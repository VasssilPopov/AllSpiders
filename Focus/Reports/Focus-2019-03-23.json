{"url": "http://www.focus-news.net/news/2019/03/23/2638192/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kalotina-i-dunav-most-2.html", "text": "Интензивен е трафикът за товарни автомобили на изход на ГКПП „Калотина“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Северна Македония, Гърция и Турция трафикът е нормален на всички гранични контролно-пропускателни пунктове.", "date": "2019.03.23", "title": "ГД „Гранична полиция“: Интензивен е трафикът за товарни автомобили на изход на ГКПП „Калотина“ и „Дунав мост 2“"}
{"url": "http://www.focus-news.net/news/2019/03/23/2638197/dimitar-popov-bdzp-gotse-delchev-po-golyamata-chast-ot-sluchaite-s-ubiystva-na-zashtiteni-vidove-ptitsi-ostavat-nerazkriti.html", "text": "По-голямата част от случаите с убийства на защитени видове птици, за съжаление, остават неразкрити. Това каза за  Радио „Фокус“ - Пирин  Димитър Попов от Българско дружество за защита на птиците – Гоце Делчев по повод убийството на щъркел в Хаджидимово. „Щъркелът е защитен от Закона за биологичното разнообразие, не знам точно какви са глобите, но мисля че са около 500-1000 лв. Евентуално това може да бъде наложено, ако се открие кой е съответният извършител, а ако не се открие престъплението остава безнаказано. Това е вторият случай, защото преди около година в района там беше намерен прострелян бухал, на който дори направихме аутопсия, но нямаше никакъв резултат, нито от Полицията, нито от Прокуратурата. Просто повечето от тези случаи остават неразкрити“, коментира той. Димитър Попов добави, че фактите, които сочат от най-голямата природозащитна организация, занимаваща се с изследване и изучаване на птици, са че около 2.5 млн. птици биват убивани нелегално всяка година само в страните около Средиземно море, което е много голяма цифра. \r\nНатали СТЕФАНОВА", "date": "2019.03.23", "title": "Димитър Попов, БДЗП-Гоце Делчев: По-голямата част от случаите с убийства на защитени видове птици остават неразкрити"}
{"url": "http://www.focus-news.net/news/2019/03/23/2638198/sliven-novo-parvichno-izsledvane-za-rak-na-mlechnata-zhleza-se-izvarshva-v-meditsinski-tsentar-d-r-mirkovich.html", "text": "Ново първично изследване за рак на млечната жлеза се извършва в медицински център „Д-р Миркович“ в Сливен. Диагностиката се извършва с контактна термовизионна камера, а изследването е напълно безболезнено и комфортно за пациентките, съобщи пред  Радио „Фокус“ – Сливен  д-р Георги Георгиев, ръководител на лечебното заведение. Системата и оборудването с термични матрици е  разработено в Полша и използва за разчитане на резултатите изкуствен интелект, посочи Людмила Зафирова, представител на компанията, разработила оборудването. \r\nСамото изследване отнема приблизително 15 минути, и в случай, че не бъде открит открит проблем, резултатът е готов за 5 минути. Ако бъдат открити индикации за злокачествено образувание, резултатите посредством Интернет се изпращат в център в Полша, където се извършва окончателното разчитане. Тъй като методът е за първична диагностика, при съмнения за рак, пациентката се насочва за мамографско изследване, поясни д-р Георгиев. \r\nПредимството на новата методика е, че изследването не е болезнено и няма облъчване. То също така се препоръчва при пациентки с импланти, но след първата година на операцията. При поставен имплант изследването не само показва състоянието на млечната жлеза, но и може да открие дефект или протичане на импланта. \r\nИзследването струва 50 лв., и се прави от квалифицирани специално обучени специалисти на медицински център „Д-р Миркович“. Според д-р Георгиев, профилактичните изследвания на млечната жлеза са изключително полезни, тъй като всяка година процентът на заболелите жени се увеличава с 1.8. \r\nЛюдмила ЙОРГОВА", "date": "2019.03.23", "title": "Сливен: Ново първично изследване за рак на млечната жлеза се извършва в медицински център „Д-р Миркович“"}
{"url": "http://www.focus-news.net/news/2019/03/23/2638193/patna-politsiya-izleze-s-preporaki-za-starta-na-moto-sezona.html", "text": "С настъпването на пролетта идва и време за старт на мото сезона. В началото на мото сезон 2019 г. „Пътна полиция“ се обръща с някои препоръки към уязвимите участници в движението по пътищата – мотоциклетисти и мотопедисти. Това съобщиха от пресцентъра на  МВР .  За техническата изправност.   \r\n•Не прави компромиси с техническата неизправност. При необходимост отложи пътуването до отстраняване на повредата.  \r\n•Консултирай се с компетентни специалисти.  За екипировката. \r\nПри падане от мотоциклет или мотопед и водачът, и спътникът му се удрят в земята, в бордюра, в стълба, в дървото, в стената или в друго превозно средство. Затова:  \r\n•Използвай защитна каска.  \r\n•Осигури каска и за спътника си.  \r\n•Снабди се с подходящо облекло и други протектори.  За правоспособността.   \r\nУправлението на мотопед или мотоциклет е свързано с навършването на определена възраст и придобиването на правоспособност за съответната категория чрез полагане на изпити. Не се изкушавай да караш моторно превозно средство, ако нямаш свидетелство за управление за съответната категория. Това е административно нарушение, което се наказва по ЗДвП, а ако повториш нарушението – ще ти бъде потърсена наказателна отговорност. Голяма част от пътнотранспортните произшествия с двуколесни МПС са допуснати от неправоспособни водачи. Затова:  \r\n•Ако си неправоспособен, информирай се за изискванията за водач на МПС според Закона за движението по пътищата.   \r\n•Осведоми се за административнонаказателната и за наказателната отговорност, която носиш при нарушения на закона.  \r\n•Управлявай мотопед или мотоциклет само ако си правоспособен водач.  За пътната настилка. \r\nПътната настилка може да е неравна; след зимата – с остатъци от пясък, кал и малки камъчета, особено в края на платното и на завои; след дъжд – хлъзгава и особено опасна. В населените места често се изграждат изпъкнали изкуствени неравности, повдигнати кръстовища и пешеходни пътеки за предпазване на други уязвими участници в движението, каквито са пешеходците. Затова:  \r\n•Бъди внимателен на завои и при движение в близост до края на платното.  \r\n•Не забравяй да следиш за знаци и маркировка за изкуствени неравности и повдигнати пешеходни пътеки. Когато преминаваш през тях, намали скоростта и бъди внимателен – може да пресича пешеходец.  За скоростта и сигурността.  \r\nВ сравнение с останалите ППС двуколесните МПС са: \r\n•по-нестабилни, по-незащитени и по-незабележими. \r\nПричините са свързани с балансиране на мотопеда/мотоциклета, ограничеността на предпазните средства, по-малкия им габарит и изкушението за движение с по-висока скорост. Особено опасни са приятелските надпревари и скоростните състезания („гонки”), които не са регламентирани или възникват случайно и внезапно и се провеждат извън обезопасени за целта трасета. Резките промени в скоростта и внезапните спирания, слаломите между превозните средства, атрактивните акробатични демонстрации и емоциално предизвиканите гонки с други МПС може да доведат до непредвидено произшествие и да застрашат и други участници в движението на пътя. Затова:  \r\n•Избери уравновесен и неагресивен стил на управление.  \r\n•Не нарушавай скоростните режими.  \r\n•Не участвай в „гонки“.  \r\n•Избери подходяща за условията скорост и спазвай по-голяма дистанция. \r\n•При всички случаи изгради си навик да се пазиш сам на пътя. Не разчитайте другите участници в движението да правят това. \r\n•На мотопеда/мотоциклета си по-трудно забележим от водачите на леки или товарни автомобили особено ако попаднеш в така наречената „мъртва точка“ на огледалата за обратно виждане. Не забравяй, че поради по-малкия габарит на мотопеда/мотоциклета, по-голямата му маневреност и по-високата скорост, с която се движиш, си невидим за останалите. \r\nВ населените места най-често възникват катастрофи с уязвимите групи участници в движението, каквито са пешеходците и водачите на двуколесни ППС. Бъди изключително внимателен при преминаване покрай: спирки на градския транспорт, детски площадки и градини, училища, лечебни заведения, паркове и при пресичане на кръстовища. \r\n•Не забравяй, че другите участници в движението на пътя не могат правилно да преценят реалната ти скорост и времето, за което ще ги достигнеш. \r\n•Непрекъснато следи движението около себе си с огледалата за обратно виждане. \r\n•Планирай времето си за пътуване на далечни разстояния така, че то да включва периодични почивки. \r\n•Не забравяй при пътуване в сумрак или през нощта да облечеш светлоотразителна жилетка. \r\n•При скоростни нерегламентирани състезания („гонки“) съществува огромен риск от пътен инцидент, в който да пострадаш не само ти, а и случайни минувачи – водачи на превозни средства и пътници в тях или пешеходци. \r\nЗАТОВА: \r\n•Управлявай МПС само ако си правоспособен.  \r\n•Помни, че с мотоциклета или мотопеда си „НЕВИДИМ“.  \r\n•Научи се да се пазиш САМ.  \r\n•Пазите и другите уязвими участници в движението – пешеходците, и своите спътници.  \r\n•Използвай светлоотразителни жилетки и елементи.  \r\n•Движи се през пътни участъци, разрешени за управляваната от теб категория превозно средство.  За предимството, маневрите, дистанцията и изпреварването.  \r\nСтабилността на две колела е по-голяма, когато: \r\n•културата на движение е по-висока; \r\n•има толерантност на пътя; \r\n•е взето правилно решение при маневра или изпреварване при спазване на достатъчно голяма и безопасна дистанция \r\n•си търпелив спрямо превозните средства с предимство \r\n•Преди да извършиш маневра, включиш достатъчно рано мигачите. \r\n•Не се движиш в непосредствена близост до автомобила пред теб. \r\n•Не забравяй, че водачите на автомобили започват маневри завиване наляво или в обратна посока с  погрешното убеждение, че приближаващият мотоциклет е  достатъчно далече. Други често не поглеждат в огледалата за обратно виждане и дори не забелязват, че отзад ги застига или дори вече ги изпреварва мотоциклет. \r\n•В забранените за изпреварване участъци и при интензивно насрещно движение изпреварването е опасно и за теб, и за останалите. \r\n•Не потегляй веднага след светване на зеления сигнал на светофара. Мотоциклетът ускорява рязко и влиза в опасен конфликт с другите по-бавни участници в движението на пътя. Бъди много предпазлив, не навлизай с висока скорост и не изпреварвай автомобили в зоната на кръстовища. \r\n•Не увеличавайте скоростта с цел да „хванеш” зеления сигнал, който изтича – винаги може да се появи неправилно пресичащ пешеходец или шофьор на автомобил, който бърза да навлезе в кръстовището още на  жълт сигнал на светофара. Затова:  \r\n•Осигурявай предимство и бъди толерантен.  \r\n•Сигнализирай маневрите отрано. \r\n•Избери по-голяма и безопасна дистанция. \r\n•Бъди концентриран при изпреварване. \r\n•Предвиди опасностите на кръстовища. За отговорността и гражданската позиция. \r\nВ основата на културата на движение по пътищата са както домашното/семейното възпитание, личният пример на родители и близки, така и обучението в училище, имитирането на чуждото поведение и подражанието на популярни личности. Нетърпимостта към нарушаването на законите, в т.ч. и на правилата за движение на пътя се възпитава и в семейството, и извън дома от цялото общество. Отговорно е поведението, когато всички участват в процеса на възпитание в безопасно поведение на пътя. Важно е да се отчете, че не само пътните полицаи може да въздействат на нарушителите и да контролират тяхното поведение. Без да подозираш, ти може да се окажеш пример за поведение на по-малки свои близки, познати, съседи и дори непознати подрастващи. Винаги демонстрирай правилно поведение като участник в движението по пътищата. Не допускай юноши и младежи, които са неправоспособни или в явно нетрезво състояние, да управляват твоя или чужд мотопед/мотоциклет или други МПС. Дори да искаш да запазиш добрите си отношения с потенциални нарушители, реши кое е по-ценно за теб – предпазването от евентуален фатален инцидент или създаването на лъжеусещане, че всичко е наред. За предотвратяване на рискови пътувания потърси съдействие от  органите на реда („Пътна полиция”), като се обадиш незабавно на телефон 112. Затова:  \r\n•Търси съдействие от всички компетентни държавни и местни органи и организации.  \r\n•На телефон 112 подай сигнал за предотвратяване на пътни инциденти.", "date": "2019.03.23", "title": "„Пътна полиция“ излезе с препоръки за старта на мото сезона"}
{"url": "http://www.focus-news.net/news/2019/03/23/2638194/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\nТемпературите са в интервала от 8° до 22°. Времето над страната е предимно ясно. \r\nСлаб вятър духа в областите: Бургас, В. Търново, Видин, Добрич, Кърджали и Хасково. \r\nПътните настилки са сухи, по усойните и планински райони частично заледени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nОбласт Пазарджик: \r\nДо 30.04.2019 г. движението от 77-ми до 78-ми км в посока Пловдив се осъществява в изпреварващата лента поради ремонт. \r\nДо 31.05.2019 г. движението по моста над река Елшишка при км 89-ти се осъщестява двупосочно в платното за София, поради ремонт на платното за Пловдив. За улеснение на трафика от 13 ч. всеки петък до 17 ч. в събота, в района на ремонтирания участък, има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив.  \r\nАлтернативни маршрути: \r\n- ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\n- пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\n- пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“.  \r\nОбласт Стара Загора: \r\nДо 31.03.2019 г. движението в участъка Чирпан – Стара Загора от км 168 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Витиня“, при км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nОбласт Варна: \r\nДо 31.03.2019 г. движението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401+100. Прехвърлянето обратно в лявото платно става при км 389+717. Ограничено е качването в посока София на пътен възел \"Неофит Рилски\", като движението е пренасочено по път I-2 Русе – Варна. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Русе – Варна.  \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДо 21.04.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т. \r\n- „Твърдишки“ - забранен за МПС над 10 т -  целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 29.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г.; \r\nОбласт Велико Търново: \r\nДвижение по път Полски Тръмбеш – Дебелец в участъка на територията на област В.Търново се осъществява с повишено внимание поради полагане на хоризонтална маркировка. Срок до 29.03.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка с. Байкалско до п.в. Батановци от км 44+000 до км 74+000 се осъществява с повишено внимание поради подмяна на ограничителни системи. Движението се регулира с пътни знаци. Срок до 28.03.2019 г. \r\nОбласт Ямбол: \r\nДвижението по път I-6 Петолъчката-Лозенец от км 421+100 до км 428+200 се осъществява в една лента, поради почистване на окопи. Движението се регулира чрез пътни знаци. Срок до 26.03.2019 г. \r\nОбласт Пловдив: \r\nДвижението по път Карлово – Сопот в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г.; \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 в участъка Константиново – Бургас от км 77+000 до км 84+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъкът е сигнализиран с пътни знаци. Срок 25.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 28.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7907: Движението по път III-7907 Тръстиково – Полски извор от км 4+000 до км 10+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок до 25.03.2019 г.; \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 30.03.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nПът ІІІ-202 Движението път ІІІ-202 Нисово – Кацелово от км 17+750 до км 33+900 ограничено за всички МПС. Участъкът не се поддържа през целия зимен период.  \r\nОбходен маршрут: \r\nпът ІІІ-501 Русе – Иваново – Две могили, път ІІІ-5001 Две могили – Широково – Кацелово и обратно. Срок до 31.03.2019 г.; \r\nПът ІІІ-501 Движението път ІІІ-501 Борово – Бяла от км 46+665 до км 51+245 ограничено за всички МПС. Участъкът не се поддържа през целия зимен период. Обходен маршрут: \r\nгр.Борово – път І-5 /Русе – В.Търново/, кръгово кръстовище гр.Бяла и обратно. Срок до 31.03.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 31.03.2019 г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. \r\nПът III-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.23", "title": "Актуална пътна обстановка"}
{"url": "http://www.focus-news.net/news/2019/03/23/2638201/ministerstvo-na-otbranata-voennosluzheshti-obezvrediha-i-unishtozhiha-boepripas-vav-varnenskoto-selo-venchan.html", "text": "Специализиран екип от Пункт за базиране – Варна обезвреди боеприпас, намерен в село Венчан, община Провадия, област Варна. Това съобщиха от пресцентъра на  Министерството на отбраната . При огледа е установено, че гранатата е тип „лимонка“. Военнослужещите са транспортирали боеприпаса извън населеното място. Около 18.30 часа боеприпасът е унищожен, при стриктно спазване на мерките за безопасност.", "date": "2019.03.23", "title": "Министерство на отбраната: Военнослужещи обезвредиха и унищожиха боеприпас във варненското село Венчан"}
{"url": "http://www.focus-news.net/news/2019/03/23/2638202/sport-eden-azar-se-e-saglasil-da-premine-v-real-madrid.html", "text": "Футбол: Еден Азар се е съгласил да премине в Реал Мадрид. Белгийският нападател е провел личен разговор със Зинедин Зидан и е потвърдил желанието си да премине в Реал Мадрид. Очаква се Челси да иска минимум 98,5 милиона паунда (114 милиона евро), за да продаде Азар. Лондонският клуб веднъж вече отхвърли оферта от 80 милиона евро от Реал Мадрид за нападателя миналата година.", "date": "2019.03.23", "title": "Спорт: Еден Азар се е съгласил да премине в Реал Мадрид"}
{"url": "http://www.focus-news.net/news/2019/03/23/2638195/the-wall-street-journal-dokladat-na-robart-myuler-za-ruskata-namesa-e-predostaven-na-glavniya-prokuror-uilyam-bar.html", "text": "Специалният прокурор Робърт Мюлер представи своя дългоочакван доклад пред Министерството на правосъдието в петък, с което приключи почти двугодишното му разследване, което засенчи президентството на Доналд Тръмп и вероятно ще постави началото на политическа битка за заключенията от него, пише авторитетният американски вестник  The Wall Street Journal .  \r\nВ писмо до лидерите на мнозинството и малцинствата в парламентарните и Сенатската правна комисия главният прокурор Уилям Бар заяви, че Мюлер е приключил разследването си за намесата на Русия в изборите през 2016 г. и свързаните с него въпроси и каза, че ще може да осведоми конгреса за „основните заключения“ на Мюлер веднага след този уикенд. Очаква се тези заключения да бъдат оповестени публично, въпреки че остава неясно дали Бар ще публикува в определен момент пълния доклад, за което призовават президентът Тръмп и депутатите от двете партии. Ако не го направи, той би могъл да се сблъска с желанието на контролирания от демократите Конгрес. \r\nСпециалният прокурор не препоръчва никакви допълнителни обвинения, според високопоставен служител на Министерството на правосъдието, в широкообхватно разследване, което е довело до обвинения срещу 34 души и присъдите на петима съветници на Тръмп. Дори след като разследването на Мюлер завършва, други правни потоци, включващи президента и неговите съюзници, ще продължат и в други юрисдикции. \r\nРазследването, което разгледа връзките на кампанията на Тръмп Русия и дали самият Тръмп се е опитал да възпрепятства правосъдието, е почти постоянен фактор през по-голямата част от първите две години от президентството на Тръмп - понякога изтласквайки на страни политическия дневен ред. В отговор на това разследване Тръмп и неговите съюзници поставиха постоянен епитет на разследването като го наричат \"лов на вещици\", който се стреми да подкопае изборната победа на Тръмп през 2016 г. \r\nДокладът на Мюлер беше предаден в кабинета на заместник-главния прокурор в петък следобед, който го предостави на Уилям Бар. Малко по-късно Министерството на правосъдието уведоми и Белия дом, и Капитолийския хълм, заяви представителят на правосъдието. \r\nДлъжностното лице определи доклада като \"изчерпателен\", което показва, че може да е обемен и да надхвърля кратко резюме и събиране на предишните обвинения, както казаха някои наблюдатели. \r\nНикакви подробности от доклада за разследването не бяха публикувани незабавно. Уилям Бар каза, че ще трябва да прецени колко подробности в крайна сметка ще бъдат публикувани, но увери депутатите, че Министерството на правосъдието не е повлияло на каквото и да било действие, което Мюлер е искал да предприеме по време на разследването си, като ги увери , че разследването е проведено с независимост. \r\nУилям Бар каза, че ще се консултира със заместник-главния прокурор Род Розенщайн и самия Робърт Мюлер, за да определи каква друга информация от доклада може да бъде предоставена на Конгреса и обществеността.  Юлиян Марков", "date": "2019.03.23", "title": "The Wall Street Journal: Докладът на Робърт Мюлер за руската намеса е предоставен на главния прокурор Уилям Бар"}
{"url": "http://www.focus-news.net/news/2019/03/23/2638203/nimh-utre-vremeto-shte-e-predimno-slanchevo-s-maksimalni-temperaturi-mezhdu-16-i-21.html", "text": "През нощта ще е предимно ясно. От североизток над източните и централните райони временно ще се заоблачи, но валежи са малко вероятни. Утре времето ще е предимно слънчево. Ще духа слаб до умерен вятър от север-северозапад. Минималните температури ще са от минус 2° до 3°. Максималните температури ще са между 16° и 21°, по-ниски ще останат в Източна България – между 12° и 15°. Атмосферното налягане ще се понижава, но ще остане по-високо от средното за месеца. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) .  \r\nПо Черноморието ще е предимно слънчево. Ще духа слаб до умерен северен вятър, който до края на деня ще се ориентира от юг-югоизток. Максималните температури ще са между 12° и 15°. Температурата на морската вода е 9-10°. Вълнението на морето ще е 1-2 бала. \r\nВ планините ще преобладава слънчево време. Ще е ветровито, с умерен до силен вятър от север-североизток. Максималната температура на височина 1200 метра ще е около 9°, на 2000 метра - около 2°. \r\nВ понеделник ще бъде предимно слънчево, със слаб запад-югозападен вятър. Минималните температури в повечето места ще са между 0° и 5°, а дневните ще се повишат и максималните ще са между 18° и 23°. Във вторник от запад облачността бързо ще се увеличи и на места ще превали дъжд, в планините над 1000 метра - сняг. Вятърът ще се ориентира от северозапад, ще бъде слаб до умерен и ще започне понижение на температурите, което ще продължи и през следващите дни. В сряда, след временно разкъсване и намаление на облачността, по-късно тя отново ще се увеличи, на места ще има и слаби превалявания, предимно от дъжд.", "date": "2019.03.23", "title": "НИМХ:  Утре времето ще е предимно слънчево с максимални температури между 16° и 21°"}
{"url": "http://www.focus-news.net/news/2019/03/23/2638200/the-hill-donald-tramp-i-kongresat-se-podgotvyat-za-doklada-na-robart-myuler.html", "text": "Президентът Тръмп и Конгресът се подготвят за заключенията на разследващия доклад на Робърт Мюлер, който е внесен в петък в Министерството на правосъдието, пише електронното издание на американския вестник  The Hill . \r\nГлавният прокурор Уилям Бар е получил поверителния доклад, но неговото съдържание остава неизвестно както на президента, така и на американската общественост. Законодателите на Капитолийския хълм ще видят заключенията на Мюлер веднага след този уикенд. \r\nДокладът ще представлява много важен тест за Тръмп, който последователно твърди, че не е имало тайни споразумения между неговата кампания и Москва и редовно определя разследването като партизански „лов на вещици“. \r\nМюлер прекара почти две години в проучване на връзките между кампанията на Тръмп и Русия и евентуално възпрепятстване на правосъдието. \r\nДемократите от Конгреса незабавно оказаха огромен натиск върху Бар, за да публикува доклада на Мюлер. Главният прокурор внимава да не се ангажира с публикуването на доклада в неговата цялост, като каза по-рано, че се ангажира да публикува колкото е възможно повече от текста в рамките на закона. \r\nДемократите от Конгреса биха могли да разгледат възможността за изискване на пълния доклад или да изискват показанията на Мюлер, ако те са неудовлетворени от това, което получават от Бар. \r\nВ писмото си главният прокурор уведоми Конгреса за заключението от разследването, че „може да е в състояние“ да информира депутатите относно общите констатации на доклада веднага след този уикенд. \r\nИзточници от Конгреса съобщиха за изданието, че Бар не е определил срокове, в които ще информира законодателите. \r\nВъзможно е Бар да информира и лидерите на комисиите за разузнаване в Конгреса и Сената, които провеждат собствени разследвания за руската намеса. Председателят на Комисията за разузнаване на Сената Ричард Бър , републиканец, заяви  че „с нетърпение очаква доклада“. \r\nДемократите дават да се разбере, че ще настояват доклада на Мюлер да стане публичен. В съвместно изявление председателят на правната комисия в Конгредса Хамролд Надлър (демократ), председателят на Комисията за разузнаване на Конгреса Адам Счиф , председателят на комисията за надзор и реформи на Конгреса Илайджа Къмингс и трима други демократи посочиха, че ще се борят, за да направят основните доказателства в доклада публични. \r\n\"В съответствие с предишната практика на Министерството на правосъдието и за да гарантираме, че Конгресът може да изпълни конституционните си задължения, ние също очакваме основните доказателства, разкрити по време на разследването на специалния прокурор, да бъдат предадени на съответните комисии на Конгреса при поискване\" - казаха демократите. \"За да бъде ясно, ако специалният прокурор има основание да смята, че президентът е извършил престъпление или друго сериозно нарушение, то тогава Министерството на правосъдието има задължение да не крие такава информация.\" \r\nСчиф отделно предупреди, казвайки на CNN, че ако Министерството на правосъдието не сътрудничи доброволно, Парламентът ще трябва да „изиска доказателствата“ и „да призове Мюлер и други“ да се явят пред Конгреса, за да отговорят на въпроси. \r\nЗаместник-председателят на комисията по разузнаване на Сената Марк Уорнър заяви, че „няма да е излишно нищо“ от разсекретена версия на доклада на Мюлер. ”Членът на комисията и кандидатът за президент през 2020 г. Сенатор Камала Харис (D-Calif.) отиде още по-далеч, настоявайки главният прокурор публично да свидетелства за констатациите на доклада. \r\nНякои републиканци също посочват, че докладът трябва да бъде публикуван. \r\nВодещите демократи, обаче, издадоха предупреждение до Бар: „Не позволявайте на президента да преразгледа доклада предварително!“.  Юлиян Марков", "date": "2019.03.23", "title": "The Hill: Доналд Тръмп и Конгресът се подготвят за доклада на Робърт Мюлер"}
{"url": "http://www.focus-news.net/news/2019/03/23/2638206/varna-proletna-trudova-borsa-shte-se-provede-na-28-mart-v-grada.html", "text": "Пролетна трудова борса за лица, търсещи работа в сферата на туризма, услугите, търговията, транспорта и аутсорсинга, предстои да се проведе на 28 март във Варна. Това съобщи за  Радио „Фокус“ – Варна  директорът на Регионалната служба по заетостта Божидар Михайлов. По думите му, форумът ще се състои в Юнашкия салон в града. В четвъртък на едно място ще съберат търсещи работа лица и работодатели. Целта е да се скъси дистанцията между предлагащите работа и тези, които търсят такава. Събитието ще бъде открито в 10 часа. Тази година за участие са поканени работодатели от различни сектори на реалната икономика във Варна. Вратите са отворени за всички, които активно търсят работа, включително студенти и ученици, които желаят да работят през ваканцията. \r\nДиана СТОЕВА", "date": "2019.03.23", "title": "Варна: Пролетна трудова борса ще се проведе на 28 март в града"}
{"url": "http://www.focus-news.net/news/2019/03/23/2638204/vasil-madolev-park-za-tantsuvashti-mechki-belitsa-imame-7-mechki-koito-sa-nad-30-godishni.html", "text": "Имаме 7 мечки, които са над 30-годишни, при положение че средната продължително на живота при мечките е 30 години. Това каза за  Радио „Фокус“ - Пирин  Васил Мадолев, ръководител на екип в Парка за танцуващи мечки в Белица. Той отбеляза, че за една от мечките са сигурни, че е на 38 години, а за друга предполагат, че дори е над 40-годишна. „Миналата година имахме много тежка дилема дали да евтаназираме едната от двете много възрастни мечки, защото имаше проблем с очите и заради повишено очно налягане тя изпитваше силна болка. Ние доста дълго време й давахме обезболяващи противовъзпалителни лекарства, но болката нарастваше и мечката ставаше все по-неспокойна. В един момент ни хрумна идеята, че тази мечка е поживяла доста дълго и е по-добре да бъде евтаназирана. В крайна сметка решихме да направим последен опит като й направим операция на очите, свързахме се с много добри специалисти от София и трябва да Ви кажа, че болката на мечката се облекчи и в късната зима тя дори спа зимен сън“, коментира Васил Мадолев. Той посочи, че мечката е едно от животните, които се опитват да се скрият, когато усещат, че умират. По думите му в случаите, които са имали досега, мечката усеща кога умира и наистина се отдалечава и си намира някое закътано място, където е абсолютно спокойно и отказва да се храни и да пие вода. Мадолев уточни, че някои пък се прибират в бърлогите, където са спали зимен сън и решават да прекратят живота си. \r\nНатали СТЕФАНОВА", "date": "2019.03.23", "title": "Васил Мадолев, Парк за танцуващи мечки-Белица: Имаме 7 мечки, които са над 30-годишни"}
{"url": "http://www.focus-news.net/news/2019/03/23/2638224/rts-sarbiya-protestat-edin-ot-pet-miliona-v-belgrad.html", "text": "За 16-ти пореден път в сръбската столица се събраха участници в протеста „Един от пет милиона“. Протестното шествие започна около 18 часа в събота, информира на електронната си страница сръбската РТС.  \r\nНа митинга пред Философския факултет протестиращите отново настояваха за оставката на президента Александър Вучич, министър-председателя Ана Брнабич и председателя на парламента Мая Гойкович. Отправени бяха искания за оставката на ръководството на държавната Радио и Телевизия – Сърбия, както и провеждане на честни и избори в рамките на шест до девет месеца. Участниците се заканиха, че ако те не бъдат изпълнени, на 13 април цяла Сърбия ще се събере в Белград.Участниците бяха поздравени от актьора Бранислав Лечич и генерала от запаса Срето Малинович, който благодари за поканата да е сред участниците в протеста, които се изправят срещу несправедливостта и унижението. Припомняйки, че в неделя се навършват 20 години от агресията на НАТО срещу Сърбия, той ги призова да продължат борбата. Малинович специално акцентира, че  „някои рани не могат да се лекуват“. \r\nПод звуците на химна на Сърбия „Боже справедливи“ и с едноминутно мълчание бяха почетени жертвите от бомбардировките през 1999 година над Белград. \r\nПротестното шествие продължи по улиците „Македонска“ и „Светогорска“ към сградата на Радио и Телевизия-Сърбия.   Ивелина Ватова", "date": "2019.03.23", "title": "РТС (Сърбия): Протестът „Един от пет милиона“ в Белград"}
{"url": "http://www.focus-news.net/news/2019/03/23/2638196/sds-reshi-da-finalizira-pregovorite-s-gerb-za-evropeyskite-izbori.html", "text": "Националният съвет на СДС дава мандат на председателя на партията да финализира преговорите с ПП ГЕРБ и да подпише политическо споразумение за съвместно явяване на предстоящите Европейски избори на 26 май 2019 г. Това съобщиха от пресцентъра на  СДС . Националният съвет е взел решение и номинации за кандидати на СДС за европейските избори да се приемат в централата на партията до 11.00 часа на 26 март. Кандидатурите се утвърждават окончателно от НИС на СДС.", "date": "2019.03.23", "title": "СДС реши да финализира преговорите с ГЕРБ за европейските избори"}
{"url": "http://www.focus-news.net/news/2019/03/23/2637973/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Европейският съюз подчерта категорично, че не признава суверенитета на Израел над Голанските възвишения, окупирани след Шестдневната война през 1967 г., отбелязва турският вестник  Daily Sabah . \r\nОт редакцията поясняват, че изявлението на Брюксел е във връзка със съобщението на американския президент Доналд Тръмп, който ден по-рано обеща да признае израелския суверенитет на стратегическите Голански възвишения.  \r\n„Позицията на ЕС не се е променила. Европейският съюз, в съответствие с международното право, не признава суверенитета на Израел над териториите, окупирани от страната от юни 1967 г., включително Голанските възвишения, и не ги счита за част от нейната територията\", подчерта представител на Брюксел.  \r\nГоворител на германското правителство също осъди призива на Тръмп да признае израелския суверенитет над стратегическата територия. „Ако националните граници трябва да се променят, то това трябва да се направи чрез мирни средства между всички участници\", подчерта Улрике Демер, като същевременно допълни, че Берлин „отхвърля едностранните стъпки“. \r\nИзраел окупира Голанските възвишения по време на арабско-израелската война през 1967 година. По-късно тя „анексира\" територията в ход, единодушно отхвърленот Съвета за сигурност на ООН. \r\nВ четвъртък Тръмп обяви: „След 52 години [след войната] е време САЩ напълно да признаят суверенитета на Израел над Голанските възвишения, които са от критично значение за сигурността на държавата Израел и регионалната стабилност! \" \r\nЗабележително е, че Държавният департамент на САЩ миналата седмица официално посочи Голанските възвишения като „контролирана от Израел\" територия. Преди това тя последователно наричаше региона „окупиран от Израел“, подчертават от редакцията.  \r\nМиналия ноември САЩ за първи път гласуваха срещу резолюция на ООН, осъждаща продължаващата окупация на Израел на Голанските възвишения. 151 други държави се произнесоха в подкрепа на документа. \r\n***  Държавният секретар Майк Помпео допусна като възможно „Бог да работи с президента (на САЩ Доналд)Тръмп, за да спаси Израел от иранската заплаха“, отбелязва американският вестник  Washington Examiner . \r\n„Като християнин аз със сигурност вярвам, че това е възможно\", увери Помпей в рамките на посещението си е Ерусалим. Той призна, че визитата му е помогнала да осъзнае „работата, която нашата администрация е свършила, за да се увери, че еврейската държава ще я има“. \r\n„Убеден съм, че Господ работи тук“, допълни първият дипломат на Вашингтон.  \r\nПрез 2017 г. администрацията на Тръмп обяви, че САЩ официално ще признаят Ерусалим за столица на Израел, в резултат на което американското посолство в страната бе преместено от Тел Авив в древния град. \r\nВ четвъртък Тръмп съобщи, че „е време САЩ напълно да признаят суверенитета на Израел над Голанските възвишения\" – стъпка, която израелският министър-председател Бенямин Нетаняху нарече „чудо“. \r\n***  Друзите, населяващи Голанските възвишения, отхвърлиха подкрепата на държавния глава на САЩ Доналд Тръмп за израелския суверенитет над стратегическия район, съобщава англоезичният вестник  The Jerusalem Post . \r\nПо-възрастните жители на град Маждал Шамс си спомнят, че някога той е бил част от Сирия, преди Израел да окупира Голанските възвишения през 1967 г., а по-късно – и да ги анексира. \r\nДрузите – арабско малцинство - и израелските заселници са на противоположни позиции в спора за подкрепата на американския президент Доналд Тръмп за израелския суверенитет над Голанските възвишения.Те обаче са съгласни за едно – позицията на Вашингтон няма да промени нищо на място. \r\n„Тръмп може да направи изявленията си и да каже, че иска да признае Голанските възвишения за част от Израел. Но ние знаем, че те ще останат сирийска земя\", заяви шейх Махмуд Назиех \r\nПлодородните склонове на окупираните от Израел Голански възвишения са осеяни със села, населени с 22 000 друзи, арабско малцинство, което изповядва исляма. Мнозина все още имат роднини по сирийската страна на укрепената граница. По-възрастните си спомнят откъде идват.  \r\nАнексията от 1981 г. не бе призната в международен план и въпреки че са живели под израелското законодателство повече от половин век, много друзи все още се смятат за сирийци. \r\nАмал Сафади, библиотекар на 54 г., е категоричен: „Нашата кръв е сирийска“. \r\nИзраел даде на друзите възможност да получат гражданство, но повечето го отхвърлиха. През октомври миналата година стотици демонстрираха срещу провеждането на общински избори в района, блокираха избирателната секция в Маджал Шамс и размахваха сирийски знамена, припомня изданието.", "date": "2019.03.23", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/23/2638205/the-washington-examiner-kakvo-pravyat-klyuchovite-igrachi-okolo-doklada-na-robart-myuler.html", "text": "Разследването на специалния съветник Робърт Мюлер относно намесата на Русия в изборите през 2016 г. най-накрая приключи и сега страната чака с затаен дъх да научи за констатациите на Робърт Мюлер, пише електронното издание на американския вестник  The Washington Examiner  . \r\nMоже да отнеме известно време, преди американците да са готови да научат плодовете на труда на специалния прокурор, тъй като докладът вече е в ръцете на Министерството на правосъдието и главния прокурор Уилям Бар. \r\nМакар да не е ясно кога подробностите от доклада ще бъдат публикувани, се очаква Конгресът да научи за „основните заключения“ на Мюлер веднага след този уикенд. \r\nИ така, кои са някои от ключовите играчи около разследването на Мюлер, които очакват съдържанието на доклада:  Президентът Доналд Тръмп \r\nТръмп напусна Вашингтон в петък сутринта и замина за Флорида, където прекарва уикенда в резиденцията си в Палм Бийч, „Мар-а-Лаго“. Президентът не е казал нищо публично за края на разследването на Мюлер, което той нарича „лов на вещици“, водено от „ядосани демократи“. \r\nПреди да напусне Белия дом, Тръмп повтори твърдението си пред репортерите, че между президентската му кампания през 2016 г. и Русия няма \"тайно споразумение\". \r\nЗасега президентът мълчи в социалната мрежа „Туитър“, която е основното му оръжие. Главният прокурор Уилям Бар и заместник-главният прокурор Род Розенщайн \r\nБар е бил забелязан от репортери да напуска дома си и той пристигна в Министерството на правосъдието малко след това. Розенщайн също е в Министерството на правосъдието. \r\nВ писмо, изпратено до лидерите на Конгреса в петък, Бар каза, че може да представи \"основните заключения\" на специалния прокурор още през този уикенд. Не е известно обаче кога тази информация ще бъде изпратена на Капитолийския хълм. \r\nБар каза пред депутатите, че планира да се консултира с Розенщайн и Мюлер, за да \"определят каква друга информация от доклада може да бъде предоставена на Конгреса и обществеността в съответствие със закона\". Специалният прокурор Робърт Мюлер \r\nРазследването на Мюлер е обвито в тайна, а слуховете за предстоящото й заключение достигнаха до обществеността в края на седмицата. \r\nКрай на слуховете сложи обявяването на доклада, като стана ясно, че допълнителни обвинения не се очакват \r\nСлед като докладът беше предаден, Мюлер бе забелязан в ресторант във Вашингтон, в петък вечер. \r\nПитър Кар, говорител на канцеларията на специалния прокурор, каза, че Мюлер \"ще приключи дейността си през следващите дни\". \r\n„Малък брой служители ще останат да съдействат за приключване на дейността на офиса за определен период от време“, каза Кар. Демократите от Конгреса \r\nЗаконодателите на Капитолийския хълм са в процес на изчакване, като очакват публикуването на основните заключения на доклада. \r\nСпоред докладите, председателят на парламента Нанси Пелоси и демократите от Конгреса ще имат в събота следобед конферентен разговор, за да обсъдят стратегията си около доклада и следващите стъпки. Редица демократи, включително Пелоси и лидерът на малцинството в Сената Чък Шумър, призовават Бар да представи пълния доклад на Мюлер на разположение на обществеността и да предаде на Конгреса основната му документация. \r\nБар, Пелоси и Шумър предупредиха: \"Не трябва да даваме на президента Тръмп, неговите адвокати или неговия персонал какъвто и да е\" предварителен преглед \"на констатациите или доказателствата на Мюлер.  Превод и редакция:  i>  б> Юлиян Марков", "date": "2019.03.23", "title": "The Washington Examiner: Какво правят ключовите играчи около доклада на Робърт Мюлер"}
{"url": "http://www.focus-news.net/news/2019/03/23/2637974/predstoyashti-sabitiya-v-stranata-za-23-mart-agentsiya-fokus.html", "text": "От 15.30 часа в Гербовата зала на „Дондуков“ 2 държавният глава Румен Радев ще се срещне с атлетите, които представиха страната ни на Световните Спешъл Олимпикс игри в Абу Даби 2019.  \r\n*** \r\nВ 09.20 часа в зала „Пенчо Славейков“ вицепрезидентът Илияна Йотова ще участва в международната конференция „Жените на Балканите в следващите 100“. \r\n*** \r\nОт 16.30 часа в Гербовата зала на „Дондуков“ 2 държавният глава Румен Радев ще удостои с почетен плакет „Св. св. Кирил и Методий“ известния полски актьор и общественик Ян Енглерт в знак на признание на неговия значим принос към съвременното изкуство и популяризирането на българската култура.  \r\n*** \r\nОт 10.30 часа в парк-хотел „Москва“ ще се проведе VII редовен конгрес на ПП „ВМРО – Българско национално движение“. Сред официалните гости са премиерът и председател на ПП ГЕРБ Бойко Борисов, лидерите на партиите от КП „Обединени патриоти“, представители на българските общности зад граница, интелектуалци и общественици. \r\n*** \r\nОт 09.00 часа до 17.00 часа в залата за тежка атлетика на Национална спортна академия (НСА) ще се състои първи кръг от Републиканското първенство по силов трибой с екипировка. \r\n*** \r\nОт 10.00 часа до 18.00 часа в Интер Експо Център ще се проведе второто издание на Silingo Fest.  \r\n*** \r\nОт 10.00 часа в кино „Одеон“ ще се състои тържествена церемония, на която Ян Енглерт ще бъде удостоен с почетното звание Doctor honoris causa на НАТФИЗ. \r\n*** \r\nВ 10.00 часа в зала „Младост“ ще се проведе Четиринадесетото издание на международния турнир по спортни танци International Dance CUP Montana OPEN 2019.  \r\n*** \r\nОт 12.00 часа в Ритуалната зала на Централните софийски гробища ще се състои поклонение пред доц. д-р Игор Дамянов - бивш министър на образованието и дългогодишен преподавател в УНСС. \r\n*** \r\nОт 14.00 часа в централата на ПП АБВ ръководството на партията ще даде пресконференция.  \r\n*** \r\nОт 14.00 часа до 20.00 часа с начало 15 мин. преди всеки кръгъл час в Руския културно-информационен център ще се проведе Ден на авиацията и космоса. \r\n*** \r\nОт 15.00 часа в Университетски театър на Нов български университет ще се състои концерт по повод края на майсторския клас на проф. Сузана Клинчарова.  \r\n*** \r\nОт 17.00 часа в Литературен клуб „Перото“ Николай Пеев ще представи книгата си „Интервюто“. \r\n*** \r\nОт 19.00 часа в зала 1 на НДК ще се проведе галаконцерт „Детска мелодия на годината“.  \r\n*** \r\nОт 19.00 часа в Столичен куклен театър ще се състои 10-ата юбилейна церемония по връчване на наградите „Сивина“.  \r\n*** \r\nОт 19.00 часа в Национален музей „Земята и хората“ ще се състои концерт „Барок и романтизъм“, посветен на първа пролет и рождението на Й. С. Бах (21 март 1685). \r\n*** \r\nОт 11.00 часа в читалище „Съгласие 1905“ ще бъде открита изложба по повод Световния ден на водата.  \r\n*** \r\nОт 11.30 часа в Етнографския музей ще се състои лекция „Проучване на неолитно селище Буджака, гр. Созопол, от далечната 2010 г.“.  \r\n*** \r\nОт 18.00 часа в Дома на нефтохимика ще се състои благотворителен концерт „Вечер на талантите“ в подкрепа на Сдружение „Онкоболни и приятели“.  \r\n*** \r\nОт 11.00 часа в храм „Св. Атанасий” ще се състои лекция на тема „Христос и жената“.  \r\n*** \r\nОт 11.00 часа в  СУХНИ \"Константин Преславски\" на ул. \"Атанас Георгиев\" № 20, ще се проведе регионален кръг от състезания на Деветото национално състезание по правопис на английски език. \r\n***  \r\nОт 10.00 часа в парк „Света гора“ ще започне лекоатлетически крос „Ивайло“. \r\n***  \r\nОт 11.00 часа в Mall Велико Търново  ще се проведе Винено изложение, организирано от Sommelier.BG.  \r\n***  \r\nОт 11.00 и 14.00 часа в Голяма зала на Община В. Търново  ще се проведе Международен фестивал за анимационни филми „Златен кукер“.  \r\n***  \r\nОт 11.00 часа в  салон на НЧ „Искра“ Куклен театър ВЕСЕЛ представя: „Огнивото“ – детски куклен спектакъл.  \r\n***  \r\nОт 11.00 часа в ИЗ „Рафаел Михайлов“ ще се проведе Пролетен концерт с участието на тенора Симеон Симеонов, на рояла – Иво Бонев.  \r\n*** \r\nОт 11.00 часа в залата на ОУ „Димитър Благоев“ ще се проведе регионално  състезание на Деветото национално състезание по правопис на английски език „Спелинг Бии“. \r\n***  \r\nОт 12.00 часа в пресклуба на БТА ще се състои пресконференция на политическата формация „Воля - българските родолюбци“, на която ще бъдат представени политическите партии, които се обединяват във връзка с предстоящите избори за Европейски парламент, както и водачът на листата.  \r\n***  \r\nОт 14.00 часа представители на мото клуба в Стражица ще дарят детско ортопедично легло на Отделението по Ортопедия.  \r\n***  \r\nОт 19.00 часа в парк „Марно поле“ ще започне „Парти в парка“ – концертна програма и лазерно светлинно шоу.  \r\n*** \r\nОт 09.30 часа ще започне Осмото издание на Националния фестивал “Пролетно хоро”. \r\n*** \r\nОт 10.00 часа в „Бяла зала“ на Младежки дом ще се състои психологична занаятчийница в помощ на родителите – „Детската агресия говори“.  \r\n*** \r\nОт 10.30 часа в Куклената зала на ДКТ ще се играе постановката „Приключение на горската полянка“. \r\n*** \r\nОт 11.30 ч. в Концертната зала ще се проведе Областен форум на тема „Цифровизацията – възможност за растеж на област Враца“. \r\n*** \r\nОт 19.00 часа в Градската концертна зала ще се състои концерт „Вокалисимо“. \r\n*** \r\nОт 10.30 часа в зала “Арена” ще се проведе ХІV издание на Международната Купа на общините на област Монтана – International Dance CUP 2019. \r\n*** \r\nОт 11.00 часа в Конферентната зала на комплекс „Изида“ ще се проведе регионална среща „Един час с Харалан Александров за европейските ценности“, организирана от Жени ГЕРБ-Добрич.  \r\n*** \r\nОт 09.30 часа по улиците „Александър Стамболийски“, „25-ти Септември“, „Георги Кирков“, „Христо Ботев“, Централен градски парк, „Гората на надеждата“, Парк „Лятно кино“, Парк „Спортна зона“ и в дворовете на училищата и детските градини ще бъдат засадени 200 нови дръвчета.  \r\n*** \r\nЧленовете и симпатизантите на СДС за поредна година ще отдадат почит пред жертвите на комунистическия терор на лагера „Слънчев бряг“ край Ловеч.  \r\n*** \r\nОт 10.30 часа в голямата зала на Общинския младежки дом ще се състои пролетен концерт на Танцов ансамбъл „Младост“.  \r\n*** \r\nОт  11.00 часа в НУ „Патриарх Евтимий“ ще се проведе областният кръг на математическото състезание ,,Европейско кенгуру\". \r\n***   \r\nОт 18.00 часа на Камерна сцена в Драматично-куклен театър ,,Иван Радоев\" ще се играе куклената постановка „Безценното камъче“.  \r\n*** \r\nОт 10.30 часа на Гребна база Пловдив - Кулата, ет. 2, експертите на ОИЦ ще изнесат лекция на тема „Европейските средства в подкрепа на IT сектора“ по време на младежкото дизайн състезание за ученици и студенти Design WeekEnd 2019. \r\n*** \r\nОт 16.00 часа в „Парк-хотел Санкт Петербург“ ще се проведе Общо събрание на Съюза на международните превозвачи (СМП), на което ще бъдат обсъдени формите и организацията на протестите срещу приемането на Мобилен пакет I в последната пленарна сесия на отиващия си европарламент.  \r\n*** \r\nОт 10.00 часа пред градския стадион ще се проведе 7-ият Национален турнир по спортно ходене. \r\n*** \r\nОт 17.00 часа в залата на Народно читалище „Просвета 1888“ Българо-гръцко дружество „Анхиало” – Поморие организира тържествен концерт, посветен на националния празник на Република Гърция и големия християнски празник Благовещение. \r\n*** \r\nОт 08.30 ч. до 12.30 ч., в Отделение по трансфузионна хематология към УМБАЛ \"Канев\" – Русе ще се проведе национална кръводарителска кампания „В кръвта ти е да спасяваш животи\".  \r\n*** \r\nОт 10.00 часа в спортен комплекс „Дунав“ ще се проведе осмото издание на Националния фестивал на школи и клубове за любители, изучаващи български народни танци „Русчуклийска среща“. \r\n*** \r\nОт 11.00 часа в НЧ „Климент Охридски 1858“ ще бъде открит фестивалът „Орфеево изворче“, а от 19.00 часа ще има Гала концерт, посветен на 26 март – Ден на Тракия.   \r\n*** \r\nОт 12.00 часа в църквата „Св. Троица“ ще се състои поклонението пред автора на герба на знамето на Стара Загора Христо Танев. От 13.30 часа ще се извърши опело, а от 14.00 часа - погребението в гробищния парк в Стара Загора.   \r\n*** \r\nОт 19.00 часа в залата на Народно читалище „Свети Климент Охридски – 1858“  ще има концерт на лауреатите от Национален детски фолклорен конкурс „Орфеево изворче“ – Стара Загора 2019, посветен на 26 март - Ден на Тракия и Одринската епопея. \r\n*** \r\nВ 09.00 часа на централния площад „Свобода“ ще се проведе шестият фестивал „Хайдушка софра“.  В зала „Дружба“ от 09.30 ще започне танцовата програма.  \r\n*** \r\nОт 10.00 часа в Регионална библиотека „Стилиян Чилингиров” Елисавета Логинова ще представи книгата си „Царичина – съдбовен контакт”.", "date": "2019.03.23", "title": "Предстоящи събития в страната за 23 март (Агенция „Фокус“)"}
{"url": "http://www.focus-news.net/news/2019/03/23/2637977/tass-spored-makron-vremeto-na-evropeyskata-naivnost-izteche.html", "text": "Френският президент призова Евросъюза да се противопостави на САЩ и Китай, предава  ТАСС . \r\nЕманюел Макрон заяви, че в областта на икономиката европейските държави имат „системни противници“, които са едновременно търговски партньори инвеститори.    \r\n\"Обсъдихме инвестиции в инфраструктурата, важни въпроси по [стандарт на връзка] 5G. Аз съм длъжен категорично да заявя: времето на европейската наивност изтече“. Макрон съобщи също, че на срещата на лидерите от страните в ЕС е одобрено въвеждането на \"инструмент за контрол на  стратегическите инвестиции\",както и че се „възстановяват дейностите по принципа за взаимност при откриване на държавните пазари \". Френският президент подкрепя и представените от Еврокомисията 10 пункта за бъдещо развитие на икономическите отношения с Китай.   \r\nСпоред него Европа трябва „да се противопостави на САЩ и на Китай, които по определени теми са съюзници \". \"Мисля, че това пробуждане беше необходимо \", каза президентът на Франция, като отбеляза, че Европа има \"системни противници \", които са едновременно и търговски партньори и инвеститори. Той не е уточнил за кого точно става дума.   \r\n\"В течение на много години се придържахме към подхода за разностранните  направления и Китай, трябва да се отбележи, се възползва от нашата разпокъсаност \".  По думите на Макрон някои страни „много силно зависят от чужди инвестиции, в частност от Китай \". Той е напомнил, че в периода на кризата след 2008 година, когато се е провеждала масова приватизация на предприятия, практически не е имало конкуренция от страна на европейските компании, а главни купувачи са били именно китайските инвеститори. Във връзка с това френският държавен глава е потвърдил позицията си за това, че държавите, членки на ЕС не са длъжни да преговарят за инфраструктурни и стратегически инвестиции на двустранна основа и ги призова да съгласуват действията си на ниво ЕС в рамките на един общ подход.   \r\nМакрон заяви, че ще обсъди въпросите за многостранното сътрудничество с президента на Китай Си Дзинпин по време на визитата му във Франция, както и при срещите си с канцлера на ФРГ Ангела Меркел и председателя на Еврокомисията Жан Клод Юнкер. По думите му страните могат да намерят точки на допир по такива въпроси като климатичните промени.  Ивелина Ватова", "date": "2019.03.23", "title": "ТАСС: Според Макрон, времето на европейската наивност изтече"}
{"url": "http://www.focus-news.net/news/2019/03/23/2637975/16-spetsialnosti-vav-visshi-uchilishta-shte-badat-s-nulev-priem-prez-novata-uchebna-godina-obzor.html", "text": "От Министерството на образованието обявиха, че през учебната 2019-2020 година са увеличени местата в направленията с ниско търсене, както и в тези, които са от особена важност за обществото и икономиката. Тези с особена важност са „Информатика и компютърни науки“, „Хранителни технологии“, „Ветеринарна медицина“, „Математика“. Министърът на образованието и науката Красимир Вълчев посочи, че са предвидени 43 276 места за бакалаври, магистри и магистри след бакалавърска степен, както и 2 249 места за докторанти. Министърът отчете, че местата за студенти са с 2 500 по-малко в сравнение с миналата година. Очаква се да бъдат приети около 37 000 студенти в държавните и 8 200 студенти в частните висши училища. Вълчев обърна внимание, че заради очаквания недостиг на учители по математика, физика, информационни технологии, специалисти в аграрния сектор и на хидроинженери, повече места има в специалностите „Педагогика“ и „Педагогика на обучението по…“ за учители по различни предмети. Секторите с най-голям ръст на добавената стойност са свързани с електроника, електротехника, машиностроене и др. „Пазарът на труда ни дава сигнали, че такива направления са с най-висок очакван ръст на възнагражденията. Затова разширяваме приема, предоставяме допълнителни стипендии и по-голямо финансиране на университетите, които обучават в направления с очакван недостиг на специалисти“, обясни министърът. Увеличен е приемът в медицинските науки, но за сметка на това намаляват местата в направления, в които студентите не се реализират, сред които са „Администрация и управление“, „Икономика“ и др. Министър Вълчев отбеляза, че в 16 професионални направления в различни висши училища приемът няма да бъде утвърден. Той съобщи, че са готови предложенията за промени в Закона за висшето образование, с които се предвижда студентите, избрали направления с очакван недостиг на пазара на труда, да не плащат такси. Това са математика, химични технологии, материали и материалознание, педагогика на обучението по…, религия и теология, енергетика, физически науки и химически науки.  \r\nЗам.-министърът на образованието и науката Таня Михайлова посочи, че се предвижда през следващата година учениците в 10-ти клас да полагат изпит за завършване на първи гимназиален етап. „Имаме уверение от членовете на Съвета на ректорите, че учениците, в чиито дипломи няма оценки от предмети, които не се изучават в 11 и 12 клас, ще могат да кандидатстват за специалности, за които тази оценка e балообразуваща. Тя ще бъде взета от удостоверението за завършен първи гимназиален етап. Правилниците на висшите училища ще бъдат съобразени и ще взимат оценките от първи гимназиален етап в случай че предметът не е изучаван във втори“, отбеляза Михайлова. Тя обясни, че висшето училище ще прецени коя оценка да вземе от удостоверението за първи гимназиален етап. В удостоверението за първи гимназиален етап за 8, 9 и 10 клас ще се вписват окончателните оценки и хорариум по предметите като задължителни избираеми. Резултатите от НВО ще са като процент от максималния брой точки. „Оценките в Дипломата за средно образование се изчисляват като средноаритметични от 11 и 12 клас. При нея ще има общ успех. Резултатите от ДЗИ ще са в брой точки“, уточни Михайлова. Според новия училищен закон учениците в 11 и в 12 клас изучават профилирани предмети, има и нов вид училища - обединени, които са до 10 клас. „Сега обединените училища в страната са 68, но догодина ще са с 3 повече“, коментира зам.-министърът. Тя уточни, че учениците, които завършат обединените училища, ще може да продължат да учат след 10 клас в други училища. Учениците, които учат сега по новата образователна структура, са в 9 клас.  \r\nТаня Михайлова поясни, че има разлика, в това, че в професионалните гимназии чуждият език ще бъде по професията и той всъщност е в обща професионална подготовка. „Ако е изучаван профил, който не е свързан с насоката след 12 клас за кандидатстване на ученика, съответно могат да бъдат използвани и оценките, които са вписани в удостоверението за завършен първи гимназиален етап. Тоест, всеки, който има своята насоченост и я е установил след 12 клас, къде иска да продължи, ще има такава възможност и може да се насочи към предмети, които не са изучавани в курса на средното образование, като профилирана подготовка“, каза още тя. Министър Вълчев припомни, че по стария Закон за народната просвета свидетелство за управление на превозно средство се получаваше след завършено основно образование, а по новия закон ще се получава след завършен 10 клас. \r\nИрина ИВАНОВА", "date": "2019.03.23", "title": "16 специалности във висши училища ще бъдат с нулев прием през новата учебна година (ОБЗОР)"}
{"url": "http://www.focus-news.net/news/2019/03/23/2637978/reuter-merkel-i-tramp-obsadiha-targoviyata-finansiraneto-na-nato-i-brekzit.html", "text": "Американският президент Доналд Тръмп е говорил в петък по телефона с германския канцлер Ангела Меркел. Двамата са обсъдили поредица от теми, включително търговията и финансирането на НАТО, предава  Reuters , като се позовава на информация от Белия дом и на висш служител от американската администрация. \r\nРазговорът се е провел веднага след като Тръмп пристигна в своя клуб „Мар-а-Лаго“ в Палм Бийч, Флорида. \r\nСпоред съобщението на Белия дом разговорът е засегнал теми,с вързани с търговията, дебата за Брекзит във Великобритания и предстоящите срещи. По сведения от висш представител на администрацията по време на телефонния разговор са обсъждани и финансовите проблеми на НАТО. \r\nОтдавна Тръмп се оплаква, че Германия трябва да плаща повече за общата отбрана на Европа.   Ивелина Ватова", "date": "2019.03.23", "title": "Reuter: Меркел и Тръмп  обсъдиха търговията, финансирането на НАТО и Брекзит"}
{"url": "http://www.focus-news.net/news/2019/03/23/2637979/antikoruptsionnata-komisiya-shte-proveryava-imotnite-sdelki-obzor.html", "text": "Апартаменти на управляващи политически фигури са водеща тема през последните дни. Сагата започна с двата апартамента на председателя на ПГ на ГЕРБ Цветан Цветанов. За имотите му беше внесен сигнал от гражданско сдружение „БОЕЦ“. БСП веднага настояха НАП и КПКОНПИ да разследват случая и премиерът Бойко Борисов да вземе отношение. По-късно се появи информация, че една и съща фирма е продала на по-ниски от пазарните цени апартаменти и на министъра на правосъдието Цецка Цачева и на председателя на Комисията по културата и медиите Вежди Рашидов, както и на заместник-министъра на спорта Ваня Колева. Президентът Румен Радев също взе отношение по темата и заяви, че случаят с апартаментите на управляващите далеч надхвърля обхвата на една имотна сделка, защото пряко рефлектира върху доверието в политическата класа и държавността. От ГЕРБ съзряха в изказването начало на предизборна кампания. \r\nКПКОНПИ се самосезира за покупката на имоти от Цветан Цветанов, Цецка Цачева, Вежди Рашидов и Ваня Колева. Комисията започва проверка по медийните публикации и по сигнала на неправителствена организация за покупката на апартаменти. От Антикорупционния орган съобщиха, че ще се изследват всички данни и обстоятелства, публикувани в медиите, включително пазарните цени на визираните имоти, произхода на средствата за покупката им, както и търговия с влияние и конфликт на интереси при приемането на законодателни промени от страна на Народното събрание. Ще бъде проверена и дейността на фирмата продавач „Артекс инженеринг“ АД, както и нейното евентуално участие в обществени поръчки. Комисията ще проверява сделките на фирмата, ще изиска данни и за получените разрешения за строителство. КПКОНПИ ще провери дали има лица от политически партии, свързани с фирмата, както и дали са правени предизборни дарения. \r\nМинистърът на правосъдието Цецка Цачева обяви, че е поискала КПКОНПИ и главният прокурор да извършат проверки за придобития от нея имот на ул. „Юрий Гагарин“. Тя е поискала това с нарочно писмено волеизявление. Цачева настоява за проследяване на средствата, с които е придобит имотът, да се установи има ли конфликт на интереси с фирмата продавач, или злоупотреба с власт. „Давам съгласието си да бъде разкрита единствената сметка, с която разполагам. Нямам офшорни сметки, нямам търговски дружества, нямам свързани лица, с които при властовите ми позиции да съм имала контакти. Както и ще настоявам резултатите от проверката да бъдат публично огласени“, подчерта министърът. От Брюксел темата коментира и премиерът Бойко Борисов. „ГЕРБ ще си понесе последствията за скандалите - създал съм партията, за да се бори с корупцията на БСП“, категоричен бе той. „И ГЕРБ благодарение на българския народ им нанесе толкова удари, колкото няма в цялата история. Как ще оневиним БСП за лагерите, за националните катастрофи, за съсипването на икономика, за фалитите на банките“, попита премиерът. Той посочи, че ако партията му е приела закон в парламента, който облагодетелства някого, ще внесе друг, с който да промени това. „Имах разговор с всички, но по телефона ми обясняват, че 100% всичко им е законно“, коментира Борисов. Председателят на ПГ на ГЕРБ Цветан Цветанов попита: „Ако исках да крия имоти и доходи, щеше ли всичко да бъде толкова прозрачно“. Събитията от последните дни той определи като компроматна война и прогнозира, че тя ще продължи по време на цялата кампания за европейските избори, която започва през април. Цветанов подчерта, че няма нещо, от което да се срамува. „Напълно съм убеден, че няма нищо незаконно около моите имоти. Плащанията са направени по банков път, всичко е прозрачно. Сделката е публична, минала е и през Агенцията по вписванията“, изтъкна той. Вицепремиерът и министър на отбраната Красимир Каракачанов посочи, че скандалите с апартаментите му „намирисват“ на предизборна кампания. На въпрос дали е стабилна управляващата коалиция след скандалите с апартаментите, Каракачанов отговори, че отношенията в коалицията не зависят от скандали, а от отношенията на ниво парламент и правителство. Министърът на околната среда Нено Димов също обяви темата за имотите на част от управляващите като начална предизборна кампания. „Всяка следваща предизборна кампания в България се развива с все по-малко политики и все по-компроматно“, коментира Димов. Лидерът на БСП Корнелия Нинова заяви: „Скандалът с апартаментите на властта не е поредното петно, което Борисов ще изчисти от костюма си, който вече целият е изцапан“. Във връзка с появилата се информация за неин апартамент, Нинова отговори: „Този апартамент е закупен преди 19 или 18 години, когато нито съм участвала в политиката, даже не съм имала идея да участвам в нея, камо ли да бъда председател на БСП. Ситуацията е несравнима”. Според нея случаят с апартаментите показва модела „ГЕРБ“- приемане на закони в услуга на бизнесмени и олигарси; политически рекет като модел на управление; неплащане на данъци от хората във властта. „ГЕРБ се самозабравиха - лечението е да се махнат от властта, за да изтрезнеят за реалния живот“, посочи Нинова.", "date": "2019.03.23", "title": "Антикорупционната комисия ще проверява имотните сделки (ОБЗОР)"}
{"url": "http://www.focus-news.net/news/2019/03/23/2637980/prezidentat-rumen-radev-nastoya-pred-noviya-sastav-na-tsik-za-chestni-i-prozrachni-izbori-obzor.html", "text": "Президентът Румен Радев настоя пред новия състав на ЦИК за провеждането на честни и прозрачни избори. Той очаква от Комисията гаранции за намаляване на недействителните бюлетини и добра защита на машинното гласуване. На среща с новото ръководство на ЦИК и с бившия председател Ивилина Алексиева той заяви, че свободните, честни и прозрачни избори са едно от най-големите завоевания на демокрацията и с провеждането на всеки вот трябва да отстояваме това. Според него обществото не трябва да има никакви съмнения за прозрачността и честността на предстоящия вот за представителите на България в Европейския парламент. \r\nПрезидентът подчерта, че остава ограничено време до изборите за представители на страната ни в Европейския парламент и уточни, че приемствеността в дейността на ЦИК е ключов фактор за успешната работа на комисията. Като основен приоритет за предстоящия вот Румен Радев открои добрата му организация. По думите му провеждането на избори е задача на цялото общество, но за организацията, отчитането на резултатите и най-вече прилагането на изборното право хората ще разчитат изключително на усилията и високия професионализъм на ЦИК.  \r\nДържавният глава и ръководството на Комисията обсъдиха начините за намаляване на недействителните бюлетини и на манипулациите, процеса на изготвяне на хронограмата за вота за ЕП, машинното гласуване. Президентът посочи, че са важни критериите, по които ще се разпределят по секции 3000-те машини на предстоящия вот. Той бе категоричен, че е изключително важно да не се допусне компрометиране на машинния вот и да се отговори на очакванията на обществото. Той призова за софтуерна и физическа защита на машинния вот.  \r\nРумен Радев съобщи, че след изборите за представители в ЕП ще организира нова среща с ЦИК и с представители на Държавната агенция „Електронно управление”, на която да се обсъди разработването на карта за експериментално въвеждане и приемане на електронно дистанционно гласуване. Президентът подчерта, че електронното гласуване се очаква от милиони българи не само зад граница, а и в България.  \r\nОт своя страна новоизбраният председател на ЦИК Стефка Стоева заяви, че дейността им ще бъде насочена в защита на интересите на гражданите за честни, справедливи и вярно отразени гласове на избирателите. Тя уточни, че в рамките на деня на първото заседание на Комисията ще бъде обсъдено машинното гласуване и обществената поръчка, свързана с него. Стоева подчерта, че тя ще бъде проверена от външни експерти. Тя допълни, че ще започне и работа по критериите за справедливото разпределение на минимум 3000 машини.", "date": "2019.03.23", "title": "Президентът Румен Радев настоя пред новия състав на ЦИК за честни и прозрачни избори (ОБЗОР)"}
{"url": "http://www.focus-news.net/news/2019/03/23/2637976/afp-siriya-prizova-saveta-za-sigurnost-da-garantira-izpalnenieto-na-sobstvenite-si-rezolyutsii-za-golan.html", "text": "След като президентът Доналд Тръмп обяви, че САЩ признават анексирането на Голанските възвишения, в петък Сирия се обърна към Съвета за сигурност на ООН да одобри резолюции за оттеглянето му от територията, предава  AFP . \r\nСирийският посланик в ООН Башар Джафари призова Съвета „да предприеме практически мерки, за да гарантира, че си изпълнява задълженията по прилагането на собствените си резолюции \" относно Голан. \r\nПо програма СС на ООН ще обсъжда проблема в сряда по време на среща за подновяване на мандата на мироподдържащите сили на ООН, които са известни като UNDOF (Сили за наблюдение на ООН за прекратяване на военните действия – бел. ред. ). \r\nКогато в четвъртък Тръмп обяви в Туитър, че е време да се признае суверенитета на Израел над Голан, американският президент прекъсна водената от десетилетия политика на САЩ по отношение на Близкия изток .  \r\nВ писмото, което  френската телеграфна агенция е видяла,  сирийският посланик се е обърнал към генералния секретар на ООН Антонио Гутереш да потвърди позицията на ООН за окупацията на Израел на Голанските възвишения, които той заграби от Сирия по време на Шестдневната война през 1967 година.   \r\nЗапитан за позицията на Тръмп, говорителят на ООН Фархан Хак отговори, че по отношение на статута на Голан политиката на Световната организация се основава на резолюциите на Съвета за сигурност и на Общото събрание. \r\n \"Естествено, резолюциите не се променят,\"е пояснил Хак. \"Нашите политики остават непроменени в този смисъл.\" \r\nСАЩ подкрепиха Резолюция 242/1967, с която Израел се призовава да се оттегли от териториите, окупирани от него при Шестдневната война, и която се отнася до „невъзможността да се допуска придобиване на територия чрез война“.  \r\nСС на ООН прие в 1973 година друга резолюция, с която потвърждава искането за оттегляне, а в 1981 година подкрепи отделна мярка, с която се отхвърля израелската анексия на Голан.   \r\nСлед като Тръмп призна Йерусалим за столица на Израел, през 2017 г. група арабски държави представиха резолюция, осъждаща решението, на Общото събрание, която получи подкрепата на голямата част от държавите-членки.   \r\nДипломати от ООН заявиха, че е прибързано да се спекулира дали и сега Общото събрание ще приеме подобна мярка.    Ивелина Ватова", "date": "2019.03.23", "title": "AFP: Сирия призова Съвета за сигурност да гарантира изпълнението на собствените си резолюции за Голан"}
{"url": "http://www.focus-news.net/news/2019/03/23/2637984/", "text": "Със 115 гласа „за“ парламентът единодушно избра Радослав Миленков за подуправител на БНБ, който ще ръководи управление „Банков надзор“ с мандат 6 години. Избор на нов подуправител се наложи след оставката на Димитър Костов. Радослав Миленков, който преди това ръководеше Фонда за гарантиране на влоговете в банките, беше единственият кандидат за поста. Управителят на централната банка Димитър Радев предложи кандидатурата на Миленков с аргументите, че той е добре познат и уважаван специалист в банковите среди, който е доказал своите професионални познания и добра репутация. Според Радев Миленков може да осигури приемственост в ключова сфера от мандата на Централната банка - регулирането и надзора върху банките в страната, и да доразвие капацитета на управление \"Банков надзор\" в продължение на реформите, извършени там през последните няколко години. \r\nОт своя страна, Радослав Миленков посочи, че основният приоритет, по който ще работи, е присъединяване към Единния надзорен механизъм. „Продължава и синхронизация на практиките с тези на Европейската централна банка, приобщаване към всичките тези надзорни процедури, които са необходими, в Банковия съвет“, заяви той. Във връзка със случая „КТБ“ Миленков подчерта, че всички уроци са научени, както и че са направени необходимите реформи. Той посочи, че ще работи за това България да влезе в чакалнята на еврозоната и в Банковия съюз до средата на тази година, каквато е целта на правителството. \r\nПроцедурните правила за условията и реда за предлагането на кандидат за подуправител-ръководител на управление „Банков надзор“ на БНБ бяха приети от парламента на 8 март. \r\nЦветилена СИМЕОНОВА", "date": "2019.03.23", "title": "Радослав Миленков e новият подуправител на БНБ, който ще ръководи управление „Банков надзор“ (ОБЗОР)"}
{"url": "http://www.focus-news.net/news/2019/03/23/2637982/prevozvachi-gotvyat-protesti-v-strasburg-i-sofiya-ako-paketat-mobilnost-bade-vklyuchen-v-dnevniya-red-na-evropeyskiya-parlament-obzor.html", "text": "Български превозвачи готвят протести в Страсбург и София, ако в понеделник Европейският парламент включи в дневния си ред за сряда - 27 март, гласуването на пакета „Мобилност“. Изпълнителният директор на Камарата на автомобилните превозвачи Димитър Димитров обясни, че за 27 март има организиран чартърен полет за 105 души, които ще протестират в Страсбург. Протестът в София ще бъде организиран пред сградата на Европейската комисия на ул. „Г. С. Раковски“. Очаква се в столицата да протестират представители на 12 000 български транспортни фирми с международен лиценз. Димитър Димитров уточни, че протестът не е политически, не е насочен срещу институциите в България и не е обвързан с нито една партия - управляваща или в опозиция. \r\nМинистърът на транспорта, информационните технологии и съобщенията Росен Желязков подчерта, че ако пакетът „Мобилност“ бъде внесен за разглеждане сега, може да се получи „миш-маш“ от текстове, които никой не е очаквал. Той уточни, че има голяма степен на опасност да се приемат текстове, които нито Алиансът, нито Групата на инакомислещите биха приели. „При всяко положение ние заедно с колегите от Полша, Унгария, Литва, Латвия, Румъния и т.н. ще настояваме той да се гледа в следващия европарламент“, обясни транспортният министър и посочи, че шансовете са 50 на 50. Желязков обясни, че дори и да се стигне до гласуване обаче, то ще е на първо четене. След това предстоят т. нар. тристранни преговори между Съвет, комисия и парламент. „За първи път с този пакет Европа е разделена по географски и политически признак. Разделена е по начин, който досега няма прецедент - да се настоява за законодателство, което разделя Европа“, заяви Желязков. Той обясни, че паралелно с протестите на превозвачите в Страсбург и София ще се проведе и Съвет на министрите по транспорта в Букурещ в рамките на Румънското председателство на Съвета на ЕС. „Там също имаме организирани множество срещи на Групата на инакомислещите, така че правим всичко необходимо, за да гарантираме едно справедливо европейско законодателство. Ние не сме против пакета „Мобилност“, а сме против протекционизма и против рестриктиращите норми така, както са предвидени в момента“, подчерта транспортният министър.  \r\nНа 21 март премиерът Бойко Борисов, който беше в Брюксел за срещата на върха на лидерите на ЕС, разговаря по темата с председателя на парламента Антонио Таяни. По думите на българския министър-председател влизането на пакета е нарушение на правилника, защото за първи път в пленарна зала ще влезе текст, който е бил отхвърлен от транспортната комисия. Таяни посочи, че е предложил отлагане, но то е отхвърлено от либералите и социалистите. \r\nПредложеният пакет \"Мобилност I\" предизвика недоволството на българските превозвачи и техни колеги от други източноевропейски страни, тъй като предвижда камионите да се връщат у дома на всеки четири седмици, а самите шофьори да нямат право да спят в кабините и трябва да нощуват в хотел.  \r\nЦветилена СИМЕОНОВА", "date": "2019.03.23", "title": "Превозвачи готвят протести в Страсбург и София, ако пакетът „Мобилност“ бъде включен в дневния ред на Европейския парламент (ОБЗОР)"}
{"url": "http://www.focus-news.net/news/2019/03/23/2637986/natsionalniyat-institut-po-meteorologiya-i-hidrologiya-otbelyazva-profesionalnite-si-praznitsi-svetovniya-den-na-vodata-i-svetovniya-den-na-meteorologiyata-obzor.html", "text": "Националният институт по метеорология и хидрология отбеляза Световния ден на водата и Световния ден на метеорологията. Генералният директор на НИМХ проф. Христомир Брънзов посрещна официални гости, партньорски организации и медии и поздрави всички гости и служители на института за професионалните им празници. Тази година двете международни инициативи се проведат под мотото съответно „Вода за всички“ и „Слънцето, Земята и Времето“, в контекста на повишаващото се въздействие върху природните ресурси и времето като резултат от климатичните промени. Според министъра на образованието и науката Красимир Вълчев НИМХ е необходим в редица сектори и дейности за оценка и прогноза на качеството на атмосферния въздух. Той отбеляза, че миналогодишната криза между БАН и НИМХ е насочила фокуса върху института, а това е предоставило възможност да се покаже колко е важна неговата дейност. „Когато говорим за публични системи, национални институции, национални служби, понякога сме склонни да забравяме, колко е важна всяка една от тях и колко са важни работещите в тях. Няма как в такива дни да не се замислим за времето, устойчивото развитие, климатичните промени, които оказват влияние върху живота ни. Тези процеси са глобални. Недостигът на вода ще предизвика миграционни процеси, които ще се усетят във всички страни и ние трябва да сме готови и да говорим за тези въпроси“, коментира министърът на образованието. Той припомни, че институтът прави годишно над 9 хил. експертизи, като отбеляза, че това е огромен обем от работа, зад която стои многочасова и многодневна дейност. Той благодари на служителите за денонощните им усилия и ги поздрави по случай професионалния им празник. Красимир Вълчев изрази надежда за в бъдеще държавата да има по-голяма възможност да подпомага НИМХ.  \r\nСпоред генералния директор на института проф. Христомир БръзновНИМХ има всички основания да посрещне с гордост професионалните си празници. По думите му това в свързано не само с факта, че е една от най-старите хидрологични служби в Европа, но и заради настоящата му дейност. „Три български метеорологични станции са признати като световно научно и културно богатство от Световната метеорологична организация към ООН“, отбеляза той. Проф. Брънзов обясни, че в момента НИМХ съчетава две дейности – на научен институт и на Национална хидрологична служба на България. Институтът е водеща научна организация в областта на метеорологията и хидрология в страната. Към момента учените и специалистите от НИМХ изпълняват 44 проекта с външно финансиране, от които 13 по европейски програми и фондове. НИМХ е акредитиран по 4 докторски програми, които в момента се обучават 13 докторанти. Към днешна дата в института работят 1285 души на 724 щатни бройки, от които 218 на денонощен режим на работа. НИМХ обслужва обществото с редица текущи данни за времето по национални телевизии, радио, информационните агенции и други печатни и онлайн медии. Той създава и поддържа системи за ранно предупреждение за наводнение, трансграничен превоз за замърсяване при атомни електроцентрали, за очакване замърсяване на въздуха, за нефтени разливи в Черно море, за пожароопасност на територията на всяка община в България. Проф. Брънзов благодари на всички работещи в НИМХ за огромните усилията, които полагат, за да изпълнява институтът основната си мисия - осигуряване на държавата и обществото необходимата им информация и експертизи, както и за развитието на научните и научно-приложните дейности в областта на метеорологията и хидрологията.  \r\nДиректорът на Главна дирекция „Пожарна безопасност и защита на населението“ главен комисар Николай Николов отбеляза, че държавата не може да загуби и капчица от капацитета, който имаме за наблюдение на метеорологичните процесите, системите за ранното предупреждаване и оповестяване на населението. Според него ако това бъде допуснато, последиците биха били непредвидими за здравето на нашето население. Главен комисар Николов съобщи, че има намерение за обединяване на всички системи в България за ранно предупреждение, наблюдение, и оповестяване на населението и да бъдат интегрирани в една национална система.  \r\nДаяна ДЮЛГЕРОВА", "date": "2019.03.23", "title": "Националният институт по метеорология и хидрология отбелязва професионалните си празници - Световния ден на водата и Световния ден на метеорологията (ОБЗОР)"}
{"url": "http://www.focus-news.net/news/2019/03/23/2637987/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Размерът и обхватът на въздействието, което ще има напускането на Евросъюза без сделка, се разкрива в секретен документ на британския кабинет, пише в днешния си брой вестник  The Guardian . \r\nВ него се отправя предупреждение, че  след напускането на ЕС предстои “критична тримесечна фаза ”, по време на която може да се затруднят всички действия и цялата предварително планирана операция може да  се обърка.   \r\nКласифицираният документ, който Тhe Guardian е видял, подробно осветлява всички командни и контролни структури в Уайтхол за съобразяване с варианта за напускане на ЕС без сделка. В него изрично се подчертава, че всички правителствени институции ще трябва сами да се преборят с повечето проблеми. В противен случай има риск операция „Жълтият чук“ да се провали.   \r\n“Структурата бързо ще се срути, ако твърде много решения се натрупат на висшите равнища на управление, без това да е необходимо, преди с тях да са се опитали да се справят сами на съответното по-ниско ниво …” , пише в документа.   \r\nКабинетът пое ръководството в подготовката на варианта „без сделка“ и отчаяно разигра, като война, различни сценарии, в случай, че Великобритания напусне без кохерентен план.   \r\nДокументът включва график на един рутинен ден в Уайтхол при излизане без сделка: той започва в 7.00 сутринта с „доклади за ситуацията“ от цялото Обединено кралство, които постъпват в офисите на съответните министри и висши държавни служители, и продължава с безкрайни срещи и оценки до 5.30 ч. сутринта на следващия ден.   \r\nИзточник, запознат с операция „Жълтият чук“, изяснява, че макар и планирането да се разгръща стъпка по стъпка, като цяло картината си остава хаотична и „блуждаеща”. \r\nПодготовката за варианта „без сделка“ навлезе в критичната си фаза по отношение на времето заради политическата блокада от страна на Уестминстър. В Кент проведоха тестове „на живо“, за да проверят как училищата, болниците и моргите биха се справили с 10 000 камиона, паркирани недалеч от натоварените им входове. В четвъртък спешно изплува на повърхността фактът, че в Министерството на отбраната са създали бункер под основната сграда на ведомството в Уайтхол, за координация на военната реакция на Брекзит.   \r\nДействията осветляват нарастващата тревога за сривове, които може да бъдат причинени, от този вариант – преди всичко с явен недостиг на всичко, като се започне от лекарства и се стигне до прясна храна и тоалетна хартия.   \r\nЗа да избегне тези рискове кабинетът е изработил ръководство за „високо ниво на операции“, което да помогне на Уайтхол да командва, контролира и координира разрешаването на всеки възникнал проблем.   \r\nThe Guardian научи, че това ръководство е било разпространено сред висшите държавни служители в правителството. То е изпратено и до 38 . То е изпратено и до 38 местни мобилни форума, които са длъжни да се справят с проблемите на място, много от тези звена ще се ръководят от висши полицейски служители. \r\nДокументът предупреждава, че агенциите и държавните служби ще работят нон-стоп за дълъг период от време. Идентифицирани са 12 високорискови области, за които се предвижда специална грижа по отношение на транспорт, здравни услуги, снабдяване с храна и вода.   \r\n“В критичната фаза се предполага, че ангажиментите около управлението, контрола и координацията ще траят минимум 12 седмици, като се работи във формат 24/7,” пише в инструкцията. “При някои случаи обаче може да се стигне и до 24 седмици.” \r\nНай-важните решения в отговор на всяка потенциална криза ще се вземат от малко известният подкомитет за излизане от ЕС и търговия, който беше създаден през януари. Той се ръководи от премиера.   \r\nАко се наложи намесата на бързореагиращи силови звена да се намесят в случай на извънредни спешни мерки, в действие ще се включат и военните.    \r\nДокументът специално подчертава, че министерствата не може просто „да стоварят“ проблемите в премиерския офис и са длъжни да организират наличния си персонал и собствени „оперативни центрове“, като инициативите трябва да се финансират от собствените им бюджети.   \r\nИма и отделно ръководство, което вестникът също е видял, адресирано до местните форуми, според което те са длъжни незабавно да информират премиера за всякакви знаци на увеличаване на напреженията в общностите и престъпления, продиктувани от омраза, паника, протести и демонстрации.   \r\nЗдравното министерство е разпратило до всички болници в Уелс и Англия въпросници с 60 въпроса, които трябва да се попълват всеки ден и да се изпращат обратно на висшите министерски чиновници.   \r\nИзточниците на вестника твърдят, че това планиране като че ли е твърде малко, съвсем недостатъчно и много закъсняло.   \r\nС изтичане на времето като „в пясъчен часовник“, се оформя един ключов проблем – централното правителство в Лондон не казва на местните власти как да определят приоритетите.   \r\n“Централното управление не предлага своята лидерска роля,” твърди източникът на печатното издание. “В момента ние се опитваме да планираме всичко. Няма никаква насока как да се води отчетността. Реакцията на Брекзит без сделка трябва да се изгражда отдолу-нагоре. ” \r\nПравителствен говорител заявява: “Като отговорно правителство ние предвидихме,  планирахме и продължаваме да се подготвяме за всякакви вероятностни ситуации, ако възникнат при Брекзит без сделка.“ Той е заявил, че за местните лидери се осигурява достъп до допълнителни ресурси и подкрепа. Сумата, която е заделена за целта се равнява на 58 милиона паунда в подкрепа на подготовката им за Брекзит.” \r\n*** Разгневени привърженици на Брекзит протестираха по главните магистрали на цялата страна заради забавяне на британското напускане на Евросъюза, пише в съботното си издание  The Daily Express . В най-натоварените за движението часове те са изнудвали тежкотоварни камиони „да се движат на минимална скорост“. Така са предизвиквали огромни опашки, още по-големи задръствания и хаос по пътищата на Обединеното кралство.   \r\nПротестиращи защитници на Брекзит са използвали приятели мотористи по магистрален път M5 в Девън, като са използвали и търкалящ се пътен блок. В петък след обед подобни задръствания е имало и по магистрала M4. В петък вечерта протестът на движението Go Slow на Брекзит привържениците в Нотингамшър е използвало осем превозни средства за блокиране на пътищата. Полицията е охранявала протестите, за да се гарантира безопасността на шофьорите. Демонстрацията в Девън е била планирана да тръгне от Бристол по магистрала M5 към Ейвънмаут и Клийвдън, преди да поеме по магистрала M4 до Бат. Недалеч от Бодмин, окръг Корнуол, обаче, на главен път A30 според данни на пътната полиция, съобщени на Тhe Daily Mail, са спрени девет превозни средства, като първите две от тях са били задържани заради неправилно шофиране, но след обещанията на шофьорите са били пуснати да продължат със съобразена скорост. „Ако повторят действията си, те са наясно, че имаме данните им и ще повдигнем обвинения срещу тях.“ \r\n*** Консервативната партия е в открит бунт за плановете да се даде на депутатите възможност за свободно гласуване на алтернативни планове за излизане от ЕС, пише шотландския вестник The Scotsman, включително и вероятността споразумението за излизане да се подложи на публично гласуване или да се спре процедурата въобще. Торите, привърженици на Брекзит, обвиняват премиера Тереза Мей, че създава условия за „национално унижение“ като позволява на депутатите да се съобразяват единствено с изходите, които са благоприятни за тях самите. Те вече са гневни на евроскептиците от нейната партия, които се съгласиха да се отложи Брекзит и да се промени първоначалната му дата.  \r\nПо налични вече данни 18 министри, привърженици на оставането в Евросъюза, в това число и шотландският министър Дейвид Мъндел, се подготвят да напускат, ако не се проведат „индикативни гласувания“.  През следващата седмица се очаква депутатите да се опитат и да наложат със сила, дори, серия от гласувания за алтернативите на Брекзит. Двама министри обаче заявиха, че те очакват правителството да предложи вариант на парламента. На срещите с личности от опозицията, включително и с лидера на Шотландската национална партия в Уестминстър Ян Блекфорд, от вицепремиера Дейвид Лайдингтън е станало ясно, че има изготвени поне седем опции за излизане от ЕС.   \r\nМей се съгласи на удължаване на срока на действие на Член 50 от Лисабонския договор с поне две седмици по време на среднощните разговори в Брюксел в четвъртък, за да се отвори врата депутатите на искат промяна на курса. Министърът за Брекзит Квази Квартенг заяви, че той ще „бъде изненадан”, ако правителството не позволи на депутатите свободно да гласуват. Бившият министър за Брекзит Стив Бейкър обясни, че „индикативните гласувания“ означават “надвиснало национално унижение”, а Марк Франсоа от групата на торите, привърженици на Брекзит, обяви, че „ако няма правителствена позиция по всички теми,с вързани с бъдещето на страната, то тогава тази страна няма реално правителство“   \r\nСтраните, членки на ЕС твърдят, че се изправят пред резултати, които те не харесват. ” Като се съгласихме за удължаване, оставихме вратите отворени на Обединеното кралство да остане в ЕС по-дълго. Така европейските лидери предупредиха, че все още са готови напускането на Великобритания без сделка. Френският президент Еманюел Макрон каза, че ЕС няма да „погледне с лошо око на Брекзит и да го забрави“. Той обаче поднови атаките по адрес на провеждащите кампанията за Брекзит с думите: “Те казаха на хората, че ще е лесно, че ще е бързо! Имаше твърде много лъжи.”", "date": "2019.03.23", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/23/2638199/dve-ostavki-v-kabineta-zaradi-skandala-s-apartamentite-obzor.html", "text": "Две оставки в кабинета заради скандала с апартаментите на управляващи вече са факт. Министърът на правосъдието Цецка Цачева е провела среща с премиера Бойко Борисов, след която е подала оставката си. По искане на министър-председателя и зам.-министърът на младежта и спорта Ваня Колева се раздели с поста си. \r\nПред журналисти в Стара Загора Цачева обясни, че според нея, докато вървят проверките на КПКОНПИ и на ВКП не е редно да изпълнява функциите си на министър на правосъдието. Тя припомни, че в петъчния ден еднолично е сезирала компетентните институции с искане да бъдат извършени проверки по отношение на придобитото от нея недвижимо имущество, което означава, че няма никакви притеснения за извършени престъпления. Цецка Цачева подчерта, че върху нея не е бил оказван никакъв натиск от страна на премиера Борисов.  \r\nСпоред лидера на ПП \"Атака\" Волен Сидеров решението на Цачева е морален акт. Сидеров отчете, че по този начин се показва, че на обвиненията се отговаря с оставка. Председателят на ВМРО Красимир Каракачанов посочи, че няма да е проблем оставката на Цачева за стабилността на правителството. Според него решението на Цецка Цачева си е нейно и е ясно, че трябва да бъде избран нов министър. На въпрос дали трябва и Цветан Цветанов да подаде оставка, лидерът на ВМРО заяви, че не може да каже.  \r\nТемата бе коментирана и от вицепрезидента Илияна Йотова, която заяви, че въпросът вече не е в аргументите, които ще изложи Цецка Цачева, а в аргументите, които ще защитят ГЕРБ, мнозинството и министър-председателят. По думите ѝ оставката винаги е индивидуален акт. Тя отговори с \"не\" на журналистически въпрос зависи ли авторитета на един лидер от броя на апартаментите. Лидерът на \"Воля\" Веселин Марешки заяви, че оставката на правосъдния министър Цецка Цачева е добър повод за премиера Борисов да направи по-голям ремонт на кабинета. По думите му това може да бъде в посока правителството да заработи много по-ефективно по дневния ред на хората.  Агенция \"Фокус\" припомня:  Темата за апартаментите на управляващи политически фигури е водеща през последните няколко дни. Сагата започна с двата апартамента на председателя на ПГ на ГЕРБ Цветан Цветанов. За имотите му беше внесен сигнал до прокуратурата от гражданско сдружение „БОЕЦ“. БСП веднага настояха НАП и КПКОНПИ да разследват случая и премиерът Бойко Борисов да вземе отношение. По-късно се появи информация, че една и съща фирма е продала на по-ниски от пазарните цени апартаменти и на министъра на правосъдието Цецка Цачева и на председателя на Комисията по културата и медиите Вежди Рашидов, както и на заместник-министъра на спорта Ваня Колева. Президентът Румен Радев също взе отношение по темата и заяви, че случаят с апартаментите на управляващите далеч надхвърля обхвата на една имотна сделка, защото пряко рефлектира върху доверието в политическата класа и държавността. От ГЕРБ съзряха в изказването начало на предизборна кампания. \r\nКПКОНПИ се самосезира за покупката на имоти от Цветан Цветанов, Цецка Цачева, Вежди Рашидов и Ваня Колева. Комисията започна проверка по медийните публикации и по сигнала на неправителствена организация за покупката на апартаменти. От Антикорупционния орган съобщиха, че ще се изследват всички данни и обстоятелства, публикувани в медиите, включително пазарните цени на визираните имоти, произхода на средствата за покупката им, както и търговия с влияние и конфликт на интереси при приемането на законодателни промени от страна на Народното събрание. Ще бъде проверена и дейността на фирмата продавач „Артекс инженеринг“ АД, както и нейното евентуално участие в обществени поръчки. Комисията ще проверява сделките на фирмата, ще изиска данни и за получените разрешения за строителство. КПКОНПИ ще провери дали има лица от политически партии, свързани с фирмата, както и дали са правени предизборни дарения.", "date": "2019.03.23", "title": "Две оставки в кабинета заради скандала с апартаментите (ОБЗОР)"}
{"url": "http://www.focus-news.net/news/2019/03/23/2637991/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "На българо-сръбската, българо-македонската, българо-гръцката, българо-турската и на българо-румънската граница трафикът е нормален на всички гранични контролно-пропускателни пунктове. Това съобщиха от  ГД „Гранична полиция“ . Информацията за трафика на българските гранични контролно-пропускателни пунктове е към 06.00 ч.", "date": "2019.03.23", "title": "ГД „Гранична полиция“: Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2019/03/23/2637989/reuters-vzriv-v-himicheski-zavod-v-kitay-ubi-62-dushi-si-iska-prouchvane.html", "text": "При експлозия в завод за пестициди в източен Китай загинаха 62 души, съобщиха държавните китайски медии късно в петък вечерта, 34-ма са тежко ранени и 28 са изчезнали. Това са най-новите жертви при поредица от промишлени инциденти, които разгневиха обществеността, предава  Reuters . \r\nЕксплозията се случи в четвъртък в индустриалния парк Чендзяган на град Янчън, провинция Дзянсу. Огънят е бил овладян едва в 19.00 ч. по Гринуич, предаде националната телевизия на Китай. Оцелелите са отведени в 16 болници. Общо 640 души са под лекарски контрол заради различни наранявания, информират държавните медии.  \r\nОгънят, който е избухнал в предприятие, собственост на химическата компания „Тиендзяи“, се е разпространил към съседните фабрики. Пострадали има и сред деца от близка до мястото на инцидента детска градина, пак по данни от китайските медии.   \r\nВ момента се разследват причините за взрива. Компанията, която произвежда повече от 30 вида органични химически вещества - някои от тях са силно запалими, е била глобявана преди време за нарушаване на правилата за трудова безопасност, пише всекидневникът Тhe China Daily. \r\nМного сгради са с изпотрошени прозорци и други поражения, жителите на околните села не са евакуирани. \r\nПрезидентът Си Дзинпин, който е в Италия на официална визита, разпореди да се положат всички усилия за ранените и да се „запази нужната социална стабилност“, заяви централната телевизия. Държавният глава е бил категоричен, че властите могат да предприемат стъпки да превентират подобни инциденти и да определят какво е причинило взрива максимално бързо. Си Дзинпин е заявил, че „поредица от големи инциденти в последно време дават повод всички по места и съответните министерства да си извлекат поуки от тези уроци“.  \r\nПо-късно в петък Бюрото за защита на околната среда в Дзянсу е обявило, че екип от 126 инспектори е установил нива на отравяне на водата в околностите на взрива. Някои от установените при водните проби органични вещества надхвърлят 15 пъти стандартната допустима норма. Концентрацията на ацетон и хлороформ извън зоната на експлозията е в нормални граници.    Ивелина Ватова", "date": "2019.03.23", "title": "Reuters: Взрив в химически завод в Китай уби 62 души, Си иска проучване"}
{"url": "http://www.focus-news.net/news/2019/03/23/2637990/aktualna-patna-obstanovka.html", "text": "Температурите са в интервала от - 3° до 10°. Времето над страната е предимно ясно. Слаб вятър духа в областите: Търговище, Пловдив, Смолян и Шумен. Пътните настилки са сухи, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nНа 23.03.2019 г. до 16 часа движението от км 20 до км 21 се осъществява само в активната лента в платното в посока София поради подготовителни дейности за ремонт.  \r\nОбласт Пазарджик: \r\nДо 30.04.2019 г. движението от 77-ми до 78-ми км в посока Пловдив се осъществява в изпреварващата лента поради ремонт. \r\nДо 31.05.2019 г. движението по моста над река Елшишка при км 89-ти се осъщестява двупосочно в платното за София, поради ремонт на платното за Пловдив. За улеснение на трафика от 13 ч. всеки петък до 17 ч. в събота, в района на ремонтирания участък, има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив.  \r\nАлтернативни маршрути: \r\n- ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\n- пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\n- пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“.  \r\nОбласт Стара Загора: \r\nДо 31.03.2019 г. движението в участъка Чирпан – Стара Загора от км 168 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Витиня“, при км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nНа 23.03.2019 г. движението от км 13+800 до км 14+200 впосока София се осъществява само в изпреварващата лента поради ремонтни дейности на асфалтовата настилка в активната лента.  \r\nОбласт Варна: \r\nДо 31.03.2019 г. движението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401+100. Прехвърлянето обратно в лявото платно става при км 389+717. Ограничено е качването в посока София на пътен възел \"Неофит Рилски\", като движението е пренасочено по път I-2 Русе – Варна. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Русе – Варна.  \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДо 21.04.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т. \r\n- „Твърдишки“ - забранен за МПС над 10 т -  целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 29.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г.; \r\nОбласт Велико Търново: \r\nДвижение по път Полски Тръмбеш – Дебелец в участъка на територията на област В.Търново се осъществява с повишено внимание поради полагане на хоризонтална маркировка. Срок до 29.03.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка с. Байкалско до п.в. Батановци от км 44+000 до км 74+000 се осъществява с повишено внимание поради подмяна на ограничителни системи. Движението се регулира с пътни знаци. Срок до 28.03.2019 г. \r\nОбласт Ямбол: \r\nДвижението по път I-6 Петолъчката-Лозенец от км 421+100 до км 428+200 се осъществява в една лента, поради почистване на окопи. Движението се регулира чрез пътни знаци. Срок до 26.03.2019 г. \r\nОбласт Пловдив: \r\nДвижението по път Карлово – Сопот в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г.; \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 в участъка Константиново – Бургас от км 77+000 до км 84+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъкът е сигнализиран с пътни знаци. Срок 25.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 28.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7907: Движението по път III-7907 Тръстиково – Полски извор от км 4+000 до км 10+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок до 25.03.2019 г.; \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 30.03.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nПът ІІІ-202 Движението път ІІІ-202 Нисово – Кацелово от км 17+750 до км 33+900 ограничено за всички МПС. Участъкът не се поддържа през целия зимен период.  \r\nОбходен маршрут: \r\nпът ІІІ-501 Русе – Иваново – Две могили, път ІІІ-5001 Две могили – Широково – Кацелово и обратно. Срок до 31.03.2019 г.; \r\nПът ІІІ-501 Движението път ІІІ-501 Борово – Бяла от км 46+665 до км 51+245 ограничено за всички МПС. Участъкът не се поддържа през целия зимен период. Обходен маршрут: \r\nгр.Борово – път І-5 /Русе – В.Търново/, кръгово кръстовище гр.Бяла и обратно. Срок до 31.03.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 31.03.2019 г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. \r\nПът III-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.23", "title": "Актуална пътна обстановка"}
{"url": "http://www.focus-news.net/news/2019/03/23/2637992/predstoyashti-sabitiya-v-stranata-za-23-mart-agentsiya-fokus.html", "text": "*** \r\nОт 15.30 часа в Гербовата зала на „Дондуков“ 2 държавният глава Румен Радев ще се срещне с атлетите, които представиха страната ни на Световните Спешъл Олимпикс игри в Абу Даби 2019.  \r\n*** \r\nВ 09.20 часа в зала „Пенчо Славейков“ вицепрезидентът Илияна Йотова ще участва в международната конференция „Жените на Балканите в следващите 100“. \r\n*** \r\nОт 16.30 часа в Гербовата зала на „Дондуков“ 2 държавният глава Румен Радев ще удостои с почетен плакет „Св. св. Кирил и Методий“ известния полски актьор и общественик Ян Енглерт в знак на признание на неговия значим принос към съвременното изкуство и популяризирането на българската култура.  \r\n*** \r\nОт 10.30 часа в парк-хотел „Москва“ ще се проведе VII редовен конгрес на ПП „ВМРО – Българско национално движение“. Сред официалните гости са премиерът и председател на ПП ГЕРБ Бойко Борисов, лидерите на партиите от КП „Обединени патриоти“, представители на българските общности зад граница, интелектуалци и общественици. \r\n*** \r\nОт 09.00 часа до 17.00 часа в залата за тежка атлетика на Национална спортна академия (НСА) ще се състои първи кръг от Републиканското първенство по силов трибой с екипировка. \r\n*** \r\nОт 10.00 часа до 18.00 часа в Интер Експо Център ще се проведе второто издание на Silingo Fest.  \r\n*** \r\nОт 10.00 часа в кино „Одеон“ ще се състои тържествена церемония, на която Ян Енглерт ще бъде удостоен с почетното звание Doctor honoris causa на НАТФИЗ. \r\n*** \r\nВ 10.00 часа в зала „Младост“ ще се проведе Четиринадесетото издание на международния турнир по спортни танци International Dance CUP Montana OPEN 2019.  \r\n*** \r\nОт 12.00 часа в Ритуалната зала на Централните софийски гробища ще се състои поклонение пред доц. д-р Игор Дамянов - бивш министър на образованието и дългогодишен преподавател в УНСС. \r\n*** \r\nОт 14.00 часа в централата на ПП АБВ ръководството на партията ще даде пресконференция.  \r\n*** \r\nОт 14.00 часа до 20.00 часа с начало 15 мин. преди всеки кръгъл час в Руския културно-информационен център ще се проведе Ден на авиацията и космоса. \r\n*** \r\nОт 15.00 часа в Университетски театър на Нов български университет ще се състои концерт по повод края на майсторския клас на проф. Сузана Клинчарова.  \r\n*** \r\nОт 17.00 часа в Литературен клуб „Перото“ Николай Пеев ще представи книгата си „Интервюто“. \r\n*** \r\nОт 19.00 часа в зала 1 на НДК ще се проведе галаконцерт „Детска мелодия на годината“.  \r\n*** \r\nОт 19.00 часа в Столичен куклен театър ще се състои 10-ата юбилейна церемония по връчване на наградите „Сивина“.  \r\n*** \r\nОт 19.00 часа в Национален музей „Земята и хората“ ще се състои концерт „Барок и романтизъм“, посветен на първа пролет и рождението на Й. С. Бах (21 март 1685). \r\n*** \r\nОт 11.00 часа в читалище „Съгласие 1905“ ще бъде открита изложба по повод Световния ден на водата.  \r\n*** \r\nОт 11.30 часа в Етнографския музей ще се състои лекция „Проучване на неолитно селище Буджака, гр. Созопол, от далечната 2010 г.“.  \r\n*** \r\nОт 18.00 часа в Дома на нефтохимика ще се състои благотворителен концерт „Вечер на талантите“ в подкрепа на Сдружение „Онкоболни и приятели“.  \r\n*** \r\nОт 11.00 часа в храм „Св. Атанасий” ще се състои лекция на тема „Христос и жената“.  \r\n*** \r\nОт 11.00 часа в  СУХНИ \"Константин Преславски\" на ул. \"Атанас Георгиев\" № 20, ще се проведе регионален кръг от състезания на Деветото национално състезание по правопис на английски език. \r\n***  \r\nОт 10.00 часа в парк „Света гора“ ще започне лекоатлетически крос „Ивайло“. \r\n***  \r\nОт 11.00 часа в Mall Велико Търново  ще се проведе Винено изложение, организирано от Sommelier.BG.  \r\n***  \r\nОт 11.00 и 14.00 часа в Голяма зала на Община В. Търново  ще се проведе Международен фестивал за анимационни филми „Златен кукер“.  \r\n***  \r\nОт 11.00 часа в  салон на НЧ „Искра“ Куклен театър ВЕСЕЛ представя: „Огнивото“ – детски куклен спектакъл.  \r\n***  \r\nОт 11.00 часа в ИЗ „Рафаел Михайлов“ ще се проведе Пролетен концерт с участието на тенора Симеон Симеонов, на рояла – Иво Бонев.  \r\n*** \r\nОт 11.00 часа в залата на ОУ „Димитър Благоев“ ще се проведе регионално  състезание на Деветото национално състезание по правопис на английски език „Спелинг Бии“. \r\n***  \r\nОт 12.00 часа в пресклуба на БТА ще се състои пресконференция на политическата формация „Воля - българските родолюбци“, на която ще бъдат представени политическите партии, които се обединяват във връзка с предстоящите избори за Европейски парламент, както и водачът на листата.  \r\n***  \r\nОт 14.00 часа представители на мото клуба в Стражица ще дарят детско ортопедично легло на Отделението по Ортопедия.  \r\n***  \r\nОт 19.00 часа в парк „Марно поле“ ще започне „Парти в парка“ – концертна програма и лазерно светлинно шоу.  \r\n*** \r\nОт 09.30 часа ще започне Осмото издание на Националния фестивал “Пролетно хоро”. \r\n*** \r\nОт 10.00 часа в „Бяла зала“ на Младежки дом ще се състои психологична занаятчийница в помощ на родителите – „Детската агресия говори“.  \r\n*** \r\nОт 10.30 часа в Куклената зала на ДКТ ще се играе постановката „Приключение на горската полянка“. \r\n*** \r\nОт 11.30 ч. в Концертната зала ще се проведе Областен форум на тема „Цифровизацията – възможност за растеж на област Враца“. \r\n*** \r\nОт 19.00 часа в Градската концертна зала ще се състои концерт „Вокалисимо“. \r\n*** \r\nОт 10.30 часа в зала “Арена” ще се проведе ХІV издание на Международната Купа на общините на област Монтана – International Dance CUP 2019. \r\n*** \r\nОт 11.00 часа в Конферентната зала на комплекс „Изида“ ще се проведе регионална среща „Един час с Харалан Александров за европейските ценности“, организирана от Жени ГЕРБ-Добрич.  \r\n*** \r\nОт 09.30 часа по улиците „Александър Стамболийски“, „25-ти Септември“, „Георги Кирков“, „Христо Ботев“, Централен градски парк, „Гората на надеждата“, Парк „Лятно кино“, Парк „Спортна зона“ и в дворовете на училищата и детските градини ще бъдат засадени 200 нови дръвчета.  \r\n*** \r\nЧленовете и симпатизантите на СДС за поредна година ще отдадат почит пред жертвите на комунистическия терор на лагера „Слънчев бряг“ край Ловеч.  \r\n*** \r\nОт 10.30 часа в голямата зала на Общинския младежки дом ще се състои пролетен концерт на Танцов ансамбъл „Младост“.  \r\n*** \r\nОт  11.00 часа в НУ „Патриарх Евтимий“ ще се проведе областният кръг на математическото състезание ,,Европейско кенгуру\". \r\n***   \r\nОт 18.00 часа на Камерна сцена в Драматично-куклен театър ,,Иван Радоев\" ще се играе куклената постановка „Безценното камъче“.  \r\n*** \r\nОт 10.30 часа на Гребна база Пловдив - Кулата, ет. 2, експертите на ОИЦ ще изнесат лекция на тема „Европейските средства в подкрепа на IT сектора“ по време на младежкото дизайн състезание за ученици и студенти Design WeekEnd 2019. \r\n*** \r\nОт 16.00 часа в „Парк-хотел Санкт Петербург“ ще се проведе Общо събрание на Съюза на международните превозвачи (СМП), на което ще бъдат обсъдени формите и организацията на протестите срещу приемането на Мобилен пакет I в последната пленарна сесия на отиващия си европарламент.  \r\n*** \r\nОт 10.00 часа пред градския стадион ще се проведе 7-ият Национален турнир по спортно ходене. \r\n*** \r\nОт 17.00 часа в залата на Народно читалище „Просвета 1888“ Българо-гръцко дружество „Анхиало” – Поморие организира тържествен концерт, посветен на националния празник на Република Гърция и големия християнски празник Благовещение. \r\n*** \r\nОт 08.30 ч. до 12.30 ч., в Отделение по трансфузионна хематология към УМБАЛ \"Канев\" – Русе ще се проведе национална кръводарителска кампания „В кръвта ти е да спасяваш животи\".  \r\n*** \r\nОт 10.00 часа в спортен комплекс „Дунав“ ще се проведе осмото издание на Националния фестивал на школи и клубове за любители, изучаващи български народни танци „Русчуклийска среща“. \r\n*** \r\nОт 11.00 часа в НЧ „Климент Охридски 1858“ ще бъде открит фестивалът „Орфеево изворче“, а от 19.00 часа ще има Гала концерт, посветен на 26 март – Ден на Тракия.   \r\n*** \r\nОт 12.00 часа в църквата „Св. Троица“ ще се състои поклонението пред автора на герба на знамето на Стара Загора Христо Танев. От 13.30 часа ще се извърши опело, а от 14.00 часа - погребението в гробищния парк в Стара Загора.   \r\n*** \r\nОт 19.00 часа в залата на Народно читалище „Свети Климент Охридски – 1858“  ще има концерт на лауреатите от Национален детски фолклорен конкурс „Орфеево изворче“ – Стара Загора 2019, посветен на 26 март - Ден на Тракия и Одринската епопея. \r\n*** \r\nВ 09.00 часа на централния площад „Свобода“ ще се проведе шестият фестивал „Хайдушка софра“.  В зала „Дружба“ от 09.30 ще започне танцовата програма.  \r\n*** \r\nОт 10.00 часа в Регионална библиотека „Стилиян Чилингиров” Елисавета Логинова ще представи книгата си „Царичина – съдбовен контакт”.", "date": "2019.03.23", "title": "Предстоящи събития в страната за 23 март (Агенция „Фокус“)"}
{"url": "http://www.focus-news.net/news/2019/03/23/2637988/afp-myuler-predstavi-doklad-po-ruskoto-razsledvane.html", "text": "Специалният съветник Робърт Мюлер обяви в петък резултатите от двугодишното си  разследване за руска намеса в президентските избори от 2016-та година, предава  AFP . Той представи  доклада си на правосъдното министерство на САЩ.   \r\nДанните и изводите от този доклад са секретни, но главният прокурор и министър на правосъдието Бил Бар написа в писмо до Конгреса, че той ще е в състояние да обобщи „принципните заключения“ от доклада на Мюлер до края на тази седмица. \r\nНяма сведения дали самият Тръмп, членове на семейството му или бивши негови съветници от времето на предизборната кампания са замесени тайни споразумения с Русия или в нарушение на закона – двете следи, по които се водеше разследването и които висяха като облак над президентството на Тръмп от самото му начало.   \r\nБар заяви, че ще се консултира както със своя заместник Род Розенщайн, така и с Мюлер, за да прецени какво ще е нужно да се вземе от доклада, за да се представи на Конгреса и на обществото.   \r\n\"Аз оставам привърженик на колкото е възможно по-голяма прозрачност и ще ви държа в течение на прегледа, който се прави, в рамките на пълномощията ми“. \r\nДокладът на Мюлер идва след седмици на постоянни спекулации за това дали самият той, който е бивш директор на ЦРУ, останал невидим в хода на самото разследване, ще успее да представи достатъчно доказателства, за да се открие процедура по импийчмънт на Тръмп.   \r\nВ петък висш служител от правосъдното министерство на САЩ обяви пред американските медии, че след като са били обвинени 34 души, включително и шестима бивши съдружници на Тръмп, екипът на Мюлер не предвижда да препоръчва да се повдигат никакви  нови обвинения. \r\nТръмп постоянно отхвърляше каквато и да е тайна връзка  между неговата кампания и Москва.   \r\nВ петък от Белия дом отговориха, че са доволни да видят най-сетне дълго очаквания доклад. В специално съобщение говорителката на Тръмп Сара Сандърс заяви: „Следващите стъпки трябва да направи министър Бар“ и поясни, че Белият дом нито е получавал, нито е бил информиран за доклада на специалния съветник.  \r\nПо-рано в петък в Fox Business News Тръмп осмя Мюлер като човек, когото обществото не е упълномощило „да прекъсва моето президентство“.\"Две години търпяхме тази глупост, няма никаква тайна връзка с Русия. И няма обструкция. Ще рекат, о-о-о, чакай. Няма тайна връзка, има измислица. Той обаче възпрепятства борбата с измислицата. ОК? Да помислим за това една секунда.“  Сложна и претенциозна руска намеса   \r\nЗа първи път в американската история президентът на страната е толкова силно наранен с този доклад.   \r\nАмериканското разузнаване и Малер представиха сложните усилия на  Москва да манипулира президентските избори през 2016 година и да разрушат демократичната система в страната.   \r\nМюлер описа хакерите, изпратени от руското правителство, и една ферма за тролове в социалните медии. Неговите усилия бяха част от концерта да се величае Тръмп по време на изборите за сметка на противника му от средите на демократите Хилари Клинтън.    \r\nСлед като видя резултата от необяснените контакти между кампаинята на Тръмп и руснаците, ЦРУ започна да пробва дали пък няма възможна тайна връзка. Тази следа се засили след като Тръмп изгони Джеймс Комей от поста му на директор на разузнавателното ведомство. Тогава Мюлер бе обявен за независим обвинител.  \r\nРаботейки в незапомнена досега секретност, екипът му повдигна обвинения срещу три дузини индивиди и фирми. В този списък са 25 руснака, шестима бивши съдружници на Тръмп: Пол Манафорт, Рик Гейтс, Майкъл Флин, Майкъл Коен, Джордж Пападопулос и Роджър Стоун.   \r\nПетима бяха обвинени в различни престъпления, деветима обаче получиха обвинения за тайни връзки с руснаците.  \r\nДемократите незабавно помолиха за съдържанието на доклада на Мюлер.   \r\n\"Очакваме да получим пълния текст на доклада на Мюлер и съпътстващите го материали,\" каза Джери Надлър, председател от страна на Демократичната партия на правния Комитет към Камарата на представителите, който трябва да получи обобщението от Бар.   \r\n\"Прозрачността и общественият интерес не си позволяват да искат по-малко. Необходимостта от публично доверие в управлението на закона трябва да е приоритет.\"  Ивелина Ватова", "date": "2019.03.23", "title": "AFP: Мюлер представи доклад по руското разследване"}
{"url": "http://www.focus-news.net/news/2019/03/23/2637994/prezidentat-rumen-radev-shte-se-sreshtne-s-atletite-predstavili-stranata-ni-svetovnite-speshal-olimpiks-igri-v-abu-dabi-2019.html", "text": "От 15.30 часа на „Дондуков“ 2 държавният глава Румен Радев ще се срещне в Гербовата зала с атлетите, които представиха страната ни на Световните Спешъл Олимпикс игри в Абу Даби 2019. Това съобщиха от  прессекретариата на държавния глава . \r\nОт 16.30 часа президентът Румен Радев ще удостои с почетен плакет „Св. св. Кирил и Методий“ известния полски актьор и общественик Ян Енглерт в знак на признание за неговия значим принос към съвременното изкуство и популяризирането на българската култура.", "date": "2019.03.23", "title": "Президентът Румен Радев ще се срещне с атлетите, представили страната ни Световните Спешъл Олимпикс игри в Абу Даби 2019"}
{"url": "http://www.focus-news.net/news/2019/03/23/2637995/the-new-york-timesitaliya-posreshta-si-dzinpin-s-kralski-pochesti.html", "text": "Президентът Си Дзинпин пристигна в петък на тридневна официална визита в Италия. До президентския дворец той и съпругата му бяха съпроводени от кавалерийски екскорт, почест, която се отрежда в тази страна на кралски особи, пише вестник  The New York Times . \r\nИталия премахна всички прегради пред световната икономическа суперсила, която обещава милиарди инвестиции и търговски сделки срещу официално подписване на споразумение за ново разклонение на китайския Път на коприната.   \r\nВ Рим на държавната вечеря за Си и съпругата му Андрея Бочели изнасяше серенада, докато в Брюксел лидерите на Франция, Германия и Европейския съюз се съвещаваха как да укрепят отбранителната сила на Европа срещу онова, което обявиха за икономическо нашествие на Китай.   \r\nНевъзможността да се свържат двете сцени оголи разделенията и наперженията в Европа, попаднала в схватката на търговската война между САЩ и Китай, докато се опитва да намери собствените си ориентири и своето място и да заяви силата си в опасно променливата епоха на неустойчиви геополитически алианси и ограничаване на американското присъствие.   \r\n“Китай играе важна роля в нашите разделения“, заяви от Брюксел президентът на Франция Еманюел Макрон пред репортерите в петък и добави, че Европейският съюз най-после се пробуди за Китай: „периодът на европейската наивност приключи!“  Ивелина Ватова", "date": "2019.03.23", "title": "The New York Times:Италия посреща Си Дзинпин с кралски почести"}
{"url": "http://www.focus-news.net/news/2019/03/23/2637996/vitseprezidentat-iliyana-yotova-shte-uchastva-v-mezhdunarodnata-konferentsiya-zhenite-na-balkanite-v-sledvashtite-100-v-stara-zagora.html", "text": "Вицепрезидентът Илияна Йотова ще участва в международната конференция „Жените на Балканите в следващите 100“, която се организира от „Зонта интернешънъл“ в Стара Загора. Това съобщиха от  Прессекретариата на държавния глава . Темата, по която ще говори Илияна Йотова, е „Жените лидери във века на дефицит на лидери“. Форумът ще започне в 9.20 часа и ще се проведе в зала „Пенчо Славейков“.", "date": "2019.03.23", "title": "Вицепрезидентът Илияна Йотова ще участва в международната конференция „Жените на Балканите в следващите 100“ в Стара Загора"}
{"url": "http://www.focus-news.net/news/2019/03/23/2637993/nimh-vremeto-shte-bade-slanchevo-s-maksimalni-temperaturi-mezhdu-16-i-21.html", "text": "Днес над по-голямата част от страната ще бъде предимно слънчево. По-значителни временни увеличения на облачността ще има над Източна България, но вероятността за валежи е малка. В Западна България ще духа слаб северозападен вятър, а в Източна - до умерен североизточен вятър. Преобладаващите максимални температури ще са между 16° и 21°, по-ниски ще останат в Североизточна България и по Черноморието – 10°-14°. Атмосферното налягане е по-високо от средното за март - слабо ще се понижи. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Красимир Стоев.  \r\nНад Черноморието ще има по-значителни увеличения на облачността, но вероятността за валежи е малка. Ще духа до умерен североизточен вятър. Максимални температури на въздуха: 10°-14°. Температурата на морската вода е 9-10°. Вълнението на морето ще е 1-2 бала. \r\nНад планините ще преобладава слънчево време с по-значителни увеличения на облачността в следобедните часове, но валежи не се очакват. Ще духа умерен до силен вятър от север-североизток. Максималната температура на височина 1200 метра ще е около 9°, на 2000 метра - около 3°.", "date": "2019.03.23", "title": "НИМХ: Времето ще бъде слънчево с максимални температури между 16° и 21°"}
{"url": "http://www.focus-news.net/news/2019/03/23/2637998/predstoyashti-mezhdunarodni-sabitiya-za-23-mart-agentsiya-fokus.html", "text": "„Жълтите жилетки“ организират 19-ти по ред протест. \r\n***  Привържениците на втори референдум за Брекзит ще проведат шествие. \r\n***  Китайският президент Си Дзинпин пристига на посещение в Италия. \r\n***  Ще се проведе седмичният протест срещу държавния глава Александър Вучич и правителството. \r\n***  Световни бизнес лидери се събират на форум за развитие в Пекин. \r\n***  Навършват се 100 години от основаването на фашисткото движение на Бенито Мусолини.", "date": "2019.03.23", "title": "Предстоящи международни събития за 23 март (Агенция „Фокус“)"}
{"url": "http://www.focus-news.net/news/2019/03/23/2638002/chlenove-i-simpatizanti-na-sds-za-poredna-godina-shte-otdadat-pochit-pred-zhertvite-na-komunisticheskiya-teror-na-lagera-slanchev-bryag-kray-lovech.html", "text": "Членовете и симпатизантите на Съюза на демократичните сили за поредна година ще отдадат почит пред жертвите на комунистическия терор на лагера „Слънчев бряг“ край гр. Ловеч. Това съобщиха от пресцентъра на  СДС . \r\nСлед като през 1959 г. Политбюро на ЦК на БКП взима решение да закрие лагера „Белене“ със съгласие на висшето комунистическо ръководство, Държавна сигурност създава нов лагер, наречен Трудовата група край гр. Ловеч. Той става известен като лагера „Слънчев бряг“ (1959 – 1962 г.). В него попадат всички, които са си позволили да надигнат глава, и тези, които са заклеймени като политическите врагове на комунистическия режим. \r\nОт 166 души в началото, за няколко месеца в лагера „Слънчев бряг“ вече са въдворени без съд и присъда около 1500 души. Всяка нова група хора, пристигнала в лагера, била бита с тояги от старите лагеристи, по заповед на ръководството. Всеки, който не изпълнявал заповедта, също бил пребит. \r\nАрхивите разказват, че до закриване на лагера през април 1962 г. в него са намерили смъртта си 151 души. Телата не са предавани на близките, а са извозвани във вече бившия лагер „Белене“ и са заравяни на един от пустеещите острови. В лагера „Слънчев бряг“ са въдворявани оцелели от комунистическите репресии бивши депутати, търговци, земеделци, адвокати, хора на изкуството, както и обикновени селяни, отказали да дадат добитъка и земите си в ТКЗС. \r\nПисмените данни разкриват нечовешкия режим в лагера „Слънчев бряг“ с всекидневни побоища, терор и убийства на лагеристи. \r\nОт СДС припомнят, че на 23 март 1990 г. местната организация на партията в Ловеч инициира първото поклонение на мястото на каменната кариера на бившия лагер. Оттогава, без прекъсване, година след година, демократичната общност отдава почит на загиналите, за да не забравят бъдещите поколения зверствата и репресиите, които комунистическия строй причинява на хората. \r\nСъюзът на демократичните сили завинаги ще остане антикомунистическа партия, заявяват от партията. Саможертвата на загиналите от комунистическия режим не трябва да бъде забравена, защото благодарение на тях, днес живеем в демократично общество и изразяваме свободно мнението си. Битката за отстояване на идеалите и ценностите ни трябва да се води всеки ден, за да бъде България достойна европейска държава, отбелязват от СДС.", "date": "2019.03.23", "title": "Членове и симпатизанти на СДС за поредна година ще отдадат почит пред жертвите на комунистическия терор на лагера „Слънчев бряг“ край Ловеч"}
{"url": "http://www.focus-news.net/news/2019/03/23/2637999/pregled-na-mezhdunarodnite-novini-do-7-chasa-agentsiya-fokus.html", "text": "Със специална резолюция по повод 198-та годишнина от гръцката независимост американският Сенат обръща внимание на геостратегическото значение на Гърция и отбелязва задълбочаващите се двустранни отношения, пише на електронната си страница гръцкият вестник  Kаthimerini . \r\nДокументът, подписан от 27 американски сенатори, набляга на факта, че винаги в хода на времето Гърция е била посветена на ценностите на демокрацията и свободата.  \r\nПоставяйки ударение върху стабилния съюз между Гърция и САЩ, в резолюцията се изтъква значението на неотдавнашната визита на гръцкия външен министър Георгиос Катругалос във Вашингтон, домакин на първия Стратегически диалог между двете страни. Според американските сенатори,  този диалог изтъква ролята, която Гърция има за САЩ като стълб на стабилността в Източното Средиземноморие и като важен съюзник в НАТО. \r\n*** Група държавни глави в Южна Америка в петък подписаха декларация за създаване на нов блок, информира  Reuters . Той ще бъде отворен за всяка страна независимо от идеологията. Целта му е да се постигне сътрудничество между съседните държави за решаване на регионалните проблеми в континента. \r\nПо този повод президентите на Аржентина, Бразилия, Колумбия, Чили, и Еквадор се събраха в чилийската столица Сантяго. Инициатори на новото политическо обединение „Просур“ станаха Чили и Колумбия, след острите критики за провала на предишния блок „Унасур“, който не успя да предприеме нужните действия по повод разтърсваната от кризи Венецуела.   \r\n“Това ще бъде форум с ясна и категорична насоченост към въпросите на демокрацията, свободата и уважение на правата на човека“, е заявил чилийският президент Себастиян Пинера при церемонията по подписването на документа.  \r\nПрезидентът на Венецуела Николас Мадуро не е сред латиноамериканските държавни глави, поканени на срещата на върха в Сантяго в петък.   \r\n*** Министерството на финансите на САЩ въведоха санкции срещу Банката за икономическо и социално развитие на Венецуела (BANDES), предава  ТАСС . Повод за тези мерки е арестът на Роберто Мареро, секретар на опозиционния лидер Хуан Гуайдо. Ведомството е разпространило специално прессъобщение в петък по този повод.   \r\n\"Режимът използва BANDES и нейните дъщерни структури, за да изнася от страната средства“, се казва в изявлението на финансовото министерство на САЩ. – „Режимът продължава да отвлича, изтезава и убива граждани на Венецуела, нещо, което САЩ и международната коалиция, подкрепяща Гуайдо, не може да допуска. Роберто Мареро и другите задържани по политически причини, трябва незабавно да бъдат освободени. \". \r\nСанкции са въведени и спрямо функциониращата в Уругвай Banco Bandes Uruguay, венецуелските банки Banco Bicentenario del Pueblo и Banco de Venezuela, както и срещу ситуираната в Боливия Banco Prodem S.A. В момента тези кредитни институции са лишени от достъп до американската финансова система. На американските граждани е забранено да сключват с тях каквито и да са сделки или да влизат в каквито и до било делови отношения.На територията на САЩ ще бъдат замразени всички техни активи или собственост, които са.   \r\n*** Руският външен министър Сергей Лавров е заявил, че западните страни продължават да прикриват както собствените си престъпления, така и престъпленията, извършени от Армията за освобождение на Косово(АОК), съобщава на сайта си белградското радио  В92 , като пояснява, че информацията е от сръбската телеграфна агенция ТАНЮГ, която цитира руската ТАСС.  \r\nВ интервю за телевизия  NTV, Русия, Сергей Лавров е говорил за възможността да се проведе международно разследване за това дали представителите на НАТО са отговорни за гражданските жертви, за въздушните удари по граждански обекти по време на бомбардировките над Югославия (Сърбия и Черна гора). \r\n\"Мисля, че Западът винаги е правил и ще прави всичко възможно, за да не допусне подобно разследване. Още веднъж обаче ще повторя, че не виждам никакъв шанс за международните институции, тъй като в тях участва и Западът, а той ще положи всички усилия, за да не го допусне\".  \r\nРуският дипломат номер едно посочва, че в 2010 година швейцарският парламентарист Дик Марти обяви публично доклад, „който съдържа ужасяваща информация за престъпленията на АОК, която е отвличала хора, за да разработва трафик на човешки органи.\"  \r\n\"Западът беше длъжен да накара властите на Косово да проявят загриженост и да създадат специален съд, който да разследва престъпленията, споменати в доклада. За Съдебен обвинител беше определен американец. Съдът обаче преди няколко години прекрати своята дейност,\" цитират медиите думи на Лавров.   \r\n\"От тогава на два пъти се определят нови обвинители, но няма нито един осъден. Съмнявам се, че изобщо е направено някакво ясно и точно разследване. Западните страни ще продължат да потулват факти, които разкриват тяхното участие в престъпления срещу човечеството“, акцентира Лавров.   \r\nСпоред руския външен министър бомбардировката на НАТО беше флагрантно организирана кампания, която нарушаваше международното хуманитарно право. \"Веднъж натовските въздушни удари засегнаха пътнически влак, преминаващ по мост, а нападението срещу телевизионния център (RTS – държавната радио и телевизия на Сърбия днес, бел. ред.) е абсолютно недопустимо.\".  \r\nКасапницата през 1999 година в село Рачак, Косово, която принуди НАТО да започне да твърди, че има нужда от употреба на сила в Югославия, е била „съвършено явна провокация“.  \r\n\"Това не беше причина, а изкуствено оправдание. Отдавна се знае, че е провокация. Убитите тогава граждански лица се оказаха военни  от АОК, които са били накарани да се преоблекат в цивилни дрехи. За нещастие, тогавашният ръководител на мисията неа Организацията за сигурност и сътрудничество в Европа (ОССЕ) Уилям Уолкър, беше един от организаторите на тази провокация. Когато дойде на мястото на събитието и видя мъртвите тела в цивилни дрехи, той съвсем директно заяви, че това е геноцид“., е обявил Лавров в телевизионното си интервю.   \r\nРуският външен министър е казал, че западните страни „първи започнаха да променят международния закон, когато бомбардираха Югославия в 1999“. Той е припомнил, че Русия, Китай и непостоянните членове на СС на ООН Аржентина и Бразилия по най-енергичен начин се противопоставяха на плановете и настояванията за употреба на сила.    \r\nСпоред него „нищо не можеше да спре американците“.  \r\n\"Те бяха решили да действат дълго преди това и търсеха благословията на СС, но когато стана ясно, че няма да я получат, предприеха едностранна агресия срещу суверенна държава, в нарушение на Хартата на ООН и принципите на ОССЕ, като разбалансираха целия световен ред, създаден след Втората световна война“, е заявил руският външен министър Сергей Лавров.   \r\nВ същото интервю, което се провежда дни преди да се отбележи 20-годишнината от началото на атаките на НАТО срещу Сърбия, Лавров определя въздушното нападение срещу китайското посолство в Белград на 7 май 1999 г. като съзнателно и предварително обмислено.   \r\n***  В петък президентът Доналд Тръмп заяви, че отменя санкциите, които обяви неговото финансово ведомство и които целят да затегнат международния натиск срещу Пхенян, информира  AFP .   \r\nВ Туитър президентът на САЩ пише: \"Днес Министерството на финансите на САЩ съобщи, че голям пакет от мерки ще бъде добавен към съществуващите вече санкции срещу Северна Корея. Днес също аз се разпоредих тези допълнителни санкции да се отменят!\"   \r\nДумите му се отнасят до мерки, обявени в четвъртък, засягащи две китайски компании, обвинени, че са помагали на Севeрна Корея да заобикаля затегнатите международни санкции, притискащи Пхенян да прекрати програмата си за ядрените оръжия. \r\nТези мерки са първият нов знак на натиск, след проведените преди по-малко от месец разговори между Тръмп и Ким Чен-ун в Ханой, които се провалиха.   \r\n\"Президентът Тръмп харесва председателя Ким и не смята,ч е тези санкции са необходими“, е заявила по-рано днес говорителката на американския президент Сара Сандерс.   \r\nВ четвъртък президентският съветник по националната сигурност Джон Болтън е написал в Туитър, че с тези нови санкции се цели да се солжи край на „недопустимите карго практики“ на Северна Корея.  \r\nКитай припомни, че спазва всички резолюции на ООН и  се противопостави, „отделни държави да налагат едностранни санкции и да предприема дългосрочни правни мерки срещу която и да било китайска структура единствено от позицията на собственото си вътрешно законодателство.\" \r\n*** След като излезе съдебното решение срещу него, Радован Караджич изпрати послание от Хага по Марко Сладойевич, един от неговите защитници, до Сръбското радио и телевизия, предава белградското радио  В92 .   \r\n\"Сръбският народ и аз, заедно, спечелихме вече. Създадена е Република Сръбска, а сърбите са свободни в своя собствена държава,\" медиите цитират посланието на Караджич и добавят, че той пише още: „Жертвата, която аз правя е далеч по-малка от жертвите на други хора. Хиляди и хиляди младежи изградиха Република Сръбска със своя живот. Мнозина останаха ветерани инвалиди. Най-големите жертви направиха майките, чиито единствени синове дадоха живота си за свободата на сръбския народ. Това са истинските жертви.\"  \r\nСпоред адвоката, който обяви, че е говорил с Караджич близо час и половина след обявяване на съдебното решение, решението на Хагския трибунал е „кухо“ отмъщение, тъй като е насочено срещу един старец, той няма да бъде засегнат от него.   \r\n\"Ние не се отказахме дори, когато беше много по-тежко, тъй че дори и затворен, както съм сега, аз никога няма да спра да се боря за истината за нашата справедлива битка в тази война, която ни беше натрапена и в която и трите народа пострадаха. Всяка война, особено гражданската, води до престъпления, които нашата държава, ако си дава сметка за тях, ги заклеймява и преследва. Ние се бихме достойно за свободата и равенството на сръбския народ в Босна и Херцеговина. Затова позволете ни винаги и на всяко място да бъдем уважавани, позволете да не мразим другите и нека с гордост да пазим онова, което е по-велико от нас – Република Сръбска“, заявява Караджич.   \r\nВ сряда Апелативната Камара по механизма за местожителство към Наказателния трибунал в Хага обяви доживотен затвор за Караджич с обвинения за геноцид и военни престъпления, като отхвърли предишната присъда за 40 години затвор.  Караджич беше първият президент на Република Сръбска и политически лидер на сърбите в Босна и Херцеговина по време на войната от 1992-95 година.   \r\n*** След като президентът Доналд Тръмп обяви, че САЩ признават анексирането на Голанските възвишения, в петък Сирия се обърна към Съвета за сигурност на ООН да одобри резолюции за оттеглянето му от територията, предава  AFP . \r\nСирийският посланик в ООН Башар Джафари призова Съвета „да предприеме практически мерки, за да гарантира, че си изпълнява задълженията по прилагането на собствените си резолюции \" относно Голан. \r\nПо програма СС на ООН ще обсъжда проблема в сряда по време на среща за подновяване на мандата на мироподдържащите сили на ООН, които са известни като UNDOF (Сили за наблюдение на ООН за прекратяване на военните действия – бел. ред. ). \r\nКогато в четвъртък Тръмп обяви в Туитър, че е време да се признае суверенитета на Израел над Голан, американският президент прекъсна водената от десетилетия политика на САЩ по отношение на Близкия изток .  \r\nВ писмото, което  френската телеграфна агенция е видяла,  сирийският посланик се е обърнал към генералния секретар на ООН Антонио Гутереш да потвърди позицията на ООН за окупацията на Израел на Голанските възвишения, които той заграби от Сирия по време на Шестдневната война през 1967 година.   \r\nЗапитан за позицията на Тръмп, говорителят на ООН Фархан Хак отговори, че по отношение на статута на Голан политиката на Световната организация се основава на резолюциите на Съвета за сигурност и на Общото събрание. \r\n \"Естествено, резолюциите не се променят,\"е пояснил Хак. \"Нашите политики остават непроменени в този смисъл.\" \r\nСАЩ подкрепиха Резолюция 242/1967, с която Израел се призовава да се оттегли от териториите, окупирани от него при Шестдневната война, и която се отнася до „невъзможността да се допуска придобиване на територия чрез война“.  \r\nСС на ООН прие в 1973 година друга резолюция, с която потвърждава искането за оттегляне, а в 1981 година подкрепи отделна мярка, с която се отхвърля израелската анексия на Голан.   \r\nСлед като Тръмп призна Йерусалим за столица на Израел, през 2017 г. група арабски държави представиха резолюция, осъждаща решението, на Общото събрание, която получи подкрепата на голямата част от държавите-членки.   \r\nДипломати от ООН заявиха, че е прибързано да се спекулира дали и сега Общото събрание ще приеме подобна мярка. \r\n*** Френският президент призова Евросъюза да се противопостави на САЩ и Китай, предава  ТАСС . \r\nЕманюел Макрон заяви, че в областта на икономиката европейските държави имат „системни противници“, които са едновременно търговски партньори инвеститори.    \r\n\"Обсъдихме инвестиции в инфраструктурата, важни въпроси по [стандарт на връзка] 5G. Аз съм длъжен категорично да заявя: времето на европейската наивност изтече“. Макрон съобщи също, че на срещата на лидерите от страните в ЕС е одобрено въвеждането на \"инструмент за контрол на  стратегическите инвестиции\",както и че се „възстановяват дейностите по принципа за взаимност при откриване на държавните пазари \". Френският президент подкрепя и представените от Еврокомисията 10 пункта за бъдещо развитие на икономическите отношения с Китай.   \r\nСпоред него Европа трябва „да се противопостави на САЩ и на Китай, които по определени теми са съюзници \". \"Мисля, че това пробуждане беше необходимо \", каза президентът на Франция, като отбеляза, че Европа има \"системни противници \", които са едновременно и търговски партньори и инвеститори. Той не е уточнил за кого точно става дума.   \r\n\"В течение на много години се придържахме към подхода за разностранните  направления и Китай, трябва да се отбележи, се възползва от нашата разпокъсаност \".  По думите на Макрон някои страни „много силно зависят от чужди инвестиции, в частност от Китай \". Той е напомнил, че в периода на кризата след 2008 година, когато се е провеждала масова приватизация на предприятия, практически не е имало конкуренция от страна на европейските компании, а главни купувачи са били именно китайските инвеститори. Във връзка с това френският държавен глава е потвърдил позицията си за това, че държавите, членки на ЕС не са длъжни да преговарят за инфраструктурни и стратегически инвестиции на двустранна основа и ги призова да съгласуват действията си на ниво ЕС в рамките на един общ подход.   \r\nМакрон заяви, че ще обсъди въпросите за многостранното сътрудничество с президента на Китай Си Дзинпин по време на визитата му във Франция, както и при срещите си с канцлера на ФРГ Ангела Меркел и председателя на Еврокомисията Жан Клод Юнкер. По думите му страните могат да намерят точки на допир по такива въпроси като климатичните промени. \r\n*** Американският президент Доналд Тръмп е говорил в петък по телефона с германския канцлер Ангела Меркел. Двамата са обсъдили поредица от теми, включително търговията и финансирането на НАТО, предава  Reuters , като се позовава на информация от Белия дом и на висш служител от американската администрация. \r\nРазговорът се е провел веднага след като Тръмп пристигна в своя клуб „Мар-а-Лаго“ в Палм Бийч, Флорида. \r\nСпоред съобщението на Белия дом разговорът е засегнал теми,с вързани с търговията, дебата за Брекзит във Великобритания и предстоящите срещи. По сведения от висш представител на администрацията по време на телефонния разговор са обсъждани и финансовите проблеми на НАТО. \r\nОтдавна Тръмп се оплаква, че Германия трябва да плаща повече за общата отбрана на Европа.", "date": "2019.03.23", "title": "Преглед на международните новини до 7 часа (Агенция „Фокус“)"}
{"url": "http://www.focus-news.net/news/2019/03/23/2638001/pp-abv-shte-dade-preskonferentsiya.html", "text": "От 14.00 часа ръководството на ПП АБВ ще даде пресконференция в централата на партията. Това съобщиха от пресцентъра на  АБВ . Темите на пресконференцията ще бъдат: НС на АБВ-Младежи излиза с декларация, провокирана от злоупотребите с власт и лично облагодетелстване на политици от ГЕРБ; Двойни стандарти и нарушаване на международното право; Прогноза на Румен Петков от 3 февруари за участието на левицата в предстоящите европейски избори. В пресконференцията ще участват председателят на АБВ Румен Петков и лидерът на АБВ- Младежи Пламена Заячка.", "date": "2019.03.23", "title": "ПП АБВ ще даде пресконференция"}
{"url": "http://www.focus-news.net/news/2019/03/23/2638006/sofiya-vavezhda-se-promyana-v-organizatsiyata-na-dvizhenieto-vav-vrazka-s-vrachvaneto-na-nagradite-ikar.html", "text": "Въвежда се промяна в организацията на движението във връзка с връчването на наградите „Икар”. Това съобщиха от пресцентъра на  Столична община . От 08.00 до 12.00 часа се забраняват престоят и паркирането на пътни превозни средства по ул. „Ген. Гурко” между ул. „Г. С. Раковски” и ул. „Кузман Шапкарев”. \r\nОт 10.30 до 12.00 часа се забранява влизането на пътни превозни средства в двете посоки по ул. „Ген. Гурко” между ул. „Г. С. Раковски” и ул. „Дякон Игнатий”. \r\nОт 07.00 до 24.00 часа на 27 март 2019 г. се забраняват престоят и паркирането на пътни превозни средства, с изключение на автомобилите на гостите поканени на церемонията на: \r\n- ул. „Г. Бенковски” между ул. „Славянска” и ул. „Иван Вазов”; \r\n- ул. „Иван Вазов” между ул. „Кузман Шапкарев” и ул. „Г. С. Раковски”. \r\nОт 17.30 часа до приключване на мероприятието на 27 март 2019 г. ще се забранява влизането на пътни превозни средства в двете посоки, с изключение на автомобилите на гостите поканени на церемонията, само при необходимост и по преценка на отдел „Пътна полиция” при СДВР по: \r\n- ул. „Г. Бенковски” между ул. „Славянска” и ул. „Иван Вазов”; \r\n- ул. „Иван Вазов” между ул. „Кузман Шапкарев” и ул. „Г. С. Раковски”.", "date": "2019.03.23", "title": "София: Въвежда се промяна в организацията на движението във връзка с връчването на наградите „Икар”"}
{"url": "http://www.focus-news.net/news/2019/03/23/2638005/haskovo-nad-1100-tantsyori-shte-uchastvat-v-shestiya-festival-haydushka-sofra.html", "text": "Повече от 1100 танцьори се очаква да вземат участие в шестия фестивал „Хайдушка софра“ в Хасково. Това каза инициаторът на проявата Мишо Кадиев, съобщиха от пресцентъра на  Община Хасково . Фестивалът се провежда със съдействието на Община Хасково. Началото е в 9.00 часа, когато 45 танцови колектива от цялата страна ще се съберат на централния площад „Свобода“. Те ще дефилират по улиците на града до зала „Дружба“, където в 9.30 започва танцовата програма. Всеки участник ще се представи с по две хора. Гости на фестивала са оркестър от зурни и тъпани от Разлог и Представителен танцов състав на Национално училище за фолклорни изкуства „Филип Кутев“. Фестивалът няма конкурсен характер. Целта е да се съхрани българския фолклор ,каза Мишо Кадиев. \r\nСъпътстваща проява е базар на занаятчиите, средства от който ще бъдат дарени за лечението на болно дете от Хасково.", "date": "2019.03.23", "title": "Хасково: Над 1100 танцьори ще участват в шестия фестивал „Хайдушка софра“"}
{"url": "http://www.focus-news.net/news/2019/03/23/2638003/sofiya-vavezhda-se-organizatsiya-na-dvizhenieto-vav-vrazka-s-izvarshvaneto-na-remont-na-relsoviya-pat-po-bul-rozhen-i-ul-iliyansko-shose.html", "text": "Въвежда се организация на движението във връзка с извършването на ремонт на релсовия път по бул. „Рожен“ и ул. „Илиянско шосе“ на 23 и 24 март, съобщиха от пресцентъра на  Столична община . \r\nВъвежда се временна организация на движението във връзка с ремонт на релсовия път по бул. “Рожен“ и бул. “Илиянско шосе“ от 04.30 часа до 16.00 часа на 23.03.2019 г.:  \r\n- трамвайна линия № 11 ще се движи от кв. „Княжево“ до Хюндай България,  \r\n- трамвайна линия № 12 ще се движи от площад „Журналист“ до Хюндай България,  \r\nOт 04.30 часа до 16.00 часа на 24.03.2019 г.:  \r\n- трамвайна линия № 11 ще се движи от кв. „Княжево“ до транспортен надлез „Надежда“ (трамвайно депо „Банишора“),  \r\n- трамвайна линия № 12 ще  се движи от площад „Журналист“ до транспортен надлез „Надежда“ (трамвайно депо „Банишора“),  \r\n- трамвайна линия № 6 ще се движи от ж.к. „Иван Вазов“ до метростанция “Хан Кубрат”,  \r\nРазкрива се временна автобусна линия № 12-ТМ с маршрут: автостанция „Илиянци“, ул. “Джерман”, бул. “Рожен”, ул. “Илиянско шосе”, бул. “Рожен”, транспортен надлез „Надежда“, бул. “Княгиня Мария Луиза”, надясно по бул. “Христо Ботев”, надясно по бул. “Сливница”, надясно по ул. “Опълченска” и по бул. “Княгиня Мария Луиза”  и по маршрута, двупосочно.", "date": "2019.03.23", "title": "София: Въвежда се организация на движението във връзка с извършването на ремонт на релсовия път по бул. „Рожен“ и ул. „Илиянско шосе“"}
{"url": "http://www.focus-news.net/news/2019/03/23/2638004/api-dvizhenieto-shte-se-osashtestvyava-v-izprevarvashtata-lenta-po-avtomagistrala-hemus-v-rayona-na-km-14-v-posoka-sofiya.html", "text": "От 9.00 часа до 16.00 часа движението ще се осъществява в изпреварващата лента по АМ „Хемус“ в района на км 14 в посока София поради ремонтни дейности на настилката в активната лента. Това съобщиха от пресцентъра на  Агенция „Пътна инфраструктура“ . \r\nОт 9.00 часа до 16.00 часа ще бъде ограничено движението в изпреварващата лента в отсечката от между км 20 и км 21 в посока София на АМ „Тракия“ поради подготвителни дейности за въвеждането на временна организация на движението. Трафикът ще преминава в активната лента.", "date": "2019.03.23", "title": "АПИ: Движението ще се осъществява в изпреварващата лента по автомагистрала „Хемус“ в района на км 14 в посока София"}
{"url": "http://www.focus-news.net/news/2019/03/23/2638010/plovdiv-zapochva-obrabotkata-na-zelenite-ploshti-v-asenovgrad.html", "text": "Започва обработката на зелените площи в Асеновград. Това съобщиха за  Радио „Фокус“ - Пловдив  от Община Асеновград. Пчеларите на територията на града и по-близките населени места трябва да предприемат превантивни мерки с цел запазване живота на отглежданите от тях пчели. Община Асеновград уведомява всички граждани, че на 23 и 24 март 2019 г. ще се извърши дезинсекция и дезакаризация на зелените площи по централна градска част – по площад „Акад. Николай Хайтов” и прилежащите му зелени площи, в градския парк до лятното кино и в парка до пешеходния мост. \r\nВсички граждани в посочените дни не трябва да посещават обработените места, с оглед на тяхната безопасност. В напръсканите обекти ще бъдат поставени предупредителни табели. Промени в графика са възможни при наличие на неподходящи климатични условия, за което ще бъде подадена своевременно информация.", "date": "2019.03.23", "title": "Пловдив: Започва обработката на зелените площи в Асеновград"}
{"url": "http://www.focus-news.net/news/2019/03/23/2638007/stara-zagora-gpche-romen-rolan-shte-bade-domakin-na-chetvartata-mezhdunarodna-sreshta-po-proekt-futureyezing-po-programa-erazam.html", "text": "В периода 23 март - 30 март 2019 г. ГПЧЕ „Ромен Ролан“ ще бъде домакин на четвъртата международна среща по проект FuturEYEzing по програма „Eразъм+ К 2\". Това съобщиха от пресцентъра на  Община Стара Загора . Гостуват 18 ученици и 6 учители от Швеция, Полша и Испания. Глобалните цели за устойчиво развитие на ООН е темата, по която ще работят участниците от партньорските училища.  \r\nНа 27 март в 14.00 часа в зала \"П. Славейков\" в Общината учениците ще се срещнат с кмета на Общината Живко Тодоров. Предвижда се и връчване на предложение от името на учениците на ГПЧЕ \"Ромен Ролан\", отнасящо се за живота на младите хора и по-добрата градска среда за тях. На срещата ще присъства и общественият посредник Надежда Чакърова-Николова, заедно с младите омбудсмани. За едноседмичния престой на гостите в Стара Загора са предвидени поредица от активности в изпълнение на проектните цели. \"Работно място\" на учениците ще бъдат не само залите на гимназията, но и Районният съд в Стара Загора и тийнзоната на Регионалната библиотека. \r\nГостите от партньорските държави ще усетят българския дух със спектакъла \"Фолклорна магия\" на Кукления театър. Ще имат възможността да посетят и европейската столица на културата - Пловдив. \r\nКоординаторите на проекта Таня Маджарова и Ирена Личева изразяват специална благодарност към Община Стара Загора, Общинския омбудсман, Районния съд, РБ \"Захарий Княжески\" и Кукления театър. Отзивчивостта им към предложението за сътрудничество е основание учениците и учителите от партньорските държави да се чувстват не само гости на училището, но и на града ни.", "date": "2019.03.23", "title": "Стара Загора: ГПЧЕ „Ромен Ролан“ ще бъде домакин на четвъртата международна среща по проект FuturEYEzing по програма „Eразъм+\""}
{"url": "http://www.focus-news.net/news/2019/03/23/2637981/the-guardian-taen-dokument-na-kabineta-razkriva-haosa-v-planiraneto-na-sdelkata-po-brekzit.html", "text": "Размерът и обхватът на въздействието, което ще има напускането на Евросъюза без сделка, се разкрива в секретен документ на британския кабинет, пише в днешния си брой вестник  The Guardian . \r\nВ него се отправя предупреждение, че  след напускането на ЕС предстои “критична тримесечна фаза ”, по време на която може да се затруднят всички действия и цялата предварително планирана операция може да  се обърка.   \r\nКласифицираният документ, който Тhe Guardian е видял, подробно осветлява всички командни и контролни структури в Уайтхол за съобразяване с варианта за напускане на ЕС без сделка. В него изрично се подчертава, че всички правителствени институции ще трябва сами да се преборят с повечето проблеми. В противен случай има риск операция „Жълтият чук“ да се провали.   \r\n“Структурата бързо ще се срути, ако твърде много решения се натрупат на висшите равнища на управление, без това да е необходимо, преди с тях да са се опитали да се справят сами на съответното по-ниско ниво …” , пише в документа.   \r\nКабинетът пое ръководството в подготовката на варианта „без сделка“ и отчаяно разигра, като война, различни сценарии, в случай, че Великобритания напусне без кохерентен план.   \r\nДокументът включва график на един рутинен ден в Уайтхол при излизане без сделка: той започва в 7.00 сутринта с „доклади за ситуацията“ от цялото Обединено кралство, които постъпват в офисите на съответните министри и висши държавни служители, и продължава с безкрайни срещи и оценки до 5.30 ч. сутринта на следващия ден.   \r\nИзточник, запознат с операция „Жълтият чук“, изяснява, че макар и планирането да се разгръща стъпка по стъпка, като цяло картината си остава хаотична и „блуждаеща”. \r\nПодготовката за варианта „без сделка“ навлезе в критичната си фаза по отношение на времето заради политическата блокада от страна на Уестминстър. В Кент проведоха тестове „на живо“, за да проверят как училищата, болниците и моргите биха се справили с 10 000 камиона, паркирани недалеч от натоварените им входове. В четвъртък спешно изплува на повърхността фактът, че в Министерството на отбраната са създали бункер под основната сграда на ведомството в Уайтхол, за координация на военната реакция на Брекзит.   \r\nДействията осветляват нарастващата тревога за сривове, които може да бъдат причинени, от този вариант – преди всичко с явен недостиг на всичко, като се започне от лекарства и се стигне до прясна храна и тоалетна хартия.   \r\nЗа да избегне тези рискове кабинетът е изработил ръководство за „високо ниво на операции“, което да помогне на Уайтхол да командва, контролира и координира разрешаването на всеки възникнал проблем.   \r\nThe Guardian научи, че това ръководство е било разпространено сред висшите държавни служители в правителството. То е изпратено и до 38 . То е изпратено и до 38 местни мобилни форума, които са длъжни да се справят с проблемите на място, много от тези звена ще се ръководят от висши полицейски служители. \r\nДокументът предупреждава, че агенциите и държавните служби ще работят нон-стоп за дълъг период от време. Идентифицирани са 12 високорискови области, за които се предвижда специална грижа по отношение на транспорт, здравни услуги, снабдяване с храна и вода.   \r\n“В критичната фаза се предполага, че ангажиментите около управлението, контрола и координацията ще траят минимум 12 седмици, като се работи във формат 24/7,” пише в инструкцията. “При някои случаи обаче може да се стигне и до 24 седмици.” \r\nНай-важните решения в отговор на всяка потенциална криза ще се вземат от малко известният подкомитет за излизане от ЕС и търговия, който беше създаден през януари. Той се ръководи от премиера.   \r\nАко се наложи намесата на бързореагиращи силови звена да се намесят в случай на извънредни спешни мерки, в действие ще се включат и военните.    \r\nДокументът специално подчертава, че министерствата не може просто „да стоварят“ проблемите в премиерския офис и са длъжни да организират наличния си персонал и собствени „оперативни центрове“, като инициативите трябва да се финансират от собствените им бюджети.   \r\nИма и отделно ръководство, което вестникът също е видял, адресирано до местните форуми, според което те са длъжни незабавно да информират премиера за всякакви знаци на увеличаване на напреженията в общностите и престъпления, продиктувани от омраза, паника, протести и демонстрации.   \r\nЗдравното министерство е разпратило до всички болници в Уелс и Англия въпросници с 60 въпроса, които трябва да се попълват всеки ден и да се изпращат обратно на висшите министерски чиновници.   \r\nИзточниците на вестника твърдят, че това планиране като че ли е твърде малко, съвсем недостатъчно и много закъсняло.   \r\nС изтичане на времето като „в пясъчен часовник“, се оформя един ключов проблем – централното правителство в Лондон не казва на местните власти как да определят приоритетите.   \r\n“Централното управление не предлага своята лидерска роля,” твърди източникът на печатното издание. “В момента ние се опитваме да планираме всичко. Няма никаква насока как да се води отчетността. Реакцията на Брекзит без сделка трябва да се изгражда отдолу-нагоре. ” \r\nПравителствен говорител заявява: “Като отговорно правителство ние предвидихме,  планирахме и продължаваме да се подготвяме за всякакви вероятностни ситуации, ако възникнат при Брекзит без сделка.“ Той е заявил, че за местните лидери се осигурява достъп до допълнителни ресурси и подкрепа. Сумата, която е заделена за целта се равнява на 58 милиона паунда в подкрепа на подготовката им за Брекзит.”  Ивелина Ватова", "date": "2019.03.23", "title": "The Guardian: Таен документ на кабинета разкрива хаоса в планирането на сделката по Брекзит"}
{"url": "http://www.focus-news.net/news/2019/03/23/2638009/vratsa-vrachanskiyat-mitropolit-grigoriy-shte-oglavi-chin-na-obnovlenie-i-arhiereyska-sveta-liturgiya-v-s-galiche.html", "text": "Негово високопреосвещенство Врачанският митрополит Григорий ще оглави чин на обновление и Архиерейска света Литургия в храм \"Света Троица\" в село Галиче на Врачанска епархия, предаде репортер на  Агенция \"Фокус\" . С него ще съслужат свещеници от епархията. Начало на богослужението: 09.00 часа.  \r\nЦърквата в с. Галиче е построена през 1892 г., а през миналата година в нея са извършиха  ремонтни дейности, направили възможно да се отслужи чинът на обновлението.  \r\nНикола ПЕТКОВ", "date": "2019.03.23", "title": "Враца: Врачанският митрополит Григорий ще оглави чин на обновление и Архиерейска света Литургия в с. Галиче"}
{"url": "http://www.focus-news.net/news/2019/03/23/2637983/the-daily-express-protesti-svarzani-s-brekzit-predizvikaha-haos-v-trafika-sled-poslednite-politicheski-predatelstva.html", "text": "Разгневени привърженици на Брекзит протестираха по главните магистрали на цялата страна заради забавяне на британското напускане на Евросъюза, пише в съботното си издание  The Daily Express . В най-натоварените за движението часове те са изнудвали тежкотоварни камиони „да се движат на минимална скорост“. Така са предизвиквали огромни опашки, още по-големи задръствания и хаос по пътищата на Обединеното кралство.   \r\nПротестиращи защитници на Брекзит са използвали приятели мотористи по магистрален път M5 в Девън, като са използвали и търкалящ се пътен блок. В петък след обед подобни задръствания е имало и по магистрала M4. В петък вечерта протестът на движението Go Slow на Брекзит привържениците в Нотингамшър е използвало осем превозни средства за блокиране на пътищата. Полицията е охранявала протестите, за да се гарантира безопасността на шофьорите. Демонстрацията в Девън е била планирана да тръгне от Бристол по магистрала M5 към Ейвънмаут и Клийвдън, преди да поеме по магистрала M4 до Бат. Недалеч от Бодмин, окръг Корнуол, обаче, на главен път A30 според данни на пътната полиция, съобщени на Тhe Daily Mail, са спрени девет превозни средства, като първите две от тях са били задържани заради неправилно шофиране, но след обещанията на шофьорите са били пуснати да продължат със съобразена скорост. „Ако повторят действията си, те са наясно, че имаме данните им и ще повдигнем обвинения срещу тях.“   Ивелина Ватова", "date": "2019.03.23", "title": "The Daily Express: Протести, свързани с Брекзит, предизвикаха хаос в трафика след последните политически предателства"}
{"url": "http://www.focus-news.net/news/2019/03/23/2638008/denyat-23-mart-v-balgarskata-istoriya.html", "text": "На този ден през 1869 година Петко Рачов Славейков и негови съратници основават в Цариград Българско благодетелно дружество “Просвещение”, което открива редица училища и ги снабдява с библиотеки, учебни пособия, книги, вестници и списания.  \r\nПрез 1915 г. е потушено въстанието, избухнало след като чети на ВМРО взривяват на 20 март жп мост при Валандово. Повече от 6000 македонски българи се спасяват в България.  \r\n2004 г. \r\nПрезидентът Република присъжда Орден „Стара планина“ първа степен на: \r\n1. Генерал-майор Георги Иванов първия летец-космонавт на Република България \r\n2. Патрик Кокс председател на Европейския парламент \r\n3. Романо Проди председател на Европейската комисия \r\n4. Франц Фишлер комисар по въпросите на земеделието и рибарството \r\n2001 г. \r\nРуската орбитална станция “Мир” потъва в Тихия океан. “Мир” се състои от главен модул, изстрелян през 1986 г., и пет допълнителни модула, изстреляни поотделно в рамките на последвалото десетилетие и прикрепени към главния модул, за да се създаде голяма и многофункционална космическа лаборатория. “Мир” е трето поколение руски космически станции и притежава шест извода за скачване за други модули или космически съдове, разширена жилищна площ, електрозахранване и модернизирано изследователско оборудване в сравнение с предшествениците си. “Мир” поддържа живота на обитателите си от 1986 до 2000 г., включително и десетгодишен период на непрекъсната обитаваност, а също така е и домакин на серия американски астронавти в периода 1995-98 г. като част от съвместни мисии с космически совалки. През 1995 г. Валери Поляков (роден през 1942 г.) поставя световен рекорд, като прекарва близо 438 дена в космоса на борда на “Мир”. През март 2001 г. напуснатата станция е свалена с контролирано обратно навлизане в атмосферата, като оцелелите останки падат в Тихия океан, близо до Фиджи. \r\n1996 г. \r\nТайван провежда първите си директни избори и избира Лий Тенгуи за президент. \r\nЛий Тенгуи (роден през 1923 г.) е тайвански агрокултурен икономист и политик, президент на Тайван от 1988 до 2000 г. Роден в Тайван под японска власт, той получава образованието си в Имперския Киотовски, Айовския държавен университет и университета Корнел. Като член на партията Куоминтанг той служи в Общата комисия за селскостопанско възстановяване (1957-1961 г.) и като министър без портфейл (1972-78 г.), кмет на Тайпей (1978-81 г.), управител на провинция Тайван (1981-84 г) и вицепрезидент на Тайван (1984-88 г.). През януари 1988 г. поема президентството след смъртта на Чианг Чингкуо. Въпреки че първоначално е смятан за временна фигура, Лий Тенгуи продължава демократизацията на Тайван и през 1996 г. става първият й общонародно избран президент. Като продължава да насърчава индустриалната експанзия на Тайван, Ли използва икономическите успехи на острова, за да го изведе от международната му изолация. Предложението на Лий от 1999 г. Тайван да започне да се възприема като независима нация обтяга отношенията с континентален Китай. През март 2000 г. Лий е принуден да подаде оставка като глава на партията Куоминтанг. След като публично се отцепва от новите лидери на партията през 2001 г., като ги обвинява в предателство срещу Тайван, Лий Тенгуи е изключен от партията Куоминтанг. \r\n1990 г. \r\nНа 23 и 24 март българският външен министър Бойко Димитров участва в заседание на Комитета на министрите на външните работи на Съвета на Европа в Лисабон. Целта на заседанието е обмен на мнения с представителите на държавите от Централна и Източна Европа.  \r\n1982 г. \r\nСлавянският комитет е преименуван в Комитет за българите в чужбина. Той съществува от ноември 1944 г. Комитетът е изграден на обществено-държавни начала и се управлява от настоятелство - изборен орган, включващ представители на българската общественост и на българските дружества в чужбина. \r\n1975 г. \r\nOт 23 март до 1 април се провежда официално посещение на министъра на външните работи Петър Младенов в Аржентина, Перу и Куба. Аржентина е първата латиноамериканска страна, с която България установява дипломатически отношения - на 8 юли 1931 г. Отношенията са прекъснати през 1944 г. и са възстановени през 1948 г. България и Перу установяват дипломатически отношения и откриват посолства в столиците София и в Лима на 18 април 1969 г. Българското посолство в Лима е закрито през 1990 г., възстановено през 1992 и закрито повторно през 1998 г. Перуанското посолство в София е закрито на 30 ноември 2003 г. Дипломатическите отношения между Република България и Република Куба са установени на 14 октомври 1960 г. Развивани са активно до 1990 г., след което в тях настъпва застой. \r\n1942 г. \r\nГенерал-полковник Владимир Заимов е арестуван. Осъден е на смърт и е разстрелян на 1 юни 1942 г. за шпионаж в полза на СССР. Той е военен и политически деец, взел участие в Балканските войни (1912–1913 г.) и в Първата световна война (1914–1918 г.). Включва се във Военния съюз, като през 1934 г. застава начело на антимонархическото му крило. По същото време изпълнява длъжността инспектор на артилерията. През октомври 1935 г. е уволнен от армията заради републиканските му идеи и е изправен пред военен съд. Поради липса на доказателства е оправдан. Заимов e деец на българо-съветските дружества. Поддържа връзка с БРП и работи за осъществяване на народофронтовските инициативи. По време на Втората световна война (1939–1945 г.) изпълнява секретни поръчения на Главното командване на Съветската армия в държави от Централна и Югоизточна Европа. Оказва съдействие и на ЦК на БРП при организиране на съпротивителното движение в България (1941–1944 г.) Хитлеристкото разузнаване разкрива дейността му и затова е арестуван. \r\n1941 г. \r\nСпрян е от печат седмичникът “Утрешна България\". Обществено-политическият вестник излиза в София от 1 януари. Директор е Ал. Ганчев. Сътрудници са проф. Л. Владикин, проф. Л. Диков, проф. Г. П. Генов, д-р Д. Вълчев и др. Поставя си за задача “превъзпитанието на българския народ в духа на новото обществено съзнание, подхранвано от национализъм”. \r\n1936 г. \r\nВ Борисовата градина в София е основан Македонски ученически съюз, ръководен от централен комитет: Г. Иванов, Б. Батанлиев и Ат. Пашков. \r\n1915 г. \r\nПотушено е въстанието, избухнало след като чети на ВМРО взривяват жп мост при Валандово на 20 март. Повече от 6000 македонски българи се спасяват в България. \r\n1880 г. \r\nОткрито е второто ОНС. Председатели са Петко Каравелов (23-25 март), Петко Р. Славейков (26 март - 29 ноември), Никола Сукнаров (от 29 ноември). И тримата са либерали. \r\n1869 г. \r\nКъм Българското читалище в Цариград се основава Българско благодетелно братство “Просвещение”. Основано е от П. Р. Славейков и негови съратници с цел да просвещава децата на бедни български занаятчии, дошли да търсят препитание в столицата на Османската империя и в близките около нея селища. “Просвещение” открива редица училища, които снабдява с библиотеки, учебни пособия, книги, вестници и списания. То просъществува до обявяването на Руско-турската освободителна война. Сред по-известните ученици, поддържани от братството, са Трайко Китанчев, Георги Измирлиев и др. \r\n1866 г. \r\nСъс султански ферман с. Самунджиево е преименувано на Орхание и получава статут на град, център на кааза. От 1934 г. градът се нарича Ботевград. \r\n1854 г. \r\nРуските войски преминават р. Дунав и завземат по-важните турски крепости в района на Северна Добруджа - Исакча, Мачин и Тулча. Крайната цел на руското настъпление е Силистра. На тази дата са родени: \r\n1927 г. \r\nРоден е Васил Мирчев - български кинорежисьор. Завършва образованието си в Полша. Първоначално работи като документалист. Първите му творби са: “Сън” (1961 г.), “Ювеналия” (1961 г.), “Исландия” (1961 г.), “Продължаваща поема” (1966 г.), “Поздрав от Черноморието” (1967 г.), “Робинзон Крузо” (1967 г.), “Продължава да живее” (1967 г.), “Вариации върху една тема” (1968 г.), “Отечество” (1970 г.), “200 милиарда” (1971 г.), “Българинът и автомобилът” (1974 г.). В игралното кино дебютира с екранизацията по романа на Г. Марков “Мъже” (1966 г.). Работи едновременно в телевизията и киното: “Магарето” (1968 г.), “Танго” (1969 г.), “Голямата победа” (тв, 1972 г.), “Бялата одисея” (1973 г.), “Снаха” (1976 г.), “Ленко” (тв, 1978 г.), “Гонитба” (тв, 1980 г.), “Неочаквана ваканция” (тв, 1981 г.), “Една одисея из Делиормана” (тв, 1983 г.), “Горещи следи” (тв, 1986 г.), “Чисто нови момчета” (тв, 1989 г.). През 1993 г. създава документалния филм “Художникът Дечко Узунов”. \r\n1899 г. \r\nРодена е Златка Чолакова - българска писателка. Завършва славянска филология в Софийския университет “Св. Климент Охридски” през 1922 г. Работи като учителка в Радомир (1923-1924 г.) и в София (1924-1947 г.). Редактира сп. “Детски свят”, страница във “Вестник на жената” и излязлата в няколко броя училищна библиотека “Антим I”. Член е на Съюза на българските писатели. Посещава почти всички европейски страни, Египет, САЩ, СССР (през 1944 г.), Япония, Индия. Издава: “До Египет и Палестина” (1927 г.), “Някогашните наши столици” (1928 г.), “При маджари и немци” (1930 г.), “Из Добруджа” (1933 г.), “Приказни страни” (1933 г.), “Бачо Киро” (1935 г.), “Америка” (1937 г.), “Песента на фиорда” (1939 г.), “Свободата на Македония” (1942 г.), “30 дни в Съветите. 1944” (1945 г.), “Недопята песен” (1947 г.), “Къдрие” (1953 г.) и др. \r\n1879 г. \r\nРоден е Константин Мутафов - български драматург, театрален критик и преводач. Завършва гимназия в родния си град Русе и драматична школа във Флоренция. Негови драми са “Иуда” (1914 г.), “Пленникът в Трикери” (1917 г.), “Дядо Климе” (1917 г.), “Омуртаг” (1925 г.), играни с успех и в Народния театър - София; “Над живота” (1906 г.), “Убитата лисица” (1933 г.) и два тома детски пиеси (1928 г. и 1929 г.). Мутафов има и редица разкази, печатани в периодични издания. На тази дата умират: \r\n1991 г. \r\nУмира Елисавета Багряна (псевдоним на Елисавета Любомирова Белчева) - българска поетеса. През 1911-1915 г. учи славянска филология в Софийския университет “Св. Климент Охридски”. По това време дружи с писателите Г. Райчев, К. Константинов, Д. Дебелянов, Д. Подвързачов, Хр. Ясенов, Й. Йовков. През 1915 г. в списание “Съвременна мисъл” са отпечатани за пръв път две нейни стихотворения – “Вечерна песен” и “Защо”. През 1915-1919 г. е гимназиална учителка във Враца и Кюстендил. От 1921 г. тя редовно участва в литературния живот. Багряна сътрудничи във “Вестник на жената”, в. “Лик”, в списанията “Съвременник”, “Златорог” и др. Окончателно се утвърждава след издаването на първата си книга “Вечната и святата” (1927 г.). Чрез поезията на Багряна за пръв път в българската литература жената разкрива смело и откровено своята природа- “Потомка”, “Interieur”, “Пенелопа на XX век” и др. Изявява се и като детска писателка и преводачка. По-късно сътрудничи на в. “Литературен фронт”, на списанията “Изкуство”, “Септември”, “Пламък” и др. От 1952 г. поетесата е член на редакторската колегия на списание “Септември”. Други псевдоними, с които тя се подписва са Елизабета Б., Ел. Бленова, Ничия Долче, Микаела. \r\n1941 г. \r\nУмира Иван Горанов - български лекар, основоположник на неврологията в България. За първи път в страната разработва въпросите на училищната хигиена. Син на П. Горанов. Специализира неврология в Петербург (1901-1903 г.) при И. П. Павлов и В. М. Бехтерев. Открива частна неврологична клиника в София. По време на Първата световна война е полкови лекар на Южния фронт, където изучава уврежданията на мозъка от въздушната вълна при експлозии. \r\n1907 г. \r\nУмира Филип Тотю (Тодор Тодоров Станчев) - български революционер. През 1840 г. учи в Търново, а след 1842 г. се заловя с търговия. След едно спречкване с турците около 1850 г. той забягва с неколцина другари и дълго обикаля из Търновско, Еленско и др. По-късно преминава на юг от Стара планина и действа в Новозагорско. На няколко пъти Филип Тотю е залавян и затварян в Търновския и Сливенския затвор, но успява да избяга и отново става хайдутин. Властта дава големи награди за главата на Хвърковатия Тотю, както го наричали. След като бяга от Сливенския затвор през 1863 г., се прехвърля в Румъния. За да прикрие следите си, променя името си на Тотю. Там се запознава с Г. С. Раковски и под негово влияние осъзнава нуждата от организирана борба за освобождението на България. На 17 май 1867 г. начело на чета от 35 души Филип Тотю преминава р. Дунав при Свищов. Целта е да се съедини в Стара планина с четата на П. Хитов, преминала Дунав на 29 април. В гората Пустията при с. Върбовка, Севлиевско, четата е обградена от военни части и башибозуци. През нощта оцелелите се изтеглят към Балкана. Филип Тотю с още 4 души се стигат до Стара планина в района на Юмрукчал (дн. Ботев връх), където се срещат с четата на П. Хитов. От там заедно се отправят за Сърбия. Там участват във Втората българска легия. След това Филип Тотю се установява в Румъния. Непрекъснато е дирен, арестуван, той постоянно мени местожителството си и е принуден да замине за Русия, където престоява по-дълго време, ползвайки руска държавна пенсия. През 1875 г., когато избухва въстание в Босна и Херцеговина, Христо Ботев е натоварен от БРЦК да обиколи южноруските градове, за да набере средства, оръжие и българи - офицери на руска служба. Ботев трябва специално да се срещне с Филип Тотю. До него той носи и специално писмо от комитета. Филип Тотю заминава за Румъния, но потушаването на Старозагорското въстание 1875 г. осуетява преминаването му с чета в България. През 1876 г. той участва в Сръбско-турската война и преминава с чета в Северозападна България, но четата му е отблъсната. След войната се завръща в Русия и участва в Руско-турската освободителна война (1877-1878 г.). След Освобождението Филип Тотю живее в с. Две могили и в Русе. Занимава се със земеделие и получава скромна пенсия за участието в националноосвободителните борби. \r\n1905 г. \r\nУмира Георги Сугарев - македонски революционер, функционер на ВМОРО. Заедно с четата си той е обкръжен в с. Паралово, Битолско. Всички загиват. \r\nСугарев завършва Битолската българска гимназия и учителства в Кичевско, Демирхисарско и др. През 1901 г. Сугарев участва в четата на Н. Русински в Демирхисарско. През следващата година става войвода на чета в Битолско. По време на Илинденско-Преображенското въстание той е войвода на въстанически отряд. След въстанието остава в Македония и заедно с Д. Груев и Хр. Узунов възстановява революционната организация в Битолско, Кичевско, Ресенско, Демирхисарско. Сугарев участва в Прилепския конгрес на Битолския революционен окръг през 1904 г. \r\n1901 г. \r\nУмира доктор Константин Стоилов - български държавник и политик, юрист. Той учи в родния си град, след което продължава образованието си в Робърт колеж в Цариград. След кратко учителстване (1871–1872 г.) следва право в Хайделбергския университет и го завършва с докторат. Допълнително слуша лекции и по френско гражданско право в Париж. След завръщането си в България Стоилов е член на Пловдивския губернски (апелативен) съд. Скоро след това е повишен като председател на Софийския губернски съд. В качеството си на висш съдебен магистрат участва в Учредителното събрание 1879 г. в Търново. Той е един от лидерите на оформилото се в него консервативно течение, което след закриването на събранието се оформя и като самостоятелна политическа партия под същото име. Стоилов е депутат в Първото ВНС и участва в излъчената от него парламентарна делегация за поднасяне акта на принц Александър Батенберг за избирането му за български княз. С проявената широка ерудиция той привлича вниманието на българския владетел, който го кани за свой частен секретар, а после го назначава и за секретар на Политическия си кабинет. Стоилов заема отговорни държавни постове: министър на външните работи и изповеданията (14 януари–3 март 1883 г.), министър на правосъдието (7 септември–31 декември 1883 г.). Във Временното правителство на П. Каравелов, съставено след детронирането на княз Александър I Батенберг, отново е министър на външните работи и изповеданията (12–16 август 1886 г.). В следващия кабинет, възглавен от д-р В. Радославов, му е поверено Министерството на правосъдието (16 август 1886 г.–28 юни 1887 г.). Междувременно през октомври 1886 г. е включен в състава на делегацията, излъчена от III ВНС, която заминава за Европа да търси нов кандидат за българския престол на мястото на абдикиралия княз Александър I Батенберг. След падането на Радославовото правителство Стоилов е натоварен от регентите със съставянето на новия кабинет, в който поема и Министерството на правосъдието (28 юни–20 август 1887 г.). Като министър-председател Ст. Стамболов го кани отново да възглави Министерството на правосъдието (20 август 1887 г.–12 декември 1888 г.). Напускайки Стамболовия кабинет, Стоилов се отдава на адвокатска практика. В началото на 90–те г. на ХIХ в. отново се включва в политическия живот на Княжеството и става един от лидерите на Съединената легална опозиция. След правителствената промяна от май 1894 г. княз Фердинанд I му възлага съставянето на следващия кабинет, в който поема и портфейла на Министерството на вътрешните работи. При последвалата през февруари 1896 г. правителствена реконструкция Стоилов отстъпва Министерството на вътрешните работи на Н. Бенев и възглавява освободеното от Гр. Начович Министерство на външните работи и изповеданията. След като постига помирение с Русия през февруари 1896 г., в резултат на което княз Фердинанд I е признат за законен владетел, настъпва охлаждане на отношенията му с Двореца. Това впоследствие довежда и до оставката на възглавявания от него кабинет януари 1899 г. Минавайки в опозиция, Стоилов отново се отдава на адвокатска практика, без да прекъсва активната си политическа дейност. Съсредоточава вниманието си към основаната от него още през 1894 г. Народна партия. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.03.23", "title": "Денят 23 март в българската история"}
{"url": "http://www.focus-news.net/news/2019/03/23/2637997/vmro-shte-provede-vii-redoven-kongres.html", "text": "От 10.30 ч. започва работа VII-ият редовен конгрес на ПП „ВМРО – Българско национално движение“. Той ще се проведе в зала „Европа“ на парк хотел „Москва“ (адрес: гр. София, ул. „Незабравка“ № 25). Това съобщиха от пресцентъра на  ВМРО . Основна тема, която ще бъде коментирана на най-висшия форум на ВМРО, е какъв ЕС можем да очакваме след европейските избори през месец май т.г. \r\nЛидерът на ВМРО, министър на отбраната и вицепремиер Красимир Каракачанов ще открие конгреса. Сред официалните гости са премиерът и председател на ПП ГЕРБ Бойко Борисов, лидерите на партиите от КП „Обединени патриоти“, представители на българските общности зад граница, интелектуалци и общественици. По специална покана на българския евродепутат и заместник-председател на ВМРО Ангел Джамбазки на форума на партията гости ще са редица известни лица от семейството на европейските консерватори като - председателят на АКРЕ – Ян Захрадил, Хавиер Мартин – член на испанската дясна политическа партия „Вокс“, Армин Хампел – депутат в Бундестага от „Алтернатива за Германия“, Адам Липински – заместник-председател на полската партия „Право и справедливост“, италианският сенатор от групата на „Лега“ – Мануел Вескови, членът на ЕП от датската народна партия – Андерс Вистисен, изпълнителният директор на АКРЕ – Ричард Милсом, евродепутатът от Финландия Юси Хала-ахо и евродепутатът от Румъния – Лауренти Ребега. \r\nРъководството на ВМРО ще направи отчет за свършеното от предния конгрес до момента. Делегатите ще изберат нови ръководни и контролни органи на партията. Отделна точка от дневния ред на заседанието е посветена на политиката на ВМРО – Българско национално движение и предстоящите избори за Европейски парламент.", "date": "2019.03.23", "title": "ВМРО ще проведе VII редовен конгрес"}
{"url": "http://www.focus-news.net/news/2019/03/23/2638013/burgas-arheologat-miroslav-klasnakov-shte-predstavi-danni-za-parvite-obitateli-na-zapadnoto-chernomorie-na-spetsialna-lektsiya-v-etnografskiya-muzey.html", "text": "Археологът Мирослав Класнаков ще представи данни за първите обитатели на западното Черноморие на специална лекция в Етнографския музей. На 23 март любителите на археологията ще имат възможността да се запознаят с информация за част от проучванията на голямото къснонеолитно селище, разположено на полуостров Буджака в гр. Созопол. Това съобщиха от пресцентъра на  Община Бургас . Археологът Мирослав Класнаков ще представи фрагменти от материалната и духовна култура на едни от първите обитатели на западното българско Черноморско крайбрежие. Разкопките на праисторическия обект започнаха още през 2007 г., но до известна степен останаха слабо познати за по-широката общественост. Заедно с материалите от годините преди Христа, ще бъдат показани структури и находки от гръцката античност и началните векове от римското присъствие в околностите на античния град Аполония/Созопол. Лекцията „Проучване на неолитно селище Буджака, гр. Созопол, от далечната 2010 г.“ ще се състои на 23 март от 11.30 часа като част от традиционната лектория в Етнографския музей на ул. „Славянска“ 69. Входната такса е преференциална – за възрастни 2 лв., а за учащи и пенсионери – 1 лв.", "date": "2019.03.23", "title": "Бургас: Археологът Мирослав Класнаков ще представи данни за първите обитатели на западното Черноморие на специална лекция в Етнографския музей"}
{"url": "http://www.focus-news.net/news/2019/03/23/2638014/osmoto-izdanie-na-natsionalniya-festival-proletno-horo-shte-se-provede-vav-velingrad.html", "text": "Осмото издание на Националния фестивал “Пролетно хоро” ще се проведе във Велинград, каза пред  Радио „Фокус” – Пазарджик  Иван Пещерски, председател на Сдружение „Пролетно хоро” и организатор на фестивала. Той уточни, че се очакват над 1500 участници от 50 състава от цялата страна. „Целта на фестивала е да събере любителите на българското хоро, с  чието родолюбие се съхранява и популяризира ценното ни фолклорно богатство. Проявата няма конкурсен характер, а идеята е всяка година, когато цялата земя се събужда от зимен сън, да се даде нов живот на българското наследство чрез енергията, която се получава, хващайки се на хоро. Фестивалът „Пролетно хоро” дава възможност на участниците да обменят опит и да научат нови хора”, каза още Пещерски. Той каза също, че официалното откриване на фестивала е в 9.30 часа, а парадът-дефиле на участниците е в 15.30 часа. \r\nВаня НИКОЛОВА", "date": "2019.03.23", "title": "Осмото издание на Националния фестивал „Пролетно хоро” ще се проведе във Велинград"}
{"url": "http://www.focus-news.net/news/2019/03/23/2638015/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въвежда се временна организация на движението в София във връзка със заснемане на филм. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства извън местата в режим „Служебен абонамент“ от 06.00 до 12.00 часа на 23 март на ул. „Червена стена“ зад хотел „Маринела“ - 10 места.", "date": "2019.03.23", "title": "София: Въвежда се временна организация на движението във връзка със заснемане на филм"}
{"url": "http://www.focus-news.net/news/2019/03/23/2638011/denyat-23-mart-v-svetovnata-istoriya.html", "text": "На този Катерина Медичи признава правата на френските хугеноти, с което настъпва краят на Втората хугенотска война (1568).  \r\nПрез 1839 г. в бостънския вестник “Morning Post” за първи път се появява изразът “O.K.” като шеговито съкращение на неправилно написаното “oll korrect” - това е една от версиите за произхода на популярния американизъм.  \r\nПрез 2001 г. останките от Руската орбитална станция “Мир” потъват в Тихия океан, близо до Фиджи.  \r\n23 март е Международен ден на метеорологията.  \r\nНа 23 март са родени: френският астроном Пиер Симон Лаплас, Константин Мутафов - български драматург, театрален критик и преводач, Акира Куросава - японски кинорежисьор и други.  \r\nНа 23 март умират: Николай Рубинщайн - руски пианист, диригент и педагог, българският политик Константин Стоилов, революционерът Филип Тотю, поетесата Елисавета Багряна и други.  \r\n2018 г.  \r\nСтотици хиляди в над 140 града в Полша се събират на протест против поредния опит на правителството да наложи пълна забрана на аборта. Законодателството на управляваща партия “Право и справедливост” предвижда да бъде забранен абортът дори когато нероденото със сигурност ще почине и има риск за живота на майката. \r\n2018 г.  \r\nЛидерът на лейбъристите във Великобритания Джереми Корбин уволнява говорителя си в Северна Ирландия Оуен Смит заради призива му за втори референдум за излизането на Великобритания от ЕС. \r\n2015 г. \r\nУмира Ли Куан Ю, сингапурски политик, първи министър-председател на Република Сингапур, един от създателите на сингапурското икономическо чудо. \r\nРоден е на 16 септември 1923 г. в Сингапур, в семейство от китайски произход. \r\nОтначало учи в родината си – в Училището „Телок Курау“, Института „Рафълз“ и Националния университет на Сингапур („Рафълз Колидж“), после в британския Кеймбриджки университет (1945-1949). \r\nПрез 1949 г. се завръща в родината си. От 1950 г. се занимава с адвокатска практика в Сингапур, в компанията Laycock and Ong, участва в профсъюзни движения. \r\nПрез 1954 г. е избран за генерален секретар на партията „Народно действие“, която идва на власт през 1959 г. Оттогава до 1990 г. заема поста премиер-министър. В периода 1990-2004 г. е министър в правителството на Го Чок Тонга. \r\n2014 г. \r\nВъв Франция се провеждат местни избори. Социалистическата партия на президента Франсоа Оланд изостава от консерваторите с 43% срещу 48%. Националният фронт събира 7%, което се приема за силно представяне на национално ниво. \r\n2013 г. \r\nВ Централноафриканската република избухва метеж с искане за оставката на президента Франсоа Бозизе. \r\n2012 г. \r\nВ Рим за първи път в международната практика се провежда съдебно дело срещу сомалийски пирати. Няма развита международна съдебна практика срещу углавни престъпления извършени от пирати. \r\n2012 г. \r\nГенералният секретар на ООН Бан Ки Мун поисква възстановяването на конституцията на Мали. \r\n2012 г. \r\nЕвропейският съюз отказва финансова помощ за Мали. \r\n2012 г. \r\nАрмията на Сирия щурмува град Бениш. \r\n2012 г. \r\nОфициално встъпва в длъжност новият президент на Германия Йоахим Гаук. \r\n2012 г. \r\nОфициално встъпва в длъжност новият президент на Молдова Николай Тимофти. \r\n2012 г. \r\nТоварният кораб на Европейска космическа агенция Едоардо Амалди (АТК) е изстрелян към Международната космическа станция. \r\n2011 г. \r\nЛауреат на Абеловата премия за 2011 г. е американският математик Джон Милнър. \r\n2011 г. \r\nТерористичен акт в Йерусалим, погубва 1 човек и ранява 35. \r\n2007 г. \r\nОсновано е Училище „Българче“ на българската общност в град Дубай, Обединени арабски емирства. \r\n1996 г. \r\nЗапочва двудневната осма национална конференция на СДС. На нея е решено да се лансират нови лица и да бъде номиниран кандидат за президент от името на СДС. В надпреварата за номинация се състезават Петър Стоянов, Александър Йорданов и Асен Агов. Победител със 77 % е заместник-председателят на СДС Петър Стоянов. \r\nПетър Стефанов Стоянов е български юрист, политик, президент на Република България от 1997 до 2002 г. Роден е на 25 май 1952 г. в гр. Асеновград. Завършва Юридически факултет на Софийски университет “Св. Климент Охридски” (1976 г.). От 1978 г. работи като адвокат в Пловдив. Той е един от учредителите на Съюза на демократичните сили (СДС). От 1991 г. до 1992 г. е заместник-министър на правосъдието. Народен представител е в XXXVII и XL Народно събрание (1994 г.) От 1995 г. до 1996 г. е заместник-председател на Националния клуб за демокрация. На 1 октомври 2005 г. е избран за председател на СДС. Работи като адвокат от 1978 г. до 1992 г. Специализира гражданско право. Автор е на “Сериозно за развода”. \r\n1967 г. \r\nПодписана е спогодба за търговия и плащания с Япония за 1967-1971 г. Официални отношения между България и Япония се установяват по силата на Ньойския мирен договор от 27 ноември 1919 г. През 1933 г. монарсите на двете страни разменят кореспонденция относно установяването на дипломатическите отношения, като българското писмо от 6 септември 1933 г. се счита за началото на дипломатическите отношения от българска страна. През месец декември 1939 г. първият японски пълномощен министър в България връчва акредитивните си писма. Българска легация е открита в Токио през май 1942 г. Дипломатическите отношения с Япония са прекъснати на 7 ноември 1944 г. от правителството на ОФ и са възстановени на 12 септември 1959 г. На 1 юни 1964 г. отношенията с Япония са издигнати в ранг на посолства. \r\n1966 г. \r\nПодписани са дългосрочни търговски спогодби с Франция, Централноафриканската република, Република Габон, Ислямска република Мавритания и Република Чад. \r\n1965 г. \r\nАстронавтите В. Грис и Дж. Янг извършват първия полет на космическия кораб \"Джемини-3\". “Джемини” са серия американски двуместни космически кораби за полети в околоземна орбита. Теглото им е от 3,2 т до 3,8 т. Състоят се от херметична капсула (спускаем апарат) за двама астронавти и отделящ се нехерметичен отсек с оборудване и двигатели. Капсулата е с диаметър 2,25 м и дължина 5,7 м. Системата за осигуряване на жизнените процеси е разчетена за 14 денонощия. Кацането на Земята се извършва само върху вода. \r\n1959 г. \r\nСъстои се премиерата на съвместната продукция на Студията за игрални филми - София и ДЕФА - Берлин “Звезди”. Режисьор е Конрад Волф, а сценарист - Анжел Вагенщайн. В главните роли играят Саша Крушарска и Юрген Фрорип. Филмът пресъздава епизод от депортирането на евреите от Беломорието през 1943 г. На Международния кинофестивал в Кан филмът е представен от името на България и печели специалната награда на журито. През следващите години той е единственият български филм, откупен на Запад - в Италия и Франция. \r\n1956 г. \r\nПакистан става първата в света ислямска република. \r\nПакистан е държава в Южна Азия. Територията й е 796 096 кв. км, населението през 2005 г. е 153 960 000 души, столицата е Исламабад. Езиците са Урду (официален), Пунджаби, Пашто, Синдхи, Балочи. Религиите са ислям (официална, предимно Сунитство), християнство и индуизъм. Паричната единица е пакистанска рупия. Държавата е федерация с 4 провинции. Държавният глава е президент; законодателният орган е двупалатен парламент (Национална асамблея и Сенат). Граници: на север и северозапад - планината Хиндукуш (височина до 7 690 м, вр. Тиричмир), на североизток - предпланините на Хималаите, на запад и югозапад - източната част на Иранското плато. Почти цялата територия на страната е заета от равнината около басейна на река Инд. В Пакистан се намира част от пустинята Тар. Основните полезни изкопаеми са нефт, природен газ, уранова руда, мед, каменни въглища. Климатът е мусонен, в по-голямата част от страната тропически, на северозапад субтропически. Растителността е полупустинна и пустинна, савани, в планините - ксерофитни храсти и горски участъци. Национални паркове са Киртхар и Лал Суханра. Основната част от населението е заето в селското стопанство (пшеница, просо, царевица, захарна тръстика). Хранително-вкусовата, текстилната, нефтодобивната и циментовата промишленост са развити. Пакистан изнася кожи, памучни тъкани, килими, риба и рибни продукти. Днешният Пакистан възниква на 14 август 1947 след разделянето на Британска Индия на 2 доминиона по религиозен признак: Индия и Пакистан. Пакистан е съставен от Източен Пакистан (днешен Бангладеш) и Западен Пакистан (днешен Пакистан). През периода 1947-1958 г. управлява Мюсюлманската лига. Приета е първата конституция през 1956 г. Страната води три войни с Индия: 1947, 1965 и 1971 г. През 1971 г. е образувана Народна република Бангладеш на територията на Източен Пакистан (президент З. Бхуто). Извършена е аграрна реформа, частична национализация (1972-1975 г.). На 29 юли 1975 г. е извършен преврат начело с ген. М. Мухамед (убит през февруари 1976 г.), направен е опит да се премахне корупцията сред военните и държавните служители. През 1977 г. е извършен нов военен преврат от ген. Зия Ул Хак; страната се връща към политиката на ислямизация. През 1988 г. военното положение е отменено; подписани са Женевските споразумения между Пакистан и Афганистан (1988 г.); проведени са избори - министър-председател става Б. Бхуто (1988-1990; 1993-1996 г.); президент Сардар Фарук Ахмед Легари (от 1993 г.). През ноември 1996 Легари разпуска Националната асамблея и поисква оставката на правителството. Новите избори печели ислямистката партия на М. Н. Шариф (министър-председател от 1996). През 1998 г. е извършен военен преврат, президент става ген. Парвез Мушараф. Създаденото от Пакистан ядрено оръжие предизвиква острата реакция на Индия, която също има ядрен потенциал. През есента на 2001 г. независимо от съпротивата на ислямистките сили в страната правителството на Пакистан е основен съюзник на САЩ във войната с режима на талибаните в Афганистан. Страната е член на Движението на необвързаните държави (1979 г.) и на ООН (1947 г.). \r\n1944 г. \r\nКрай Сурдулица повторно е разбита британската военна мисия на майор Франк Томпсън. На 18 март български части разбиват противника при планината Чемерник. \r\n1933 г. \r\nПриет е Закон за ограничаване престъпленията против личната и обществена безопасност. Той е насочен против политическите убийства. \r\nГерманският Райхстаг издава декрет, с който предава цялата власт в ръцете на новия канцлер Адолф Хитлер. \r\nАдолф Хитлер (истинска фамилия: Шиклгрубер) е германски политик, един от създателите на Националсоциалистическата Германска работническа партия (Nationalsozialistische Deutsche Arbeitspartei). В периода 1933-1934 г. той е министър-председател на Германия, а в годините между 1934 и 1945 г. е министър-председател и държавен глава. Обявен е за главен военен престъпник след Втората световна война. Произхожда от семейството на дребен митнически чиновник в Австро-Унгария. През 1913 г. се преселва в Мюнхен. Участва в Първата световна война. След войната (1920 г.) влиза в Националсоциалистическа партия (основана през 1919 г.), активно участва в разработването на програмата на партията и скоро става всепризнат лидер. Партия начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на пет години затвор през ноември 1923 г. В затвора започва да пише книгата “Моята борба” (“Mein Kampf”), в която излага нацистката идеология и формулира задачите на националсоциалистическото движение. За борба с Комунистическата партия в Германия, която по това време е многочислена и добре организирана сила Хитлер създава въоръжените SS (Schutzt Stafel - охраняващи) отряди (1925 г.). За борба с бойните групи на комунистите създава щурмовите отряди SA (Sturm Abteilung) (1921 г.), които са унищожени през т. нар. “нощ на дългите ножове” (30 юни 1934 г.). Идеологията на Хитлер представлява еклектика от философията на “свръхчовека” на Ницше, антисемитизма на Е. Дюринг и геополитическите теории на К. Хаусхофер. Хитлер проповядва насилие срещу всички противници на националсоциализма. Представя го като единствената идея, способна и достойна да защити интересите на работниците, селяните и дребните собственици. Парламентарните избори, проведени през есента на 1932 г., са спечелени убедително от Националсоциалистическата партия и Хитлер е назначен за райхсканцлер на 30 януари 1933 г. След като взема изпълнителната власт, нацистката партия установява в страната националсоциалистическата диктатура и въвежда тоталитарно управление. След смъртта на президента П. Хинденбург Хитлер се обявява за държавен глава като “фюрер и райхсканцлер”. Обявява всички политически партии, организации и профсъюзите извън закона и конфискува имуществото им. Остават само Националсоциалистическата партия и създадените държавни синдикати под името Германски трудов фронт. Структурите на нацистката партия се вплитат във всички държавни структури. Изградени са концлагери, в които започва да се затварят “общественоопасните” елементи и които се превръщат в оръдие за разправа с политическите си противници. По време на Втората световна война Хитлер завладява почти цяла Европа и налага навсякъде с много терор и насилие нацистката идеология. С цената на много жертви силите на демокрацията и прогреса, начело със съюзните държави, побеждават Германия и ликвидират нацизма. В края на войната Хитлер се самоубива. \r\n1919 г. \r\nВ Милано Бенито Мусолини създава първата фашистка организация – “Fasci di Combattimento”, откъдето идва и самият термин. \r\nБенито Мусолини, (наричан Дуче) е италиански държавник и диктатор. Емигрира в Швейцария, където се занимава със социалистическа дейност. Изгонен е за пропаганда. В Италия основава органа “Класова борба”, в който се обявява против завоевателната политика спрямо Триполитания. През 1912 г. става директор на италианския социалистически вестник “Аванти”. Избухването на Първата световна война го отдалечава от официалния социализъм. Основава вестник “Пополо д’Италия”, в който се обявява за намеса във войната на страната на Съглашението. Когато Италия влиза във войната, Мусолини се бие на фронта, ранен е и е уволнен от служба. През 1919 г. основава сдружението на фашите (fasci), което си поставя за цел да се бори отначало за задоволяване на италианските националистични амбиции, а после - да противодейства със сила на напредъка на болшевизма. След двугодишна борба свиква на конгрес в Неапол своите привърженици “черноризци” и потегля с тях срещу Рим (октомври 1922 г.), където завзема властта без съпротива. Управлението на Мусолини е под форма на диктатура. От 1922 г. до 1943 г. е министър-председател на Италия. Правителството му води завоевателна политика съвместно с хитлеристите. На 28 април 1945 г. е заловен при бягството си за Швейцария на брега на езерото Комо. Осъден е на разстрел от импровизиран съд с председател партизанския командир Валтер. Трупът му е окачен с главата надолу на една бензиностанция на Пиаца Лорето, Милано. \r\n1903 г. \r\nБратята Орвил и Уилбър Райт получават патент за построения от тях в САЩ самолет. Братя Райт са американски авиоконструктори и летци. Монтират на конструиран от тях планер двигател с вътрешно горене и на 17 декември 1903 г. извършват няколко полета с продължителност до 59 сек. През 1908 г. първи осъществяват полет с пасажер на борда. \r\n1869 г. \r\nЛайпцигският университет присъжда на професор Фридрих Ницше докторска степен за публикуваните му статии. Ницше е основоположник на философията на живота. Първоначално се увлича от древногръцката култура, за кратко е под влияние на позитивизма. Ницше продължава идеалистическата линия на Шопенхауеровия волунтаризъм, като си поставя за задача да преодолее неговия песимизъм и съзерцателност. Според него \"волята за власт\" е първична движеща сила, с която се обяснява поведението на човека и цялата човешка история, и нейно висше въплъщение е \"свръхчовекът\". Той е господар на себе си и затова господства и над останалите, като признава за единствен критерий за доброто и злото собствената си воля. \"Свръхчовекът\" издига в свой култ силата във всичките й форми. Ницше е привърженик на социалния дарвинизъм. По-важни негови съчинения са: \"Произходът на трагедията\" (1871 г.), \"Ненавременни размишления\" (1872-1876 г.), в които се откроява като горещ почитател на Вагнеровото творчество, \"Тъй рече Заратустра\" (1883-1891 г.), \"Отвъд добро и зло\" (1886 г.), \"Към генеалогията на морала\" (1887 г.), \"Веселата наука\" (1882 г., 1969 г., на бълг. 1994 г.), \"Зора\" (1881 г.), \"Случаят Вагнер\" (1888 г.), \"Ницше contra Вагнер\" (1889 г.), \"Генеалогия на морала\" (1887 г.), \"Ето човека\" (1888 г.), \"Антихрист. Опит за критика на християнството\" (1888 г.), \"Залезът на боговете\" (1889 г.) и незавършената \"Воля за власт\" (1887-1888 г., публикувана посмъртно). \r\n1839 г. \r\nВ бостънския вестник “Morning Post” за първи път се появява изразът “O.K.” като шеговито съкращение на неправилно написаното “oll korrect” - това е една от версиите за произхода на популярния американизъм. \r\n1806 г. \r\nВ Англия е забранена търговията с роби. \r\n1568 г. \r\nКатерина Медичи признава правата на френските хугеноти, с което настъпва краят на Втората хугенотска война. Хугенотските войни (1562-1594 г.) по форма са религиозни войни между католици и хугеноти. Католическият лагер се ръководи от могъщия дом на херцозите Гизи. Калвинистката (хугенотска) партия се възглавява последователно от Бурбонските принцове (наварския крал Антоан, Анри III Наварски, принц Конде), от адмирал Колини и др. Войните започват с клането на хугеноти в градчето Васи през пролетта на 1562 г. и продължават 30 години с прекъсвания. Първите три Хугенотски войни (1562-1563 г., 1567-1568 г., 1568-1570 г.) завършват с мира в Сен Жермен, според който хугенотите получават 4 крепости в Южна Франция и политически привилегии. \r\n1291 г. \r\nПапа Николай ІV изпраща архидякон Антибар Мартин с писма до българския цар Георги І Тертер и търновския патриарх Йоаким ІІІ. Папата настоява те да се присъединят към Лионската уния и да признаят върховенството на Римската църква. Папският ход не дава резултати, но римският първосвещеник нарежда на францисканските монаси да активизират дейността си в България и другите източни страни. Францисканците първоначално са странстващи монаси, проповядващи на народен език отказ от всички блага и обет за бедност. През средновековието орденът се превръща в опора на папството. \r\n1291 г. \r\nСтефан Драгутин и неговият брат крал Стефан Урош ІІ Милутин обединяват силите се срещу Дърман и Куделин, управляващи областта Браничево. Самостоятелните български владетели Дърман и Куделин претърпяват поражение. Изтеглят се на север от р. Дунав и търсят помощ от татарския хан Ногай. Браничевската област е откъсната от българската държава и е включена във владенията на Стефан Драгутин. Това провокира похода на владетеля на Видинска област Шишман срещу сръбските братя. В отговор сръбските войски превземат Видин, но след намесата на татарския хан Ногай са принудени да се оттеглят. Добрите взаимоотношения между Видинското деспотство и Сърбия са гарантирани с два династически брака – на Шишман с дъщерята на сръбския велможа Драгош и на Михаил Шишман с Ана, дъщерята на крал Милутин. На тази дата са родени: \r\n1910 г. \r\nРоден е Акира Куросава - японски кинорежисьор. Учи в Японската художествена академия в Токио, но изоставя приложното изкуство заради киното. Става сценарист и асистент-режисьор. От 1943 г. е самостоятелен постановчик. Постига бърз успех и през 1959 г. основава собствена филмова къща. Твори под влияние на европейската литература и западното кино. “Вратата Рашомон” (1950 г.) налага японското кино в Европа. Отделя голямо внимание на екранизациите - “Идиот” (1951 г.), “На дъното” (1957 г.), “Замъкът на паяците” (1957 г.), “Червената брада” (1965 г.). Снима филми за съвременността - “Да се живее” (1952 г.), за средновековните самураи - “Седемте самураи” (1954 г.), “Кагемуша” (1980 г.), “Ран” (1985 г.). Неговият първи цветен филм е “Додескаден”. Често главен изпълнител във филмите му е Т. Мифуне. Други негови филми са “Санширо Сугаита” (1943 г.), “Най-красивите” (1944 г.), “Този, който настъпва тигъра по опашката” (1945 г.), “Не съжаляваме за младостта си” (1946 г.), “Пияният ангел” (1948 г.), “Скандал” (1950 г.), “Записките на живия” (1955 г.), “Да спиш добре като лошите хора” (1960 г.), “Телохранител” (1961 г.), “Рай и ад” (1963 г.), “Сънища” (1990 г.), “Мечтите на Куросава” (1990 г.), “Рапсодия през август” (1991 г.), “Мададайо” (1993 г.). Акира Куросава умира през 1998 г. \r\n1887 г. \r\nРоден е испанският художник Хуан Грис. Учи за инженер в Мадридското училище по изкуства и производства (1902-04 г.). През 1906 г. се мести в Париж и започва да създава рисунки в стил Art Nouveau за вестници. Сближава се с художниците-кубисти, най-забележимото му познанство е с Пабло Пикасо, и скоро развива собствена версия на кубизма – синтетичен кубизъм, чийто стил е по-строг и изчислен, отколкото при другите творци-кубисти. Творбите му, обикновено рисувани от натура, се характеризират с остри геометрични композиции. Техниките му включват ползването на хартиени колажи. Хуан Грис също така създава скулптури, книжни илюстрации и декори и костюми за балета на Сергей Дяилиев. \r\n1881 г. \r\nРоден е Роже Мартен Гар - френски писател. Главното му произведение е многотомният роман-епопея “Семейство Тибо” (Нобелова награда – 1937 г.). Във формата на политически роман представя широка картина на френската действителност в началото на ХХ в. Автор е още на романа “Жан Бароа” и повестта “Старата Франция”. Последното му произведение е “Автобиографични и литературни спомени” (1955 г.). \r\n1858 г. \r\nРоден е Лудвиг Квиде, немски пацифист и историк. През 1907 г. е избран в баварския парламент, в периода 1919-22 г. е член на народното събрание на Ваймар, а по-късно служи в Райхстага. Неуморим в нападките си срещу немския империализъм, Квиде е хвърлен за кратко в затвора заради брошурата си “Caligula: eine Studie über römischen Cäsarenwahnsinn” (“Калигула: изследване върху една цезарова римска лудост”) от 1894 г. Във въпросния труд образът на Калигула пресъздава този на император Уилям ІІ. Като водещ поддръжник на Лигата на нациите Квиде споделя Нобеловата награда за мир от 1927 г. заедно с Фердинанд Бюисон. Квиде живее в изгнание в Швейцария по време на Първата световна война и отново след издигането на Хитлер на власт. \r\n1749 г. \r\nРоден е Пиер Симон Лаплас - френски астроном, математик, физик, философ, член на Парижката Академия на науките от 1785 г., член на Френската академия от 1816 г. Автор е на класически трудове по теория на вероятностите и небесна механика (динамика на Слънчевата система като цяло, устойчивост на Слънчевата система и др.) Систематизира и обобщава откритията на Нютон, Халей, Д'Аламбер и Ойлер върху следствията на земното притегляне. Негови съчинения са “Аналитична теория на вероятностите” (1812 г.), “Трактат по небесна механика” (т. 1-5, 1798-1825 г.); има много трудове по теория на диференциалните уравнения, математическа физика, акустика, геодезия. През 1796 г. предлага космогонна хипотеза (хипотеза на Лаплас) за произхода на Вселената. Представител е на механистичния детерминизъм. На тази дата умират: \r\n1946 г. \r\nУмира Хилбърт Нютън Луис - американски физико-химик, член на Националната АН във Вашингтон. Завършва Харвардския университет през 1896 г. Преподавател е в Калифорнийския университет в Бъркли от 1912 г. Научните му трудове са в областта на химичната термодинамика и теорията за строежа на веществата. Предлага нова формулировка на третия закон на термодинамиката, което дава възможност точно да се определи абсолютната ентропия. Разработва методи за отчитане на свободната енергия на химичните реакции, въвежда понятието “термодинамична активност” (1907 г.). През 1912-1916 г. предлага електронната теория на химичните връзки. Първи получава тежка вода D2O през 1933 г. заедно с Р. Макдоналд. \r\n1881 г. \r\nУмира Николай Рубинщайн - руски пианист, диригент и педагог. Брат на А. Г. Рубинщайн. Завършва Юридическия факултет на Московския университет през 1855 г. Концертира с голям успех още като студент. През 1860 г. по негова инициатива и под негово ръководство е създадено Московското отделение на Руското музикално дружество, участва като диригент и солист в неговите симфонични и камерни концерти. Същата година открива Музикалните класове, на чиято основа през 1866 г. е създадена Московската консерватория (Рубинщайн е неин директор и проф. до края на живота си). Негови възпитаници са С. И. Танеев и А. И. Зилоти. Той е голям интерпретатор и популяризатор на творчеството на П. И. Чайковски. Чайковски му посвещава своето трио за пиано \"В памет на великия артист\" (1882 г.). Автор е на пиеси за пиано, романси и други музикални произведения. \r\n1842 г. \r\nУмира Стендал (псевдоним на Анри-Мари Бейл) - френски писател. Той е един от основоположниците на критическия реализъм. Автор е на романите “Арманс, или Сцени от парижкия живот” (1827 г.), “Люсиен Льовен” (1834-1835 г.), “Червено и черно” (1830 г.), “Пармският манастир” (1839 г.), на повести, мемоари (“Животът на Наполеон”, 1817-1818 г.; “Мемоари за Наполеон”, 1836-1838 г.), трудове върху изкуството (“История на живописта в Италия и Рим”, 1817 г. и др.), на психологическата студия “За любовта” (1822 г.) и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.03.23", "title": "Денят 23 март в световната история"}
{"url": "http://www.focus-news.net/news/2019/03/23/2638016/the-wall-street-journal-nato-shte-izgradi-saorazhenie-za-sahranyavane-na-amerikanska-voenna-tehnika-v-polsha.html", "text": "Северноатлантическият алианс възнамерява да построи в полския град Провидзе обект, в който ще се съхранява американското военно оборудване. Това съобщи генералният секретар на НАТО Йенс Столтенберг в интервю за  The Wall Street Journal . \r\nСпоред Столтенберг там е планирано да се съхраняват американски бронирани превозни средства, оръжия и боеприпаси. Строителството ще започне това лято и ще продължи около две години. Стойността на проекта се оценява на 260 милиона долара. \r\n\"Това показва колко добре работим със САЩ\", подчертава Столтенберг, говорейки  за тези планове. Той също така заяви, че целта е \"да се засили разширеното присъствие на САЩ в Полша\". \r\nКакто е видно от публикацията, ще бъдат изградени общо пет такива съоръжения за съхранение на американски оръжия - едно в Полша, две в Германия, по едно в Белгия и Холандия. Те са предназначени да позволят на американските войски да бъдат разгърнати по-бързо в Европа. \r\nСтолтенберг заяви, че НАТО също възнамерява да изпълни 250 проекта до 2021 г. с цел модернизиране на транспортната инфраструктура. Това, каза той, ще позволи по-бързо прехвърляне на военна техника.  Юлиян Марков", "date": "2019.03.23", "title": "The Wall Street Journal: НАТО ще изгради съоръжение за съхраняване на американска военна техника  в Полша"}
{"url": "http://www.focus-news.net/news/2019/03/23/2638017/burgas-za-poreden-pat-v-grad-balgarovo-shte-bade-otbelyazan-svetovniyat-den-na-vodata.html", "text": "В град Българово за пореден път ще бъде отбелязан Световният ден на водата. Това съобщиха от пресцентъра на  Община Бургас . Темата тази година е „Жива вода – водата във фолклора“. Програмата ще започне от 11.00 часа в читалище „Съгласие 1905“ с изложба по темата. Организаторите канят жителите на град Българово и община Бургас да се присъединят към празника. Своите фолклорни изяви са подготвили: Детска ясла № 1 „Бургаско детство“ – Бургас, ОУ „Васил Левски“ – Българово, СОУ  „Христо Ботев“ – Камено, Фолклорна група „Канатица“ – Българово и ЦДГ „Светулка“ – Българово.", "date": "2019.03.23", "title": "Бургас: За пореден път в град Българово ще бъде отбелязан Световният ден на водата"}
{"url": "http://www.focus-news.net/news/2019/03/23/2638012/stara-zagora-v-grada-shte-se-provede-mezhdunarodna-konferentsiya-zhenite-na-balkanite-v-sledvashtite-100.html", "text": "Международна конференция „Жените на Балканите в следващите 100“ ще се проведе от 9.30 часа в зала „Петко Славейков“ в Община Стара Загора. Това съобщиха от пресцентъра на  Общината . Форумът се организира от СНЦ ОП „Ареа 05 Дистрикт 30 Зонта Интернешънъл“ в партньорство с Община Стара Загора. \r\n„Конференцията е част от тържествената програма за честванията по повод 100 години от създаването на Зонта интернешънъл. Благодарим на Община Стара Загора, която подкрепя инициативите ни от много години“, каза Донка Петкова, директор на Ареа 05 Дистрикт 30 Зонта интернешънъл. По думите ѝ Зонта интернешънъл е водеща световна организация от професионалисти, които се борят за правата на жените, за възможността им да постигнат своя пълен потенциал, както и да имат достъп до всички ресурси и са представени наравно с мъжете във високи властови позиции. \r\nУчастниците в конференцията в Стара Загора ще обсъдят темите за икономическата независимост и професионална реализацията на жените на Балканите и у нас. Вицепрезидентът Илияна Йотова ще говори за жените лидери във века на дефицит на лидери, а зам.-кметът на Община Стара Загора Иванка Сотирова за качественото образование за всяка жена приоритет или не според традиционните норми и семейни ценности. \r\nМинистърът на правосъдието Цецка Цачева ще запознае присъстващите с предизвикателства и добри практики в борбата с домашното насилие, а евродепутатът Ева Майдел чрез видео обръщение ще сподели политиките и стратегиите на Европейския съюз за развитие на женското предприемачество в региона на Балканите.  \r\nКомисар Явор Колев от ГДБОП ще говори за кибер престъпленията срещу жени и момичета-новите форми на насилие, а  депутатът Маноил Манев за жените жертви на трафик на хора. \r\nЩе се дискутират и темите свързани с ранните бракове в циганската общност, предпоставки и правна регламентация за издигане социалния статус на жените. \r\n„След конференцията ще излезем с финален документ, който ще изпратим до Народното събрание. В него ще има препоръки за законодателни промени за превенция на домашното насилие, както и за изграждане на кризисни центрове във всяка точка у нас“, коментира Яна Генчева, председател на Дистрикт 30 комитета за честване на 100 години Зонта интернешънъл.", "date": "2019.03.23", "title": "Стара Загора: В града ще се проведе международна конференция „Жените на Балканите в следващите 100“"}
{"url": "http://www.focus-news.net/news/2019/03/23/2638019/ministerstvo-na-finansite-fitch-ratings-povishi-perspektivata-za-kreditniya-reyting-na-balgariya-ot-stabilna-na-polozhitelna.html", "text": "Международната рейтингова агенция Fitch Ratings повиши перспективата на дългосрочния кредитен рейтинг на България от стабилна на положителна. Това съобщиха от пресцентъра на  Министерството на финансите . Агенцията потвърди дългосрочния кредитен рейтинг на България „BBB“ в чуждестранна и местна валута, тавана за рейтинг на страната „A-“, както и краткосрочния кредитен рейтинг в чуждестранна и местна валута „F2“.  \r\nПодобряването на перспективата до положителна отразява оценката на Fitch Ratings за това, че ключови показатели влияещи на крайната оценка за рейтинга имат по-добро изпълнение за България в сравнение с групата държави с рейтинг „BBB“. \r\nБюджетните резултати са преизпълнени, с което допълнително се засилва фискалната и дълговата позиция на България в сравнение с останалите държави. Оценяваният бюджетен излишък през 2018 г. на начислена основа се очертава да бъде по-висок в сравнение с предишната прогноза, което е най-доброто представяне на страната през последните 20 години. От гледна точка на Fitch, ангажиментът на България за разумна фискална политика ограничава рисковете пред страната. От рейтинговата агенция очакват растежът на БВП да се засили през 2019-2020 г. (средно 3,3 %) след по-силно от очакваното забавяне през 2018 г. до 3,1 %. \r\nСпоред агенцията показателите за външните финанси на България продължават да се подобряват и превъзхождат тези за държавите с рейтинг „BBB“. В края на 2018 г., положителната външна позиция на страната се затвърди, докато държавите със сходен рейтинг са нетни длъжници. \r\nFitch посочват факторите, които поотделно или заедно биха предизвикали повишаване на оценката за рейтинга. Това са продължаващо подобряване на външните и фискални баланси, напредък в присъединяването към еврозоната, благоприятни перспективи за икономически растеж, които водят до по-бързо сближаване към нивата на доходите за държавите от групата със сходен рейтинг. \r\nБъдещи развития, които поотделно или заедно биха довели до негативни действия по рейтинга, са появата на външни дисбаланси, влошаване на външната конкурентоспособност, както и рязко покачване на държавния дълг, водено от фискално разхлабване или материализиране на условни задължения в баланса на държавата. \r\nПълното съдържание на прессъобщението на Fitch Ratings можете да видите  .", "date": "2019.03.23", "title": "Министерство на финансите: Fitch Ratings повиши перспективата за кредитния рейтинг на България от стабилна на положителна"}
{"url": "http://www.focus-news.net/news/2019/03/23/2638020/sport-venetsuela-pobedi-arzhentina-s-31-v-priyatelski-mach-s-uchastieto-na-mesi.html", "text": "Футбол: Венецуела победи Аржентина с 3:1 в приятелски мач, игран в Мадрид. Точни за победителите бяха Рондон, Мурийо и Джозеф Мартинес от дузпа, а за Аржентина голът отбеляза Лаутаро Мартинес. Меси не успя да отбележи за гаучосите. Това беше първи мач за нападателя на Барселона след Световното първенство в Русия.", "date": "2019.03.23", "title": "Спорт: Венецуела победи Аржентина с 3:1 в приятелски мач с участието на Меси"}
{"url": "http://www.focus-news.net/news/2019/03/23/2638021/burgas-v-pomorie-shte-se-provede-7-iyat-natsionalen-turnir-po-sportno-hodene.html", "text": "Поморие ще бъде домакин на 7-ия Национален турнир по спортно ходене. Това съобщиха от пресцентъра на  Община Поморие . Състезанието ще стартира в 10.00 часа пред градския стадион. Там ще бъде и финалът на всички дисциплини, а улица „Европа“ ще е състезателното трасе. До момента има записани 84 състезатели от 13 спортни клуба от цялата страна. Поморийската атлетическа школа ще бъде представена от Мая Жекова и Атанас Атанасов – медалисти от миналогодишния турнир, както и от Жаклин Рибова, която ще участва за първи път в състезанието. Организаторите от Община Поморие и СК „Атлет 2004“ са осигурили медали, грамоти и предметни награди за победителите. Програмата на състезанието ще започне от 9.50 часа с откриване на Турнира, продължава в 10.00 часа с 2-километрово бягане за момчета и момичета под 16 г., след което в 10.20 часа ще бъде даден старт на 3-километрово бягане за юноши и девойки под 18 г. В 10.45 часа ще започне 5-километрово бягане за  юноши и девойки под 20 г., а от 11.20 часа ще бъде даден старт на 10-километрово бягане за жени и мъже. От 12.30 часа предстои награждаване на победителите и закриване на турнира.", "date": "2019.03.23", "title": "Бургас: В Поморие ще се проведе 7-ият Национален турнир по спортно ходене"}
{"url": "http://www.focus-news.net/news/2019/03/23/2638023/burgas-blagotvoritelen-kontsert-vecher-na-talantite-v-podkrepa-na-sdruzhenie-onkobolni-i-priyateli-shte-se-provede-v-grada.html", "text": "Благотворителен концерт „Вечер на талантите“ в подкрепа на Сдружение „Онкоболни и приятели“ ще се проведе от 18.00 часа Дома на нефтохимика. Това съобщиха от пресцентъра на  Община Бургас . Спектакълът се организира по инициатива на Английска езикова гимназия „Гео Милев“. Участие в концерта ще вземат ученици от Английската гимназия, сред които носителката на приза „Мис България“ – 2018 Теодора Мудева, Ясемин Шахин, рок група Nevermind, мажоретен състав на АЕГ, хип-хоп група The Imperialz, както и Вениамин Димитров, Станислава Василева, ВА „Фортисимо“, ТСК „Фрея“, Веселина Дамова, КСТ „Бургас 1975“ и други. Организатори на събитието са Илиян Цветков – ученик от 11 клас в АЕГ, и Савана Лъск – Фулбрайт американски помощник-учител. Събитието ще се осъществи със съдействието на „Фулбрайт“, Българо – американска комисия за образователен обмен, Община Бургас и рекламна агенция „Дигитал“. Събраните средства ще бъдат предоставени на СНЦ „Онкоболни и приятели“ за подпомагане на психосоциалната рехабилитация на онкоболни и техните близки. Телефон за контакт: 0884/ 64 09 09. Покани могат да бъдат закупени в сградата на Английската гимназия и на касата на НХК преди началото на концерта. Цената на поканата е 2 лева.", "date": "2019.03.23", "title": "Бургас: Благотворителен концерт „Вечер на талантите“ в подкрепа на Сдружение „Онкоболни и приятели“ ще се проведе в града"}
{"url": "http://www.focus-news.net/news/2019/03/23/2638022/poklonenie-pred-dots-d-r-igor-damyanov-shte-se-sastoi-na-tsentralnite-sofiyski-grobishta.html", "text": "Поклонение пред доц. д-р Игор Дамянов ще се състои от 12.00 часа в Ритуалната зала на Централните софийски гробища. Доц. д-р Игор Дамянов - бивш министър на образованието и дългогодишен преподавател в УНСС, почина на 19 март тази година. Това съобщиха от Академичното ръководство на  Университета за национално и световно стопанство . \r\n„Доц. Дамянов извървя своя житейски и академичен път с честта и достойнството на уважаван преподавател, дал знания на няколко поколения студенти, на авторитетен учен и компетентен ръководител, на добър и почтен човек, който до края на живота си остана верен на своите възгледи, на обичта си към нашия университет, никога не изневери на традициите, духа и каузата на УНСС\", посочиха от висшето учебно заведение.  \r\n„Доц. Дамянов е пример за безкористна служба на българското висше образование и наука. Често казваше: „Крайно време е да си изясним философията на българското висше образование. Университетът трябва не само образова, но и да възпитава младите хора“. Той работеше за това със страст – и като преподавател, и като управленец. Подкрепяше младите си колеги, отваряше им вратата към академичното израстване, отнасяше се с разбиране, обич и доверие към студентите, насърчаваше ги да знаят и могат повече, да не се отказват от мечтите си\", добавиха от университета.  \r\n„Независимо на каква ръководна позиция беше – заместник-декан и декан на факултет „Международна икономика и политика“, заместник-ректор на УНСС, заместник-министър и министър на образованието и науката и др., доц. Дамянов даваше всичко от себе си за доброто на университета и на България. Правеше го убедено и безкористно. Не предаде съвестта и принципите си, ценностите, които изповядваше. Широкоскроена, ерудирана, благородна и толерантна личност с аристократичен дух, той беше чужд на омразата, завистта и високомерието. Беше сърдечен човек и верен приятел, на когото можеше да се разчита\", добавиха от УНСС.  \r\n„Името на доц. Дамянов ще остане свързано с нашия университет, с българското висше образование и наука, за които работеше със сърце и душа, с отдаденост, убеденост и професионализъм. Винаги ще помним неговата лъчезарна усмивка и отзивчивост, неговата добронамереност и човещина, неговата колегиалност и привързаност към УНСС.  \r\nДълбок поклон пред светлата му памет!\", посочиха от УНСС. \r\nПоклонението ще бъде на 23 март от 12.00 часа в Ритуалната зала на Централните софийски гробища.", "date": "2019.03.23", "title": "Поклонение пред доц. д-р Игор Дамянов ще се състои на Централните софийски гробища"}
{"url": "http://www.focus-news.net/news/2019/03/23/2638024/dobrich-obshtina-kavarna-shte-zasadi-200-novi-dravcheta-v-grada.html", "text": "200 дръвчета ще засадят Общинска администрация - Каварна, училищата и детските градини от 09.30 ч. Това съобщиха от пресцентъра на  Община Каварна . Залесяването ще се извърши по улиците „Александър Стамболийски“, „25-ти Септември“, „Георги Кирков“, „Христо Ботев“, Централен градски парк, „Гората на надеждата“, Парк „Лятно кино“, Парк „Спортна зона“ и в дворовете на училищата и детските градини. Предвидените за засаждане дръвчета са от вида хибискус, рожко-див, каталпа, червен дъб, кипарис и чинар, които ще бъдат доставени от разсадник „Соколово“.", "date": "2019.03.23", "title": "Добрич: Община Каварна ще засади 200 нови дръвчета в града"}
{"url": "http://www.focus-news.net/news/2019/03/23/2638018/veliko-tarnovo-v-grada-shte-se-provede-initsiativata-parti-v-parka-s-muzika-na-zhivo-i-lazerno-shou.html", "text": "Първото по рода си шоу, обединяващо музика на живо и ефектна лазерна компилация ще се състои във Велико Търново. Това съобщиха от пресцентъра на  Общината . Атрактивното събитие „Парти в парка“ ще бъде днес в парк „Маро поле“, а началото му е в 19.00 часа. Изненадата за великотърновци и гостите на града е част от програмата за празника на Старата столица – 22 март. Входът е свободен. \r\nОрганизатор на събитието е Община Велико Търново, а лазерното шоу е дело на Анди Фокнър. То ще е съчетано с ефектни фойерверки, които ще озарят небето над централния великотърновски парк. \r\nНа сцената за великотърновци и гостите на града ще излязат: Атанас Пеев – каба гайда; рок групите The Drivers и КОВУ; Джаз дуо Румен Халачев - саксофон и Радослав Тодоров - клавишни; Ивелина Романова и Мартин Лалев - акустични китари, вокали; Калоян Паунов - акустична китара, вокал; Розалия Желязкова и Виктория Георгиева - вокални поп и джаз изпълнения; BunyVerse & Stan wav (Петър Йорданов-Бъни и Станислав Спасов-Стенли).", "date": "2019.03.23", "title": "Велико Търново: В града ще се проведе инициативата „Парти в парка“ с музика на живо и лазерно шоу"}
{"url": "http://www.focus-news.net/news/2019/03/23/2638025/burgas-suhi-i-prohodimi-sa-patishtata-na-teritoriyata-na-oblastta.html", "text": "Сухи и проходими са пътищата на територията на областта. Това съобщиха за  Радио „Фокус“ – Бургас  от Областно пътно управление. Няма затворени пътни участъци, проходите на територията на областта са отворени за движение на всички моторни превозни средства. До 31 май т.г. е в сила ограничение в участъка Варна – Бургас в района на с. Баня от км 183+920 до км 184+595, където движението се осъществява при стеснение на едното платно поради ремонт на водосток. Работния участък е върху едната пътна лента с дължина до 50 м. Максималната скорост е намалена на 50 км/ч. \r\nБез затруднения се осъществява движението на моторни превозни средства и на територията на град Бургас. Няма образувани колони от автомобили по входно-изходните пътни артерии, както и в районите възловите кръстовища в центъра на града. \r\nМария ПОПЧЕВА", "date": "2019.03.23", "title": "Бургас: Сухи и проходими са пътищата на територията на областта"}
{"url": "http://www.focus-news.net/news/2019/03/23/2638027/kyustendil-belogradchishkiyat-episkop-polikarp-shte-oglavi-arhiereyska-sveta-liturgiya-v-grad-boboshevo.html", "text": "С благословението на Негово светейшество Българския патриарх и Софийски митрополит Неофит, от 09.30 часа, Архиерейска света Литургия в храм „Успение Богородично“, гр. Бобошево, Дупнишка духовна околия на Софийска епархия, ще оглави Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\" .  \r\nНикола ПЕТКОВ", "date": "2019.03.23", "title": "Кюстендил: Белоградчишкият епископ Поликарп ще оглави Архиерейска света Литургия в град Бобошево"}
{"url": "http://www.focus-news.net/news/2019/03/23/2638028/burgas-s-praznichna-programa-v-pomorie-shte-badat-otbelyazani-natsionalniya-praznik-na-gartsiya-i-golemiya-hristiyanski-praznik-blagoveshtenie.html", "text": "С празнична програма в Поморие ще бъдат отбелязани националния празник на Гърция и големия християнски празник Благовещение. Това съобщиха от пресцентъра на  Община Поморие . От 17.00 часа в залата на Народно читалище „Просвета 1888“ Българо-гръцко дружество „Анхиало” – Поморие организира тържествен концерт, посветен на националния празник на Република Гърция и големия християнски празник Благовещение. Специално участие в програмата ще вземат хор и оркестър от музикалното училище в град Волос. На 25 март 2019 г. от 10.30 часа в храм „Рождество Богородично“ ще бъде отслужен възпоменателен молебен по случай 198-ата годишнина от освобождението на Гърция от турско робство.", "date": "2019.03.23", "title": "Бургас: С празнична програма в Поморие ще бъдат отбелязани националния празник на Гърция и големия християнски празник Благовещение"}
{"url": "http://www.focus-news.net/news/2019/03/23/2638031/veliko-tarnovo-s-10-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 10 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 374 см, а температурата на водата е 10 градуса.  \r\nПредимно слънчево ще е времето над българския участък на Дунав. По-значително увеличения на облачността ще има на изток, но валежи са малко вероятни.  Там ще е и малко по-студено, с максимални температури до 14°, на останалите места те ще достигнат до 20°. Ще духа до умерен вятър от североизток, на запад – от северозапад.", "date": "2019.03.23", "title": "Велико Търново: С 10 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/03/23/2638029/sofiya-belogradchishki-episkop-polikarp-shte-oglavi-arhiereyska-sveta-liturgiya-v-kostinbrod-na-24-mart.html", "text": "Във втората неделя на Великия пост - Неделята на св. Григорий Палама, с благословението на Негово светейшество Българския патриарх и Софийски митрополит Неофит, от 09.30 часа, Архиерейска света Литургия в храм „Св. Св. Кирил и Методий“, гр. Костинброд  на Софийска епархия ще оглави Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\" .  \r\nВечерта от 17.00 часа епископ Поликарп ще оглави Архиерейска вечерня в древния софийски храм \"Св. София - Премъдрост Божия\", за основния храмов празник на църквата - Благовещение. \r\nНикола ПЕТКОВ", "date": "2019.03.23", "title": "София: Белоградчишки епископ Поликарп ще оглави Архиерейска света Литургия в Костинброд на 24 март"}
{"url": "http://www.focus-news.net/news/2019/03/23/2638030/varna-zapochvat-velikdenski-chestvaniya-v-hram-sv-atanasiy-vav-grada.html", "text": "Започнат Великденски чествания в храм „Св. Атанасий” във Варна. Те се провеждат с благословението на Негово Високопреосвещенство Варненския и Великопреславски митрополит Йоан и се организират от църковното настоятелство при храм „Св. Атанасий”. Това съобщават от  Варнеската и Великопреславска митрополия . Програмата ще започне днес от 11.00 часа, с лекция на тема „Христос и жената”, с лектор ставрофорен иконом Дончо Александров. На 31 март, от 11.00 часа предстои лекцията „Посланието на Христос и очакванията на хората, чиито лектор ще бъде протойерей Ясен Шинев. От 11.00 часа, на 14 април, доц. д-р иконом Теодор Стойчев ще говори на тема „Разпнатия и прославения Иисус като пример за християнски живот”. Програмата ще приключи на 19 април, от 18.00 часа, с лекцията – „Преобразената любов”. По темата ще говори гл.ас. д-р Смилен Марков от Богословския факултет при ВТУ „ Св. св. Кирил и Методий”. Всички лекции ще се проведат в храм „Св. Атанасий”.", "date": "2019.03.23", "title": "Варна: Започват Великденски чествания в храм „Св. Атанасий” във града"}
{"url": "http://www.focus-news.net/news/2019/03/23/2638032/vratsa-vrachanskiyat-mitropolit-grigoriy-shte-oglavi-arhiereyska-sveta-liturgiya-v-katedralniya-hram-sveti-apostoli-na-24-mart.html", "text": "Във втората неделя на Великия пост, посветена на св. Григорий Палама, във всички епархии на Българската православна църква се отслужва света Василиева Литургия, предаде репортер на  Агенция \"Фокус\" .  \r\nНа 24 март, неделя, Негово високопреосвещенство Врачанският митрополит Григорий ще оглави Архиерейска света Литургия в катедралния храм “Свети Апостоли” във Враца. Начало: 9.00 часа. \r\nНикола ПЕТКОВ", "date": "2019.03.23", "title": "Враца: Врачанският митрополит Григорий ще оглави Архиерейска света Литургия в катедралния храм \"Свети Апостоли\" на 24 март"}
{"url": "http://www.focus-news.net/news/2019/03/23/2637985/the-scotsman-torite-v-otkrit-bunt-sreshtu-plana-za-glasuvane-na-brekzit-alternativi.html", "text": "Консервативната партия е в открит бунт за плановете да се даде на депутатите възможност за свободно гласуване на алтернативни планове за излизане от ЕС, пише шотландския вестник The Scotsman, включително и вероятността споразумението за излизане да се подложи на публично гласуване или да се спре процедурата въобще. Торите, привърженици на Брекзит, обвиняват премиера Тереза Мей, че създава условия за „национално унижение“ като позволява на депутатите да се съобразяват единствено с изходите, които са благоприятни за тях самите. Те вече са гневни на евроскептиците от нейната партия, които се съгласиха да се отложи Брекзит и да се промени първоначалната му дата.  \r\nПо налични вече данни 18 министри, привърженици на оставането в Евросъюза, в това число и шотландският министър Дейвид Мъндел, се подготвят да напускат, ако не се проведат „индикативни гласувания“.  През следващата седмица се очаква депутатите да се опитат и да наложат със сила, дори, серия от гласувания за алтернативите на Брекзит. Двама министри обаче заявиха, че те очакват правителството да предложи вариант на парламента. На срещите с личности от опозицията, включително и с лидера на Шотландската национална партия в Уестминстър Ян Блекфорд, от вицепремиера Дейвид Лайдингтън е станало ясно, че има изготвени поне седем опции за излизане от ЕС.   \r\nМей се съгласи на удължаване на срока на действие на Член 50 от Лисабонския договор с поне две седмици по време на среднощните разговори в Брюксел в четвъртък, за да се отвори врата депутатите на искат промяна на курса. Министърът за Брекзит Квази Квартенг заяви, че той ще „бъде изненадан”, ако правителството не позволи на депутатите свободно да гласуват. Бившият министър за Брекзит Стив Бейкър обясни, че „индикативните гласувания“ означават “надвиснало национално унижение”, а Марк Франсоа от групата на торите, привърженици на Брекзит, обяви, че „ако няма правителствена позиция по всички теми,с вързани с бъдещето на страната, то тогава тази страна няма реално правителство“   \r\nСтраните, членки на ЕС твърдят, че се изправят пред резултати, които те не харесват. ” Като се съгласихме за удължаване, оставихме вратите отворени на Обединеното кралство да остане в ЕС по-дълго. Така европейските лидери предупредиха, че все още са готови напускането на Великобритания без сделка. Френският президент Еманюел Макрон каза, че ЕС няма да „погледне с лошо око на Брекзит и да го забрави“. Той обаче поднови атаките по адрес на провеждащите кампанията за Брекзит с думите: “Те казаха на хората, че ще е лесно, че ще е бързо! Имаше твърде много лъжи.”  Ивелина Ватова", "date": "2019.03.23", "title": "The Scotsman: Торите в открит бунт срещу плана за гласуване на Брекзит алтернативи"}
{"url": "http://www.focus-news.net/news/2019/03/23/2638035/predsedatelyat-na-pg-na-gerb-tsvetan-tsvetanov-shte-uchastva-v-konferentsiyata-po-politiki-na-amerikansko-izraelskiya-komitet-po-obshtestveni-vaprosi-vav-vashington.html", "text": "Председателят на парламентарната Комисия по вътрешна сигурност и обществен ред и председател на ПГ на ГЕРБ Цветан Цветанов ще бъде на работно посещение във Вашингтон, където в периода 24-26 март ще участва като специален гост в Конференцията по политики на Американско-израелския комитет по обществени въпроси (AIPAC) по покана  на Морт Фридман - председател на комитета и Хауърд Кор - главен изпълнителен директор. Това съобщиха от пресцентъра на  ПП ГЕРБ.   Тридневната конференция събира участници от цял свят и редица водещи политици, експерти, дипломати и представители на неправителствения сектор и бизнес средите. Като представител на правоохранителната общност с дългогодишен опит, включително в изпълнителната власт, Цветанов също така ще вземе участие като говорител в  Международния форум по сигурност, който се провежда в рамките на конференцията. Целта на форума е обмен на добри практики и дебат по развитието на текущите въпроси и предизвикателства в сектор сигурност. По време на престоя си Цветанов ще проведе и редица двустранни срещи.", "date": "2019.03.23", "title": "Председателят на ПГ на ГЕРБ Цветан Цветанов ще участва в Конференцията по политики на Американско-израелския комитет по обществени въпроси във Вашингтон"}
{"url": "http://www.focus-news.net/news/2019/03/23/2638036/sofiya-94-dushi-sa-noshtuvali-v-krizisniya-tsentar-za-bezdomni-v-kv-zaharna-fabrika.html", "text": "94 души са нощували в Кризисния център за бездомни в кв. „Захарна фабрика“. Това съобщи за  Агенция „Фокус”  директорът на центъра Йорданка Темелкова. Тя отчете, че със затопляне на времето хората, нощували в центъра намаляват. Темелкова припомни, че Кризисният център ще работи до 31 март 2019 г.  \r\nДеница КИТАНОВА", "date": "2019.03.23", "title": "София: 94 души са нощували в Кризисния център за бездомни в кв. „Захарна фабрика“"}
{"url": "http://www.focus-news.net/news/2019/03/23/2638034/varna-suhi-sa-patnite-nastilki-na-teritoriyata-na-oblastta-trafikat-po-glavnite-patni-arterii-e-s-normalna-intenzivnost.html", "text": "Сухи са пътните настилки на територията на Варна и областта, предаде репортер на  Радио „Фокус“ – Варна . Времето по Черноморието е ясно, видимостта е добра. Трафикът по главните пътни артерии в региона е с нормална интензивност.  \r\nДвижението по автомагистрала „Черно море“ от км 0 до км 8 се осъществява двупосочно в платното за Бургас поради ремонти дейности, като се очаква те да приключат до края на март. Също до края на месеца движението в участъка на магистрала „Хемус“ Неофит Рилски – Девня от км 389 до км 400 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401. Прехвърлянето обратно в лявото платно става при км 389. Ограничено е качването на магистралата в посока София на пътен възел „Неофит Рилски“, като движението е пренасочено по път I-2 Русе – Варна. Ограничено е слизането от автомагистрала „Хемус“ на пътен възел „Неофит Рилски“, като движението е пренасочено по път I-2 Русе – Варна. Движението по път I-9 в участъка Кранево – Варна при км 83 е ограничено за моторни превозни средства над 10 тона. Обходният маршрут е през Кичево и Оброчище. Движението по път III-2902 „Панорама“ — Куманово при км 11 се осъществява с повишено внимание и ограничение на скоростта до 30 км/час поради неравности на асфалтовата настилка. Очаква се ограничението да отпадне до края на май тази година. \r\nБояна АТАНАСОВА", "date": "2019.03.23", "title": "Варна: Сухи са пътните настилки на територията на областта, трафикът по главните пътни артерии е с нормална интензивност"}
{"url": "http://www.focus-news.net/news/2019/03/23/2638038/gabrovo-propadnal-uchastak-zatrudnyava-dvizhenieto-v-chast-ot-patya-mezhdu-oblastniya-grad-i-vrah-shipka.html", "text": "Пропаднал участък затруднява движението в част от пътя между Габрово и връх Шипка при км 164+150. На мястото е поставена необходимата сигнализация, а укрепването ще продължи до края на март, съобщиха за  Радио „Фокус“ – Велико Търново  от Областно пътно управление – Габрово. Времето в региона е предимно ясно и слънчево. Пътните настилки са сухи, но в по-усойните места има и мокри участъци. Нови въведени ограничения няма. За изминалото денонощие не са регистрирани и тежки инциденти.  \r\nОтворен за движение е проходът Шипка, където настилката е мокра на места. Там остава в сила и забраната за ТИР-ове над 12 тона. Пропаднал участък затруднява движението между селата Селище и Стоките в отсечката при  км 11+675. Мястото е обезопасено и сигнализирано, а укрепването ще продължи до 31 март. Ремонтни дейности се извършват по пътя между Севлиево и село Драгановци в участъка от км 0+000 до км 14+600. Срокът за приключване на преасфалтирането в района е 22 юни 2019 година. Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение там е стеснена, като е поставена сигнализация. От Агенция „Пътна инфраструктура“ съветват водачите да шофират с повишено внимание. Ремонтните дейности по укрепване на свлачището трябва да приключат до края на март. \r\nЛуиза ТРАНЧЕВА", "date": "2019.03.23", "title": "Габрово: Пропаднал участък затруднява движението в част от пътя между областния град и връх Шипка"}
{"url": "http://www.focus-news.net/news/2019/03/23/2638033/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  към Българския червен кръст (БЧК). Температурите са от порядъка на нула до 5-6 градуса. Времето е слънчево, тихо, на места със слаб вятър. Няма регистрирани инциденти в планината през изминалото денонощие.  \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470 \r\nДеница КИТАНОВА", "date": "2019.03.23", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/23/2638042/pazardzhik-natovareno-e-dvizhenieto-po-glavnite-patishta-v-oblastta.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик  дежурният в Областното пътно управление. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Преминаването в участъка се осъществява в лявото платно и е регулирано с пътни знаци. На моста в село Бошуля, който е част от републиканската пътна мрежа, е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. По пътищата в частта на Родопите в областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.03.23", "title": "Пазарджик: Натоварено е движението по главните пътища в областта"}
{"url": "http://www.focus-news.net/news/2019/03/23/2638041/yavor-bozhankov-bsp-shtom-tsvetanov-ima-apartamenti-za-milioni-zashto-nie-plashtame-za-prisadite-na-balgariya-po-negova-vina-premierat-tryabva-da-otgovori-na-tozi-vapros.html", "text": "Докато Цветан Цветанов трупа апартаменти България трупа осъдителни присъди за стотици хиляди лично заради него. Защо държавата не упражнява своето право на регрес и не си потърси парите от един човек, който има имоти за милиони, а ги връщаме ние от собствените си данъци. Премиерът трябва да отговори на този въпрос. Това заяви в ефира на БСТВ народният представител от ПГ на „БСП за България“ Явор Божанков, съобщиха от пресцентъра на  БСП . Той припомни, че преди години Цветанов е оправдал придобиването на други имоти с пенсията на тъща си, направени са проверки и не са намерени нередности. „По-късно случайно или не човекът, който правеше проверките на НАП, стана депутат от ГЕРБ. Имаше много дела срещу Цветанов, но той никога не пое своята отговорност“, подчерта той. Божанков призова премиерът да спази думите си, че няма да търпи дори съмнение за корупция около себе си.  \r\nЯвор Божанков заяви, че сега Цветанов оправдава новия си апартамент със заменка 4 пъти под пазарната цена.  „Поставяме въпроса защо строителят се отказва от 1 млн. лв. печалба“, заяви Божанков. По думите му абсурдни обясненията като на Цачева, че се е разхождала и е видяла една дупка, през Цветанов, който е обяснил, че същия ден, когато е купил новия апартамент, два негови стари апартамента са купени от човек от ГЕРБ. „Не вярвам на нито едно от тези обяснения“, категоричен бе той. \r\nЯвор Божанов подчерта, че е станало ясно, че фирмата Артекс, която продала изгодно на Цветанов апартамента, е строила небостъргач в София. По думите му обаче не е ясно дали строежът на небостъргача е щял да бъде разрешен без една поправка в закон, подкрепена от същия човек. Не мога да кажа дали по този начин се отблагодаряват, но със сигурност има нещо ние не знаем и той не може да обясни. Този път обяснението с пенсията на тъща му няма да мине“, коментира той. \r\nБожанков подчерта, че най-много българските граждани се дразнят от липсата на справедливост. „Ако те отидат да си купят жилище, няма да получат по-ниска цена, ако дължат данъци, няма да им ги опростят и те с право се питат по-малко важни ли са от Цветанов“, заяви депутатът. Той попита какъв пример дават тези български държавници на народа, като самите законодатели не спазват законите. Той подчерта, че плащайки 1 млн. лв. по-ниска цена Цветанов не е платил данъци в размер на 200 000 лв. и така е ощетил държавата.", "date": "2019.03.23", "title": "Явор Божанков, БСП: Щом Цветанов има апартаменти за милиони, защо ние плащаме за присъдите на България по негова вина, премиерът трябва да отговори на този въпрос"}
{"url": "http://www.focus-news.net/news/2019/03/23/2638044/n-pr-nargiz-gurbanova-azerskiyat-gaz-e-edinstveniyat-za-koyto-e-sigurno-che-shte-bade-dostaven-v-neobhodimite-kolichestva-dovolni-sme-da-prisastvame-na-balgarskiya-pazar.html", "text": "Азерският газ е единственият, за който е сигурно, че ще може да бъде доставен в необходимите количества - доволни сме да присъстваме на българския пазар. Това каза извънредният и пълномощен посланик на Азербайджан в България Н. Пр. Наргиз Гурбанова в „Европа сутрин“ по  ТВ „Европа“.  Във връзка с договорите в енергетиката, тя поясни, че те изискват известно време преди да се усети реален резултат. „Ние сме обещали да доставяме по 1 млн. куб. метра природен газ до България от 2020 г. Надявам се това да стане. За да се случи това, е необходимо да се изгради Интерконекторът с Гърция и така да бъде осигурена доставката на синьото гориво от трансатлантическия газопровод. Оптимисти сме, че българското правителство ще започне изграждането на интерконектора тази година, за да може да се изгради необходимата инфраструктура.  \r\nПо отношение на визитата на премиера Бойко Борисов в Баку и как това се отразява на двустранните отношения между България и Азербайджан, Н. пр. Наргиз Гурбанова отговори: „Посещението на премиера Бойко Борисов за пореден път подчерта стратегическото партньорство между нашите две страни, което започна доста отдавна, но беше подсилено от декларацията за стратегическо партньорство между Азербайджан и България, подписана през 2015 г. Ние сме стратегически партньори и съм горда да заявя, че сме единствената държава в региона, която е стратегически партньор на България. Затова визитата на премиера беше много важна за затвърждаването на това партньорство, както и да бъдат обсъдени практическите му измерения от енергетика, търговия, до хуманитарни въпроси, култура. Благодарни сме на премиера Борисов за неговото посещение, за подкрепата му за глобалния форум в Баку, както и за възможността да чуем неговата гледна точка за отношенията между двете държави“, обясни посланикът на Азербайджан. Н. Пр. Наргиз Гурбанова обясни, че този форум е много важна платформа, която събира лидери от целия свят. Тя припомни, че центърът „Низами Ганджеви“ е бил създаден през 2012 г. като международна неправителствена организация, чиято цел е да бъде популяризирано наследството на видния азербайджански поет от 12 век. „Той е важен и днес не само като поет, който е оставил прекрасни творби, а и защото тези творби са актуални и сега. Той говори за уважение, толерантност, взаимна подкрепа, за доверие. Затова и основното мото и основната цел на центъра „Низами Ганджеви“ е да успее да събере на едно място лидери от цял свят. Не само политици, но и представители на бизнеса, НПО, които да дискутират по проблемите на съвременния свят и да търсят общи решения. Основната тема тази година беше новата глобална политика, а една от подтемите беше посветена на Западните Балкани. Това е много важна тема за България, заради активната ѝ роля по време на европредседателството и желанието да се подчертае мястото на Западните Балкани не само в конкретния географски район, но и в по-широк европейски контекст“, коментира още Гурбанова.", "date": "2019.03.23", "title": "Н. Пр. Наргиз Гурбанова: Азерският газ е единственият, за който е сигурно, че ще бъде доставен в необходимите количества - доволни сме да присъстваме на българския пазар"}
{"url": "http://www.focus-news.net/news/2019/03/23/2638039/iliyan-yanchev-kmet-na-malko-tarnovo-okolo-20-dushi-byaha-blokirali-dvizhenieto-na-razklona-za-selo-stoilovo-patyat-veche-e-otvoren.html", "text": "Около 20 души бяха блокирали движението на разклона за село Стоилово, пътят вече е отворен. Това каза за  Радио \"Фокус\" - Бургас  кметът на Община Малко Търново Илиян Янчев. Според него платното е било затворено за около 10 минути от 5 коли, а след намесата му пътят отново е освободен за движение. \"Отидох на място, там беше моят предишен опонент - Владимир Павлов, заедно с около двадесетина души, които са от Ямбол, доколкото разбрах. Викаха \"Оставка!\". Обясних им, че това са излишни неща, но всеки има право на виждане\", посочи още кметът Янчев. Според него целта на протеста е била по-скоро медийно внимание. Поводът за недоволството бе срещу евентуално изграждане на лагери за мигранти. \"Фокус\" припомня : Вчера от МВР съобщиха, че не се предвижда построяването на нови бежански лагери. Заявката дойде от зам.-министъра на вътрешните работи Красимир Ципов. Той поясни, че обществената поръчка е за подготовка на площадки за временни кризисни центрове от затворен тип тогава, когато е налице съществено увеличение на миграционен натиск. \"Това е вследствие на приет през 2016 г. План на МС за действия при възникване на извънредна ситуация в случай на увеличение на миграционен натиск по границата на България с Турция. Тези площадки ще бъдат пуснати в експлоатация само тогава, когато е налице такъв миграционен натиск и тогава, когато този план бъде активиран. Това става с решение на МС, а планът се задейства след оценка на обстановката и решение за активиране на плана\", обясни вчера Ципов. \r\nМария ПОПЧЕВА", "date": "2019.03.23", "title": "Илиян Янчев, кмет на Малко Търново: Около 20 души бяха блокирали движението на разклона за село Стоилово, пътят вече е отворен"}
{"url": "http://www.focus-news.net/news/2019/03/23/2638043/sport-yuventus-obmislya-da-zakupi-ngolo-kante-ot-chelsi.html", "text": "Футбол: Ювентус обмисля да закупи френския полузащитник Н‘Голо Канте, пише  CalcioNews .   \r\nС оглед на вероятното напускане на Сами Кедира и Миралем Пянич италиянският шампион иска да усили средната линия.  Челси иска за трансфера на футболиста сумата от 100 милиона евро, които може да отблъснат Юве от евентуалната сделка. \r\nЮвентус вече се подсили с Аарън Рамзи, който ще се присъедини към отбора през лятото.", "date": "2019.03.23", "title": "Спорт: Ювентус обмисля да закупи Н‘Голо Канте от Челси"}
{"url": "http://www.focus-news.net/news/2019/03/23/2638040/daily-sabah-turtsiya-sharli-ebdo-i-kraystcharch-dve-teroristichni-napadeniya-dvoyni-standarti.html", "text": "На 12 януари 2015 година  в цяла Франция приблизително три милиона и 700 000 души излязоха на траурно шествие заради убийствата в Париж, в знак на единство и солидарност. Повече от 40 световни лидери се включиха в шествието. Между 7 и 9 януари 2015 година 17 души бяха убити от трима терористи, които нападнаха редакцията на сатиричното списание „Шарли Ебдо“, еврейски магазин и парижкото предградие Монтруж, пише в авторския си коментар за турския всекидневник   Daily Sabah   журналистката Мерве Шебнем Оруч. Маршът беше организиран изключително бързо, но милиони вървяха по улиците на Париж и пееха „Аз съм Шарли” (\"Je suis Charlie\"). Навсякъде по света – от Хонконг до Тунис, в големите световни градове се събираха тълпи, светлини осветиха световни паметници в цветовете на  френския трикольор.   \r\n„Шарли Ебдо“ е известно като сатирично издание. То се обявява срещу всякакви авторитети, срещу всичко, което може да е свещено и свято, или срещу превъзходството на който и да е индивид или група. Много пъти в списанието са пускали карикатури, с които се присмиват на исляма, а през 2015 излиза брой, в който за пореден път пророкът Мохаммед е подложен на обиди.  Това нарани мюсюлманите. За тях всякакви изображения на Пророка са забранени, тъй като са сквернословни.Най-простичко казано, редакторите на „безотговорното списание“ – това са техни думи -  нараниха  чувствата на вярващите в исляма. Но има и нещо повече, действайки  необмислено безразсъдно, те трасираха пътя на самите екстремисти – единият от тях тържествено се закле да служи на „Ислямска държава“, а другите двама на Арабския полуостров заявиха лоялността си към Ал Каида. Така си намериха повод да си организират своята кървава атака. Всички мюсюлмански държави, включително и френската мюсюлманска общност, незабавно заклеймиха терористичното нападение. Liberté, Equalité, Fraternité \r\nАтаката срещу  „Шарли Ебдо“ беше по-различна от всички други  касапници и кланета. То се възприе като нападение срещу свободата на словото. След нея светът ми изглеждаше тъй сякаш няма нищо друго по-велико в него от свободата да се изразяваш. Мислех си, че свещената идея за свободата на словото е над всичко останало. В оня ден Париж ми изглеждаше като храм на открито, в който достойно се засвидетелства  уважение пред свещеното свободно слово. Но питах се къде е свободата на религията, друг един крайъгълен камък на демокрацията. Докато следях всички шествия, всички послания за обединение, приветствията, които се поднасяха към свободата на изразяване, започнах да си мисля, че това ми напомня на лицемерие. Сега, като се замисля за двойните стандарти по отношение на свободата на речта и на религията, си спомням, че тогава на ум ми дойде една мисъл: това ще се окаже паметно събитие –след този ден, без съмнение, ислямът ще бъде нападнат, а за повод ще бъде обяви за не-миролюбива религия. И няма да е само с думи, присмех или обиди.  \r\nДнес много разузнавателни служби на Запад предупреждават, че привържениците на идеята за  бялото превъзходство купуват и носят оръжие. Андеш Берин Брайвик беше първи. На 22 юли, 2011, той уби 77 души и проведе  педантично добре обмислена атака в Норвегия, една много мирна страна. Норвежкият терорист Брайвик, обявен за „вълк единак“, написа 1 500 страници манифест и на тях обясни крайно екстремисткия си възглед за заплаха, която носи ислямът срещу неговата нордическа раса поради действията на „домашните предатели“. Текстът  му беше зов за депортация на всички мюсюлмани от Европа, ръководство как да се подготвят подобни насилствени действия.   \r\nПреди седмица, в петък един австралийски терорист, Брентън Тарант, изби 50 мюсюлмани в две джамии в Крайстчърч, друга мирна страна, Нова Зеландия. Изби ги, докато се молеха. Все още няма световни траурни шествия в тяхна памет, няма обещания за единство и солидарност от други страни, почти няма и заклеймяване или предупреждение  от световните лидери, че се надигат заплахи от крайно десни и крайно леви терористични групи. Освен мюсюлманските държави, в това число и Турция, от Запада единствено германският канцлер Ангела Меркел използва думата „тероризъм“, когато изрази съболезнования на „гражданите, които бяха нападнати и убити от омразата на расизма“ при атаките над джамиите. От нейно име говорителят й каза: „Заедно се изправяме срещу такива актове на тероризъм“, като поясни, че жертвите не са правили нищо друго освен „мирно да се молят в своята джамия.\" И австралийският премиер Скот Морисън каза няколко думи и описа като „екстремист, десен, опасен терорист“ австралиеца Тарант, който също заплаши мюсюлманския свят с манифеста си от 74 страници. Ролята на Ардерн   \r\nНяма значение до колко тя бе оставена като самотна фигура от останалия западен свят, новозеландският премиер Джасинда Ардерн се опита да даде най-доброто от себе си, за да облекчи болката на семействата на жертвите. Решително застана срещу тероризма в света, където дори либерално настроените или центристки лидери се опитват да са симпатични на хората, които живеят с мисли за превъзходство на бялата раса, само и само да не изгубят избирателите си. По нейните собствени думи, Джасинда Ардерн пое ролята да е „гласът на мъката на една нация.“  Тя се превърна в лицето на Нова Зеландия пред света и осъди терористичните нападения. Веднага след нападението, в събота, с черен шал на глава, за да изрази уважение, посети семействата на жертвите и обеща да им гарантира сигурност в джамиите и в страната, която ги е приела.    Ивелина Ватова", "date": "2019.03.23", "title": "Daily Sabah (Турция): „Шарли Ебдо“ и Крайстчърч: Две терористични нападения, двойни стандарти"}
{"url": "http://www.focus-news.net/news/2019/03/23/2638026/tass-izprobvaha-nova-ruska-raketa-vazduh-zemya-v-boyni-usloviya-v-siriya.html", "text": "Най-новата руска ракета \"продукт 305\" се тества в бойни условия в Сирия, предава  TACC , като се позовава на източник в военно-промишления комплекс. \r\nПо-рано друг източник в отбранителната индустрия съобщава, че ракетата „продукт 305“, предназначена за хеликоптер Ми-28НМ, може да унищожава бронирани автомобили и стоманобетонни укрепления, има максимален обхват от повече от 25 км. Ракетата лети към целта според бордовата инерциионна навигационна система, като самонасочващата глава се включва в последната част на траекторията. \r\nМи-28НМ е модернизирана версия на хеликоптера Ми-28Н „Нощен ловец\". Хеликоптерът получи фундаментално нов локатор, осигуряващ кръгов изглед (разположен в обтекателя над основния ротор),както и  нова система за управление с елементи на изкуствен интелект.  Юлиян Марков", "date": "2019.03.23", "title": "ТАСС: изпробваха нова руска ракета „въздух-земя“ в бойни условия в Сирия"}
{"url": "http://www.focus-news.net/news/2019/03/23/2638046/gd-granichna-politsiya-bez-zabavyane-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Без забавяне се извършва преминаването през граничните пунктове на територията на Югозападна България. Това съобщиха за  Радио „Фокус“ – Пирин  от Главна дирекция „Гранична полиция“. На граничните пунктове „Кулата“ и „Илинден“ на българо-гръцката граница и „Златарево“ и „Станке Лисичково“ на границата със Северна Македония движението е нормално натоварено. Няма образували се колони от автомобили. \r\nЛивия НИНОВА", "date": "2019.03.23", "title": "ГД „Гранична полиция“: Без забавяне се извършва преминаването през граничните пунктове на територията на Югозападна България"}
{"url": "http://www.focus-news.net/news/2019/03/23/2638045/plovdiv-vremenna-organizatsiya-na-dvizhenieto-e-vavedena-v-rayona-na-karlovo-zaradi-izgrazhdaneto-na-kragovo-krastovishte-na-patya-sofiya-burgas.html", "text": "Временна организация на движението на моторните превозни средства е въведена през град Карлово заради започнатите дейности по обект „Изграждане на кръгово кръстовище при км 254+257 на път І-6 „София – Бургас” и подходи към два броя локални платна”, съобщи за  Радио „Фокус“-Пловдив  дежурен служител в Областно пътно управление-Пловдив. Обходният маршрут е от кръстовището на ул. „Ген. Карцов“ и ул. „Дъбенско шосе“, по ул. „Дъбенско шосе“ до кръстовището на Околовръстен път с пътя за село Дъбене и обратно. Като алтернативен маршрут може да се използва и ул. „Ген. Заимов“. Забранено е движението на камиони над 12 тона през прохода Троян-Кърнаре, както и преминаването на камиони по-високи от 4 метра през тунелите по пътя Асеновград-Нареченски бани. Обходният маршрут е по пътя Кричим-Девин. Ограничено е също движението на камиони над 12 тона по пътя Поповица-Болярци. Обходният маршрут е по пътя Поповица-Садово-Кочево-Болярци. Целогодишна е забрана е въведена за движение на всички моторни превозни средства по пътя Белица-Загражден-Давидково в участъка от км 13 до км 18. Ограничено е преминаването на камиони над 5 тона при км 6 по пътя Плодовитово-Първомай в района на моста над река Марица. Обходният маршрут е по пътя Стара Загора-Поповица и пътя София-Пловдив-Свиленград. \r\nЦветана ТОНЧЕВА", "date": "2019.03.23", "title": "Пловдив: Временна организация на движението е въведена в района на Карлово заради изграждането на кръгово кръстовище на пътя София – Бургас"}
{"url": "http://www.focus-news.net/news/2019/03/23/2638049/kyustendil-dvizhenieto-mezhdu-selo-pastra-i-rilskiya-manastir-se-osashtestvyava-v-ednata-lenta-zaradi-avariyno-vazstanovitelni-deynosti.html", "text": "Движението между село Пастра и Рилския манастир се осъществява в едната лента заради аварийно-възстановителни дейности. Това съобщи за  Радио „Фокус”  дежурният в Областно пътно управление – Кюстендил. Временната организация на движение е въведена в участък от 50 метра, сигнализиран с пътни знаци. Поради свличане на земна маса е въведена временна организация на движението и в участък от пътя Бобов дол – Жедна. Преминаването при 15 км от пътя трябва да се извършва само в една лента. Мястото е сигнализирано с пътни знаци. Движението по третокласен път 6222 Смоличано – Пелатиково от км 10+000 до км 14+000 продължава да е ограничено за товарни автомобили над 3.5 тона поради пропадане на част от пътя при км 10+650, км 11+720, км 12+830 и км 13+360. Въведен е обходен маршрут, който преминава през Згурово – Неделкова Гращица – Невестино – Друмохар – Ваксево и обратно. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nЛивия НИНОВА", "date": "2019.03.23", "title": "Кюстендил: Движението между село Пастра и Рилския манастир се осъществява в едната лента заради аварийно-възстановителни дейности"}
{"url": "http://www.focus-news.net/news/2019/03/23/2638048/plovdiv-denyat-na-trakiya-i-106-godini-ot-odrinskata-epopeya-shte-badat-otbelyazani-v-grada.html", "text": "Тракийско дружество „Войвода Руси Славов – Пловдив” и Народно читалище „Тракия – Пловдив – 2008 г.” ще отбележат Деня на Тракия и 106 години от Одринската епопея, съобщиха за  Радио „Фокус“ – Пловдив  организаторите на инициативата. \r\nСъбитието ще се проведе от 11.00 часа в Зала „Съединение” на Исторически музей – Пловдив на пл. „Съединение” с участието на Ансамбъл „Тракия”. Програмата включва и панихида за загиналите тракийски българи в църквата „Св. Св. Кирил и Методий” на ул. „Хан Кубрат” №20 от 10.00 часа.", "date": "2019.03.23", "title": "Пловдив: Денят на Тракия и 106 години от Одринската епопея ще бъдат отбелязани в града"}
{"url": "http://www.focus-news.net/news/2019/03/23/2638051/blagoevgrad-dvizhenieto-po-glaven-pat-e-79-v-uchastaka-ot-oblastniya-grad-do-selo-zheleznitsa-da-se-izvarshva-s-povisheno-vnimanie-poradi-polagane-na-markirovka.html", "text": "Движението по главен път Е-79 в участъка от град Благоевград до село Железница от км 356+100 до км 371+000 трябва да се извършва с повишено внимание до 29 март поради полагане на хоризонтална маркировка. Това съобщиха за  Радио „Фокус“ – Пирин  от Областно пътно управление – Благоевград. Забрана за движение на товарни автомобили с тегло над 12 тона е въведена по третокласен път 3108 автомагистрала Струма – село Рибник заради аварийни ремонтни дейности за срок до 31 юли. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е с нормална интензивност. Няма образували се колони от автомобили. Не са регистрирани тежки пътни инциденти в областта. Повишена е опасността от падащи камъни в Кресненското дефиле и по второкласен път – 19 Симитли – Гоце Делчев. \r\nНормално натоварено е движението и по основните улици и булеварди в Благоевград. Пътните настилки са сухи, времето е слънчево. През нощта няма регистрирани инциденти в областния център. Градският транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2019.03.23", "title": "Благоевград: Движението по главен път Е-79 в участъка от областния град до село Железница да се извършва с повишено внимание поради полагане на маркировка"}
{"url": "http://www.focus-news.net/news/2019/03/23/2638047/afp-podkrepyanite-ot-sasht-siriyski-kyurdi-prevzeha-poslednata-krepost-na-islyamska-darzhava.html", "text": "Подкрепяните от САЩ сирийски кюрди превзеха последната „крепост“ на „Ислямска държава“, предава  AFP . \r\n\"Сирийските демократични сили (СДС) обявяват пълното елиминиране на така наречения „халифат“ и пълното териториално поражение на „Ислямска държава“\", заяви говорителят на СДС Мюстефа Бали в изявление. \r\nТой каза, че СДС са поели пълен контрол над Багуз, малко селце на Ефрат, където дълго време джихадистите се отбраняваха, но сега вече там се вее жълтият флаг на кюрдските формирования. \r\nБойци от подкрепяния от САЩ кюрдско-арабски алианс вдигнаха жълтия си флаг в Багуз в събота сутринта, за да отпразнуват забележителната победа, информира агенцията.  Юлиян Марков", "date": "2019.03.23", "title": "AFP: Подкрепяните от САЩ сирийски кюрди превзеха последната „крепост“ на „Ислямска държава“"}
{"url": "http://www.focus-news.net/news/2019/03/23/2638053/veliko-tarnovo-suhi-trevi-sa-goreli-v-zemlishteto-na-debelets.html", "text": "4 дка иглолистна гора в землището на Дебелец са спасили пожарникари рано тази сутрин. Сигнал за инцидента е подаден 10 минути преди 5.00 часа на тел. 112, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Запалени заради небрежност при боравене с открит огън са  били сухи треви в площи - общинска собственост. Пожарът е потушен от екип на пожарната във Велико Търново, който е спасил намираща се близост борова гора.  \r\nВчера следобед, в Деня на Велико Търново, огнеборци са гасиха и ресторант на улица „Ал. Стамболийски“ в града. Унищожена е аспирацията на заведението. Данни за пострадали граждани няма. За изминалото денонощие са получени още седем сигнала за запалени сухи треви в няколко общини от областта, както и за запалени метални контейнери. При нито един от инцидентите не са констатирани материални щети. \r\nЛуиза ТРАНЧЕВА", "date": "2019.03.23", "title": "Велико Търново: Сухи треви са горели в землището на Дебелец"}
{"url": "http://www.focus-news.net/news/2019/03/23/2638057/sport-erik-dayar-shte-propusne-macha-s-cherna-gora.html", "text": "Футбол: Полузащитникът на Англия Ерик Дайър официално отпадна от състава за европейската квалификация с Черна гора в понеделник вечер. Халфът на Тотнъм се контузи още в 15-тата минута на мача с Чехия, който англичаните спечелиха с 5:0. Дайър е получил травма в бедрото, която ще му попречи да бъде на разположение на селекционера Гарет Саутгейт.", "date": "2019.03.23", "title": "Спорт: Ерик Дайър ще пропусне мача с Черна гора"}
{"url": "http://www.focus-news.net/news/2019/03/23/2638055/vitsepremierat-ekaterina-zaharieva-predstavi-opita-na-balgariya-v-ravnopostavenostta-na-polovete-na-petata-svetovna-sreshta-na-zhenite-v-tokio.html", "text": "Стотици политици, дипломати, активисти от неправителствени организации и студенти аплодираха българския опит в равнопоставеността на половете по време на Петата световна среща на жените, която се проведе в Япония под патронажа на премиера Шиндзо Абе. Това съобщиха от пресцентъра на  Министерството на външните работи . Българската делегация на форума оглавява вицепремиерът и министър на външните работи Екатерина Захариева.  \r\n„България е първа в Европа по брой жени, работещи в сектора на информационните технологии. Делът им през 2017 г. е 27%, при средно ниво за ЕС 17.2%. Сред учените и инженерите в страната ни жените са 53%”, заяви Захариева в изказването си пред форума, а участниците посрещнаха тези данни с ръкопляскания.   \r\nУчастниците във форума бяха впечатлени още от политиката в България по отношение на майчинството и бащинството, както и от стъпките, предприети за изравняване на правата на жените и мъжете в пенсионното законодателство. Вицепремиерът Захариева изтъкна доброто сътрудничество между държавния и частния сектор, както и липсата на предразсъдъци за мъжки и женски професии у нас.  \r\nБившият президент на Чили и настоящ върховен комисар на ООН за правата на човека Мишел Бачелет, която участва в първия панел от конференцията заедно със Захариева, цитира доклада на Световната банка „Жени, бизнес и законодателство 2019: десетилетие на реформи”, според който България е на едно от челните места сред страните по равенство на половете. За страната ни от 100 възможни пункта индексът показва 93.75. В 22 държави, сред които е и България, са премахнали пречките пред работните места за жените. За България това се изразява с промяна в законодателството от 2015 г., докогато е имало забрана за жени в 35 професии.  \r\nЕкатерина Захариева добави, че за съжаление само 29 външни министри в света са жени, но в България тя е третата дама на този пост, а Мишел Бачелет веднага припомни на аудиторията, че настоящият и.д. президент на Световната банка Кристалина Георгиева е българка, както и бившата директорка на ЮНЕСКО.  \r\n50,78 %  от служителите в дипломатическата служба на България също са жени. 18 от тях са ръководители на дипломатически представителства.  \r\n„Често обаче трябва да мотивираме жените да растат в кариерата. Имало е случаи, в които съм предлагала посланически постове на дами от министерството, но съм получавала отказ”, отбеляза Екатерина Захариева. Така тя обясни тезата си, че не са необходими само законодателни мерки за гарантиране равното третиране на двата пола.  \r\n„Понякога имаме всички законодателни гаранции за равнопоставеност, но на практика имаме още работа. 52 на сто от населението на Европа са жени, но само една-трета от start up компаниите са собственост на жени: това означава, че може би нямат лесен достъп до финансиране и административна помощ”, каза българският първи дипломат. Комисар Бачелет потвърди думите й с опита си от Чили: оказва се, че там има по-труден достъп до кредити за жени, въпреки че те са по-коректни в изплащането им.   \r\nНа конференцията Захариева заяви още, че по отношение на неравенството в заплащането България е над средното ниво в Европа, като за континента разликата в заплатите на мъже и жени е около 14% за еднакви длъжности, понякога в едни и същи компании.    \r\nПо време на Българското председателство на Съвета на Европейския съюз през първото полугодие на 2018 г. страната ни постави началото на инициативата Европейска мрежа от жени-лидери в дигиталната индустрия, която има за цел да предостави по-голяма видимост на жените лидери в технологиите и да акцентира върху по-голямото им участие в цифровата икономика.    \r\nЯпонският министър-председател Шиндзо Абе, който откри Петата световна среща на жените, изтъкна, че 2,8 млн. жени са се присъединили към държавната администрация в Япония по време на неговото 6-годишно управление.   \r\n„Японската икономика има ръст от 10 на сто и това се дължи на жените. Преди 6 години помолих всички компании в Япония да назначат поне една жена директор, но това не е достатъчно. 2,7 пъти са се увеличили оттогава жените в ръководствата на предприятията от частния сектор”, подчерта Абе.    \r\nНа форума бе обсъдено и как отделните държави да достигнат 40% участие на жените в публични дружества и в бизнеса. Според вицепремиера Екатерина Захариева жените и мъжете трябва да са представени дори поравно в компаниите.  \r\nНа откриването на форума бе и нобеловата лауреатка за мир от Пакистан - Малала Юсуфзай, известна и в България с книгата си „Аз съм Малала”.  Тя наред с редица нейни съученички от Пакистан са изгонени от класните стаи, когато нейният град е превзет от талибаните. „Говоря от името на 130 млн. момичета по света, които не могат да отидат на училище. Ако те влязат в клас, световната икономика ще нарастне с 13 трилиона долара по данни на Световната банка”, каза тя.", "date": "2019.03.23", "title": "Вицепремиерът Екатерина Захариева представи опита на България в равнопоставеността на половете на Петата световна среща на жените в Токио"}
{"url": "http://www.focus-news.net/news/2019/03/23/2638058/veliko-tarnovo-18-kasometrazhni-detski-filma-shte-badat-predstaveni-v-golyamata-zala-na-obshtinata.html", "text": "18 късометражни детски филма ще бъдат представени в голямата зала на Община Велико Търново. Те са с образователен характер и са отличени на фестивала „Златен кукер“, който гостува в града. Събитието е включено в празничните прояви за 22 март, съобщиха за  Радио „Фокус“ – Велико Търново  от Общината. Първите прожекции започват в 11.00 часа - 10 филма, сред които „Драгонщини“ – България, „Банго Васил“ – България, „Мравката“ – Германия, „Коя – замръзналия шал“ – Словения, „Щастието не е в козата“ и други. Вторите прожекции започват в 14.00 часа. Тогава децата ще имат възможност да видят френския филм „Изкушения“, руския „Буба“, „Концертна зала“, белоруския „Пролет през есента“ и други. \r\nПрез целия ден в децата ще могат да се потопят в магията на киното и да задават различни въпроси за това как се създават любимите им герои, а най-любопитните ще могат да опитат и сами. Всички прожекции са напълно безплатни и са подарък от Община Велико Търново. \r\nЛуиза ТРАНЧЕВА", "date": "2019.03.23", "title": "Велико Търново: 18 късометражни детски филма ще бъдат представени в голямата зала на Общината"}
{"url": "http://www.focus-news.net/news/2019/03/23/2638056/tsvetan-tsvetanov-gerb-po-vreme-na-prestoya-si-vav-vashington-shte-proveda-reditsa-dvustranni-sreshti.html", "text": "Пристигнах във Вашингтон (САЩ), където ще участвам като специален гост в Конференцията по политики на Американско-израелския комитет по обществени въпроси (AIPAC) по покана на Морт Фридман - председател на комитета и Хауърд Кор - главен изпълнителен директор. Това е написал в профила си в социалната мрежа  „Фейсбук“  председателят на ПГ на ГЕРБ и зам.-председател на партията Цветан Цветанов. „Тридневната конференция събира участници от цял свят и редица водещи политици, експерти, дипломати и представители на неправителствения сектор и бизнес средите. Като представител на правоохранителната общност с дългогодишен опит, включително в изпълнителната власт, ще взема участие като говорител и в Международния форум по сигурност, който се провежда в рамките на конференцията. Целта на форума е обмен на добри практики и дебат по развитието на текущите въпроси и предизвикателства в сектор сигурност. По време на престоя си ще проведа и редица двустранни срещи“, пише Цветан Цветанов.", "date": "2019.03.23", "title": "Цветан Цветанов, ГЕРБ: По време на престоя си във Вашингтон ще проведа редица двустранни срещи"}
{"url": "http://www.focus-news.net/news/2019/03/23/2638037/mkd-makedoniya-reaktsii-v-svetovnite-medii-na-dozhivotnata-prisada-na-radovan-karadzhich.html", "text": "Какви са реакциите във водещите световни медии на доживотната присъда на лидера на босненските сърби Радован Караджич обобщава македонското електронно издание  “МКД“ . \r\nПроцесът срещу Караджич е \"най-важният в 23-годишната история на Трибунала на ООН\" и обикновено се смята за тест, дали съвременната международна наказателна система може да наложи отговорност на военните лидери, според  авторитетното американско издание  The New York Times \r\nMного хора са били съдени в Хага за престъпления във войната в Югославия, но Караджич, заедно с босненско-сръбския военен командир Ратко Младич, който все още очаква своята присъда, е най-високопоставеният босненски сръбски, съден от този съд. Весникът припомня, че бившият сръбски президент Слободан Милошевич, \"чийто краен национализъм подтикна и позволи кръвожадни конфликти\", почина в затвора в края на процеса. \r\nПрокуратурата поиска увеличение на 40-годишната присъда до доживотен затвор, което е до голяма степен символичен ход, тъй като е малко вероятно Караджич да живее достатъчно, за да изтърпи дългата си присъда, посочва вестникът, добавяйки, че решението за увеличаване на присъдата, \"символично или не\", предизвика аплодисменти сред роднините на жертвите от Босна и Херцеговина. \r\nРоднините на жертвите от две десетилетия, търсеха правосъдие между Хага и полетата на смъртта, където все още има човешки кости, коментира  BBC . На жертвите и техните близки, които наблюдаваха политическия организатор на изтезанията, бе казано, че той ще остане в затвора за цял живот, това е нещо \"най-близо до правосъдието, което искат да получат\", според британската обществена медия. \r\nПодобна оценка направи и  Американското обществено радио (NPR) , коeто напомня, че Караджич е бил изправен пред най-тежките обвинения в геноцид, унищожение, убийство и етническо прочистване и че е следвал примера на Милошевич, използвайки съдебната зала като политическа сцена. \r\nВъпреки това, Караджич, стар играч, който обичаше покера, \"загуби последната ръка срещу международното правосъдие\" в сряда в Хага. \r\nБосна и Херцеговина обаче почти 25 години след края на войната все още е разделена и поляризирана от наследството на Караджич, пише  Financial Times . \r\nЧлен на председателството на Босна и Херцеговина и бивш президент на Република Сръбска Милорад Додик, който даде показания в защита на процеса срещу Караджич, твърди след присъдата на Караджич, че Хагският трибунал не е справедлив, а председателят на Асоциацията на жертвите и свидетелите на геноцида Мурат Тахирович казва, че \"Пълното правосъдие не е възможно, но присъдата е удовлетворение за жертвите\", се казва в лондонския вестник. \r\n„Президентът, психиатърът, поетът и ню-ейдж лечителят живееше различни животи“, пише  AFP , и посочва, че \"военният престъпник\" с  хиляда лица и след окончателната присъда остава човек, който причинява разделения в обществото. \r\nЗа международната общност и неговите врагове, босненски хървати и мюсюлмани, той е чудовището, отговорно за смъртта на десетки хиляди хора, докато за много сърби той остава герой от сръбската епична поезия, смята френската агенция. \r\nПрисъдата на Караджич за етническо прочистване като защита на западната цивилизация от мюсюлманите го направи икона сред крайните десни екстремисти, пише  The Guardian .  Юлиян Марков", "date": "2019.03.23", "title": "“МКД“ (Македония): Реакции в световните медии на доживотната присъда на Радован Караджич"}
{"url": "http://www.focus-news.net/news/2019/03/23/2638060/plovdiv-simpozium-na-tema-glaukoma-predizvikatelstva-v-diagnostikata-i-lechenieto-se-provezhda-v-grada.html", "text": "Симпозиум на тема „Глаукома – предизвикателства в диагностиката и лечението“ се провежда в Пловдив, съобщиха за  Радио „Фокус“-Пловдив  организаторите форума от Българското глаукомно дружество (БГД). Участват над  200 лекари и специалисти. Основната тема е подобряване на ранната диагностика и ефективното лечение на глаукомата, съобщи проф. д-р Мариета Конарева-Костянева, председател на БГД и ръководител на Катедрата по очни болести при Медицински университет – Пловдив.", "date": "2019.03.23", "title": "Пловдив: Симпозиум на тема „Глаукома – предизвикателства в диагностиката и лечението“ се провежда в града"}
{"url": "http://www.focus-news.net/news/2019/03/23/2638054/", "text": "Хиляди сръбски граждани се събраха в петък вечерта на протести под мотото \"Един от пет милиона\" в множество градове в Сърбия, включително в Нови Сад, Ниш, Валево, Чачак, Лесковац, Крушевац, Бор, Ужице, Горни Милановац, Враня и Панчево, информира македонското електронно издание  \"Локално\" \r\nОбръщайки се към протеста в Нови Сад, известният журналист Срджан Шкоро призова сръбския президент Александър Вучич да подаде оставка. \r\n„Днес с помощта на тези, които ни бомбандираха, той ограбва тази страна. Обработваемата земя се продава на араби и престъпници. Не може повече така!, каза Шкоро. \r\nНа протеста в Крушевац студентският представител Нина Вуйчич отново осъди решението \"да изпрати полиция срещу хора, ученици и студенти, които се борят за свобода на словото и държава без цензура, вместо срещу престъпниците, които се разхождат свободно по улиците \". \r\nЗа тази вечер в Белград е насрочен нов протест под мотото \"Един от пет милиона\", който се очаква в напрегната атмосфера, след нахлуването на част от демонстрантите в сградата на РТС миналата събота и блокадата на Президентството в неделя.  Юлиян Марков", "date": "2019.03.23", "title": "„Локално“ (Македония): Проведоха се протести в множество сръбски градове срещу Александър Вучич"}
{"url": "http://www.focus-news.net/news/2019/03/23/2638062/pp-abv-burgas-kategorichno-se-protivopostavya-za-izgrazhdane-na-novi-bezhanski-tsentrove-v-balgariya.html", "text": "ПП АБВ-Бургас категорично се противопоставя за изграждане на нови бежански центрове в България. Това се посочва в  позиция  на структурата на партията в града. „В момента съществуващите бежански центрове са заети между 19-23%. Възможностите на капацитета все още са големи. Необяснимо е изграждането на нови. Изграждането на нови е предпоставка за корупция. Веенето на байраци и пеенето на патриотични песни е лесно, но разчета на председателя на ПП АБВ Румен Петков показва, че строенето на такива центрове на този етап е ненужно“, се казва още в позицията.", "date": "2019.03.23", "title": "ПП АБВ-Бургас категорично се противопоставя за изграждане на нови бежански центрове в България"}
{"url": "http://www.focus-news.net/news/2019/03/23/2638050/petar-vitanov-bsp-nablyudavame-emanatsiya-na-politikata-na-gerb-arogantnost-i-koruptsiya.html", "text": "Когато Борисов е притеснен, той залага на антикомунизъм. В цялата му парламентарна група има повече бивши членове на БКП от тези в БСП. Прозира цинизъм в опитите му да привлече вот чрез антикомунистическа реторика. Това заяви народният представител от ПГ на \"БСП за България\" Петър Витанов пред БСТВ, съобщиха от пресцентъра на  БСП . Той коментира: \"Наблюдаваме еманация на политиката на ГЕРБ - арогантност и корупция, които се изразяват в закупуването на имот, който е на четири пъти по-ниска цена от пазарната.\". Според Витанов източникът на тази информация е от второстепенен въпрос - изнесените данни са факти, които не могат да бъдат опровергани. Той изрази мнение, че България е загубила възможност да защитава националните си интереси, а Борисов винаги е бил крайно нерешителен. \r\n\"Ако някой се чуди как се придобиват апартаменти на такива цени - прилагат се форми на рекет и се правят лобистки поправки в законите, които облагодетелстват определени фирми\", каза народният представител. По думите му последния път, в който някой си е позволил да направи проверка на апартаментите на Цветанов, той е станал депутат от ГЕРБ. \"Не мисля, че сега може да се направи безпристрастна проверка\", заключи Витанов.", "date": "2019.03.23", "title": "Петър Витанов, БСП: Наблюдаваме еманация на политиката на ГЕРБ - арогантност и корупция"}
{"url": "http://www.focus-news.net/news/2019/03/23/2638065/varna-filialat-na-nimh-v-grada-otbelyazva-svetovniya-den-na-meteorologiyata.html", "text": "Филиалът на Националния институт по метеорология и хидрология (НИМХ) във Варна отбелязва Световния ден на метеорологията – 23 март. Избраната тема за 2019 г. за Световния метеорологичен ден е „Слънцето, Земята и времето“. Това каза за  Радио „Фокус“ – Варна  Настя Ванкова, зам.-директор на НИМХ, Филиал – Варна. Тя обясни, че слънцето е основен източник на топлина, светлина и енергия на Земята. Освен това тя добави, че взаимодействието на слънчевите лъчи със Земята определя климатичните особености на времето във всички части на планетата.  \r\nПо думи на Настя Ванкова изключителното значение на слънчевата енергия за живота на хората е един от акцентите на Световния ден на метеорологията тази година. „Това как слънчевата енергия се използва за възобновяеми източници и слънчеви панели, също така как се измерва слънчевата енергия. В метеорологичните станции, които ние имаме, основно се измерват продължителност на слънчевото греене и интензивността му. Това са два важни параметъра от метео елементите, които мерим. Статистиките, които събираме като данни, и анализът, който се прави, помагат да се определят места, където да се поставят слънчеви електроцентрали“, обясни Настя Ванкова.  \r\nТя добави, че друго основно значение на слънцето е свързано със здравето на човека, както в физическо, така и в психично отношение. „Слънцето и слънчевата светлина засягат ежедневната ни дейност и играят важна роля за човешкото здраве. Те стимулират производството на серотонин, което се отразява позитивно на нашата психика. Ограниченият престой на слънце води до дефицит на витамин D, а прекомерното излагане на слънце и въздействието на ултравиолетовите лъчи е вредно за кожата, очите и имунната система“, посочи Настя Ванкова.  \r\nВчера НИМХ – Варна отбеляза и Световния ден на водата и в тази връзка Настя Ванкова напомни, че всеки човек има право на достъп до чиста питейна вода, независимо от своето географско положение, пол, раса и др. \r\nБояна АТАНАСОВА", "date": "2019.03.23", "title": "Варна: Филиалът на НИМХ в града отбелязва Световния ден на метеорологията"}
{"url": "http://www.focus-news.net/news/2019/03/23/2638052/tass-prezidentat-na-kazahstan-podpisa-ukaza-za-preimenuvane-na-astana-v-nur-sultan.html", "text": "Президентът на Казахстан Касим-Жомарт Токаев подписа в събота указ за преименуването на Астана в град Нур-султан. Това съобщиха от пресслужбата на Президентсвото, цитирана от  TACC . \r\n„Да се преименува град Астана - столицата на Република Казахстан в град Нур-Султан - столицата на Република Казахстан\", се казва в документа. \r\nОтбелязва се, че този указ влиза в сила от датата на първото му официално публикуване. \r\nВсички процедури, свързани с преименуването на столицата на Казахстан в град Нур-Султан, се извършват в съответствие с действащата в сила правна уредба,  съобщиха от пресслужбата на Министерството на правосъдието на Казахстан . \r\n\"Министърът на правосъдието още веднъж подчерта, че въпреки краткото време всички процедури са извършени в строго съответствие с действащото законодателство. Министър Марат Бекетаев отбеляза, че решението за предоставяне на столицата  на  името на Елбаси (лидер на нацията - ТАСС) е голямо събитие в историята на Казахстан, ”- се казва в изявлението. \r\nБекетаев отбеляза, че измененията в конституцията за преименуване на столицата са направени в пълно съответствие с основния закон на републиката.   Юлиян Марков", "date": "2019.03.23", "title": "ТАСС: Президентът на Казахстан подписа указа за преименуване на Астана в Нур-Султан"}
{"url": "http://www.focus-news.net/news/2019/03/23/2638061/krasimir-karakachanov-vmro-obedinenieto-na-patriotite-e-alternativa-shte-vidim-dali-razumat-shte-naddelee-no-nyama-da-uchastvame-v-separativni-deystviya-sreshtu-partnyorite-si.html", "text": "Обединението на патриотите е алтернатива за България, ще видим дали разумът ще надделее, но няма да участваме в сепаративни действия срещу партньорите си. Това каза вицепремиерът и лидер на ВМРО Красимир Каракачанов по време на VII–ия редовен конгрес на ВМРО – БНД, предаде репортер на  Агенция „Фокус“ . Според него трябва да се запази коалиция „Обединени патриоти“. „Ние няма да участваме в сепаративни действия заедно с някой срещу нашите партньори. Това не е морално“, посочи още Каракачанов. Според него ще се види дали разумът ще надделее или дребните чувства за налагане на мнения. „Задачата, която стои пред нас е максимално добре да си вършим работата, да се подготвим изключително добре за предстоящите европейски избори, най-вече с присъствието в местната и изпълнителната власт да показваме, че има алтернатива на досегашния политически модел“, допълни Каракачанов. По думите му обединението на патриотичните сили е довело до успешни президентски избори, много добро представяне на парламентарните през 2017 и за пръв път участие на организацията на партията в изпълнителната власт. Той отчете, че ВМРО има два важни ресора там – отбрана и екология. „Тук е моят колега от „Обединени патриоти“ Волен Сидеров“, каза още Каракачанов. Той отчете позицията на партията срещу Истанбулската конвенция и по мигрантската криза. „Ние не сме съгласни да идват едни хора в България и в Европа, които смятат, че заради тях трябва да променим своята култура, своята идентичност и своите семейни ценности“, заяви Каракачанов. По думите му Европа се пробужда.  „България никога не е правила компромиси с подобни неща въпреки опитите да се прокарват през парадния или задния вход политиките на бюрократите в Брюксел“, заяви още Каракачанов и посочи, че ВМРО са били против да се приемат мигранти и са били първите с позиция за ограда по границата. „Защо трябваше да се стигне до тези ексцесии, терористични атентати“, попита още Каракачанов. „Ние се намираме в състояние на война между две цивилизации. Цивилизацията на традиционната европейска демокрация и християнска култура срещу агресивния ислям, който съвсем открито заявява своите амбиции и намерения да унищожи света, в който живеем. Това е недопустимо“, уточни Каракачанов. „Една от другите теми е темата с нашите сънародници в Република Македония. Въпреки опитите да ни пришиват какви ли не обвинения, България е държавата, която е длъжна да подпомага Република Македония, в която живеят наши сънародници по начин, по който да гарантира нейната териториална цялост“, заяви Каракачанов. По думите му неслучайно на конгреса има гости, представляващи партии и организации в Македония. \r\n„На мен се пада честта да открия Седмия редовен конгрес на ВМРО – БНД. Една организация, която отбелязва вече своята 125-годишна история\", каза той. По думите му в тази 125-годишна история членовете на партията могат да се гордеят с хората, които са на стената на залата за конгреса, където са подредени портрети на полк. Борис Дрангов и други борци за свободата на Македония. \"Те имаха едно достойнство и едно предимство пред останалите политици от тогавашна България. Освен, че правеха политика, те не се колебаеха да пожертват живота си в името на осъществяването на българския идеал“, заяви Каракачанов.   \r\nДеница КИТАНОВА", "date": "2019.03.23", "title": "Красимир Каракачанов, ВМРО: Обединението на патриотите е алтернатива - ще видим дали разумът ще надделее, но няма да участваме в сепаративни действия срещу партньорите си"}
{"url": "http://www.focus-news.net/news/2019/03/23/2638059/s-himna-na-balgariya-i-tozi-na-partiyata-zapochna-viiiya-redoven-kongres-na-vmro-bnd.html", "text": "С химна на България и този на партията започна VII –ия редовен конгрес на ВМРО – БНД, предаде репортер на  Агенция „Фокус“.   \r\nДневният ред предвижда разглеждане и приемане на отчетите на Националната изпълнителна комитет и Националната контролна комисия, доклад за дейността на депутатите на ВМРО – БНД в българския и европейския парламент. На вниманието на делегатите се поставят и промени в устава на партията. Една от точките предвижда избор на ръководни и контролни органи на партията. Програмата за работа на конгреса предвижда и основни насоки за дейността и политиката на ВМРО – БНД, както и предстоящите избори за български представители в Европейския парламент.  \r\nДеница КИТАНОВА", "date": "2019.03.23", "title": "С химна на България и този на партията започна VII–ия редовен конгрес на ВМРО – БНД"}
{"url": "http://www.focus-news.net/news/2019/03/23/2638067/", "text": "Полезният ход на Борисов  е налагането на морална норма, че облагодетелстване или демонстративно подобряване на имотното състояние, независимо дали то е коректно от правна гледна точка, не може да се случва на политиците в тази държава, докато са на власт. Това каза за обзорното публицистично предаване „Метроном“ на  Радио „Фокус“   политическият анализатор проф. Антоанета Христова по повод скандала, свързан с апартаментите на управляващи политически фигури. „Всеки ход е полезен тогава, когато превръща кризата в решение. В момента ГЕРБ се намира в криза, защото е управляваща партия, удря се моторът на предизборните кампании на ГЕРБ и самият Борисов до този момент няма видима заявена претенция за промяна на средата, в която живее“, отбеляза проф. Антоанета Христова. По думите й до този момент ГЕРБ се е опитвала винаги да чисти и отлюспва тези, които нарушават общественото доверие в партията. „Това е практика, за разлика от БСП, и всичко това са камъни в градината на Борисов, просто защото той е създателят на тази партия“, коментира проф. Антоанета Христова. Според нея това е шанс Борисов да наложи тази морална норма, която досега е била погазвана системно,  поне в рамките на партията, която контролира. Проф. Антоанета Христова каза още, че БСП не печели от този скандал. „В момента, в който излезе техен говорител, който се асоциира с различни негативни практики в миналото, който в случая атакува ГЕРБ, нещата стават комични в очите на наблюдаващия. Не може този, който е обвиняван в същото, да критикува този, който се обвинява в момента. Не може хора, които са се подигравали с гражданите, да атакуват в момента правителството за скандала с апартаментите. Необходим е чист образ, атаката да идва от страна, която не може да бъде обвинена в същото, а с такова лице в момента БСП не разполага“, допълни проф. Христова. Според нея БСП плаши активните хора, страхуващи се от предсрочни парламентарни избори, които могат да хвърлят страната в тежко безвремие. „Най-вече не играе в полза на БСП вътрешното разделение. Абсолютно теоретично правило е, че когато има знаци за вътрешни проблеми в партията, не се покачва рейтингът за нея, а където има знаци за обединени, има шанс за показване на рейтинга“, уточни политическият анализатор. Проф. Христова допълни, че това ще бъде типичното ежедневие на тежка предизборна кампания и всеки ден ще бъдем свидетели на скандали, които са подготвени минимум шест месеца преди това. \r\nРосица АНГЕЛОВА", "date": "2019.03.23", "title": "Проф. Антоанета Христова, политически анализатор: Полезният ход на Борисов  е налагането на морална норма срещу облагодетелстване на политиците, докато са на власт"}
{"url": "http://www.focus-news.net/news/2019/03/23/2638063/tass-v-nedelya-se-navarshvat-20-godini-ot-natovskite-bombardirovki-v-yugoslaviya.html", "text": "Преди двадесет години, на 24 март 1999 г., НАТО, без санкция на Съвета за сигурност на ООН, започна въздушната офанзива „Съюзническа сила“ срещу Съюзна република Югославия, пише във водеща статия руската агенция  TACC . Предпоставки \r\nПредпоставки за операцията възникват по време на разпадането на Югославия (създадена през 1945 г., от 1963 г. - Социалистическа федеративна република Югославия), настъпило през 1990-1991 г. През този период, поради изострянето на междуетническите противоречия (главно между сърби, босненски мюсюлмани и хървати), четири от шестте републики обявиха оттеглянето си от федерацията: Словения, Хърватия, Босна и Херцеговина (БиХ) и Македония. Останалите републики - Сърбия и Черна гора - през април 1992 г. провъзгласяват Съюзна република Югославия (СРЮ; през 2003-2006 г. - държавната общност на Сърбия и Черна гора, от 2006 г. - независими републики). \r\nПроцесът на разпадане на СФРЮ беше съпроводен от конфликти между републиканските и федералните власти и междуетническите войни. Те бяха най-ожесточени в Хърватия (1991-1995 г.) и БиХ (1992-1995 г.). В края на 90-те години конфликтът между сръбското и албанското население в Косово, автономна област в Сърбия, се изостри рязко. Участието на НАТО в балканската криза \r\nПреди операцията „Сюзническа сила“ НАТО проведе редица операции на територията на бивша Югославия. През 1992 г. военните кораби на съюза, с подкрепата на авиацията, наблюдаваха корабите в Адриатическо море в съответствие с резолюция на Съвета за сигурност на ООН, която наложи оръжейно ембарго на републиките от бившата СФРЮ. През 1994 г. НАТО, в съответствие с решението на Съвета за сигурност на ООН, контролира забранената за полети зона в БиХ, а през 1995 г. без резолюция на Съвета за сигурност на ООН бомбардира позициите на босненските сърби. Това бяха първите сражения в историята на съюза. \r\nСпоред експерти ръководството на НАТО при вземането на решение за участие в разрешаването на кризата на Балканите се ръководи от редица геополитически фактори. На първо място, съюзът се стреми да укрепи позицията си в региона на фона на намаляването на руското влияние там, както и да изработи оперативната съвместимост на войските в хода на действителните бойни операции. Ситуацията в Косово \r\nГлавната цел на операцията \"Съюзните сили\" според НАТО е \"предотвратяване на геноцида на албанското население в Косово\". От 80-те години на миналия век косовските албанци поставят искания за разширяване на автономията на региона, а през 90-те години беше създадена Армията за освобождение на Косово (АОК), за да се бори за независимост. През 1998 г. конфликтът ескалира във въоръжени сблъсъци между сръбската полиция и бойците от АОК, което е началото на гражданска война. За да ограничи вълната от насилие, Белград за пръв път вкара полицейски, а след това и редовни военни части. \r\nОпитите за разрешаване на кризата са предприети от ООН, ЕС, ОССЕ, както и от Контактната група (представители на редица държави, включително Руската федерация и САЩ). На 30 януари 1999 г. Съветът на НАТО упълномощи генералния секретар на Алианса Хавиер Солана да вземе решение, ако е необходимо, за нападения с въздушни удари срещу СРЮ след консултации с държавите-членки. \r\nПрез февруари 1999 г. в предградието на Париж, Рамбуйе, чрез посредничеството на Контактната група, бяха проведени преговори между представители на сръбското ръководство и косовските албанци, в които страните се споразумяха за плана за мир, разработен от групата. На 18 март обаче на редовна среща в Париж той бе подписан само от делегация от косовските албанци. Сръбската страна заяви, че документът е различен от представения в Рамбуйе. По-специално, възраженията повдигнаха въпроса за разширяването на автономията на Косово и въвеждането на контингент от държавите-членки на НАТО на тази територия с цел поддържане на реда. Отказът да се подпише е официалната причина за началото на военните действия на блока. \r\nРуското външно министерство нарича операцията \"акт на агресия\" на НАТО срещу Югославия и замразява отношенията с Алианса на 25 март (Те са възстановени отново през февруари 2000 г.). Ход на военните действия \r\nОперацията се провежда на три етапа. На 24-26 март са изпълнени задачите за обезвреждане на силите на ПВО на СРЮ На 27 март започнаха нападения срещу силите на СРЮ на територията на Косово, както и нападения срещу най-важните цели в Сърбия; От 24 април стартират мащабни удари в цяла Сърбия. \r\nСпоред данни, публикувани на уебсайта на НАТО, по време на операцията, продължила 78 дни, авиацията на Алианса е прелетяла 38 хиляди бойни излитания, над 10 хиляди от тях - за бомбардировки (според военни експерти са изстреляни 3 хиляди крилати ракети. и около 80 хил. тона бомби, включително касетъчни бомби и такива с обеднен уран). В операцията участват над хиляда самолета (повечето са осигурени от Съединените щати), от които според официалните източници на НАТО са изгубени два бойни самолета (пилотите са катапултирали). \r\nПо време на операцията са извършени няколко погрешни удара. Така на 14 април стана известно за смъртта на около 64 албанци, които се движат към Албания, а в нощта на 8 май пострада китайското посолство в Белград. Сред най-трагичните инциденти е удар в нощта на 14 май в косовското село Кориша, където според НАТО е имало сръбски военни. Убити са обаче Албанските бежанци - 50 души, а много други са били ранени. Загуби \r\nВ резултат на бомбардировките, според сръбски данни, от 3,5 до 4 хиляди души са загинали, около 10 хиляди са ранени, две трети от тях са цивилни. Материалните щети възлизат на  100 млрд. долара. Военно-промишлената инфраструктура на СРЮ е напълно разрушена, повече от 1 500 населени места, 60 моста, 30% от всички училища, около 100 паметници са унищожени. 40 хиляди къщи са унищожени или повредени. Бомбардирането на петролните рафинерии и нефтохимическите заводи довежда до замърсяване на водната система на страната с токсични вещества. Резултати \r\nОперацията приключва на 10 юни 1999 г. след подписването на военно-техническо споразумение между СРЮ и НАТО в Куманово (в Македония, близо до границата със Сърбия), според което започва изтеглянето на югославските войски от територията на Косово. В същия ден Съветът за сигурност на ООН прие Резолюция 1244, въз основа на която международни граждански сили (Мисия на ООН в Косово - ЮНМИК) и Международните сили за сигурност (КФОР, със значително участие на НАТО, като общият брой на военнослужещите е 40 хиляди) са разположени в Косово под егидата на ООН( в момента са 3 500). \r\nПрез февруари 2008 г. косовският парламент едностранно обяви независимостта на региона от Сърбия, като в момента 104 държави по света признават независимата държава Косово. Освен Сърбия, над 60 страни, включително Русия, Китай, Индия и Израел, се противопоставят на признаването на Косово.  Юлиян Марков", "date": "2019.03.23", "title": "ТАСС: В неделя се навършват 20 години от натовските бомбардировки в Югославия"}
{"url": "http://www.focus-news.net/news/2019/03/23/2638066/volen-siderov-ataka-upravlenskiyat-mandat-tryabva-da-bade-zavarshen.html", "text": "Управленският мандат трябва да бъде завършен. Това каза лидерът на „Атака“ Волен Сидеров по време на VII–ия редовен конгрес на ВМРО – БНД, предаде репортер на  Агенция „Фокус“ . „Искам най-първо да благодаря за доброто сътрудничество през последните две години като председател на ПГ на „Обединени патриоти“. Работихме чудесно с ВМРО, надявам се да остане така за следващата част от мандата, независимо от развитието на изборите. Този управленски мандат трябва да бъде довършен, въпреки критиките, въпреки недостатъците, които могат да бъдат намерени\", посочи Сидеров. По думите му в тази зала са политици с опит и те знаят, че чудеса не стават. \"Истинският успех се дължи на последователна, упорита, понякога много трудно забележима работа. Това е нашата мисия“, посочи още Сидеров.  \r\nДеница КИТАНОВА", "date": "2019.03.23", "title": "Волен Сидеров, „Атака“: Управленският мандат трябва да бъде завършен"}
{"url": "http://www.focus-news.net/news/2019/03/23/2638068/varna-uvelichil-se-e-broyat-na-bolnite-ot-skarlatina-v-oblastta-prez-poslednata-sedmitsa.html", "text": "Увеличил се е броят на болните от скарлатина във Варненска област през последната седмица. Това съобщиха за  Радио „Фокус“ – Варна  от Регионална здравна инспекция (РЗИ) – Варна. По сведения на информационната система за събиране и анализиране на данни за периода от 15 до 21 март пациентите със скарлатина в областта са със 7 повече - тази седмица те са 21, при 14 през втората седмица на март.  \r\nЗа периода се наблюдава понижение в заболеваемостта от варицела. През отчетния период са регистрирани 119 пациенти с варицела, спрямо 124 за предишната седмица. От тези случаи 113 са във Варна, а 6 са в малките общини в региона. За сравнение, болните от варицела за същия период на 2018 г. са били 35, а от скарлатина – 25. \r\nБояна АТАНАСОВА", "date": "2019.03.23", "title": "Варна: Увеличил се е броят на болните от скарлатина в областта през последната седмица"}
{"url": "http://www.focus-news.net/news/2019/03/23/2638070/bisera-borisova-psiholog-adaptatsiyata-na-organizma-kam-smyanata-na-chasovoto-vreme-otnema-mezhdu-3-i-7-dni.html", "text": "Адаптацията на организма към смяната на часовото време отнема между 3 и 7 дни. Това каза за  Радио „Фокус“ – Пирин  психологът Бисера Борисова във връзка със смяната на времето, която ще се случи в 03.00 часа на 31 март. По думите ѝ като цяло смяната на часовото време не влияе добре на организма ни. Според Борисова има голяма разлика между преминаването към зимно или към лятно часово време. „Зимата тялото се адаптира по-трудно, а през пролетта е малко по-лесно, но тогава отново е необходимо време, за да свикнем с промените“, подчерта Борисова.  \r\nТя допълни, че някои хора са по-чувствителни към промяната. „Тези хора просто са по-сензитивни и това, което се случва, не е толкова лесно преодолимо за тях, но то минава за около седмица. Това не означава непременно, че има някакъв проблем и трябва да търсим някакъв начин за решението му, просто имаме нужда от повече светлина. Много е полезно например да спортуваме повече, а когато има слънце, дори и за половин час, да поседим на някоя пейка, защото слънчевата енергия се превръща в жизнена“, коментира Борисова. Тя апелира към хората да използват всяка възможност, за да прекарват повече време навън, тъй като това ще спомогне за по-лесната адаптация на организма. \r\nЛивия НИНОВА", "date": "2019.03.23", "title": "Бисера Борисова, психолог: Адаптацията на организма към смяната на часовото време отнема между 3 и 7 дни"}
{"url": "http://www.focus-news.net/news/2019/03/23/2638071/sport-novak-dzhokovich-pobedi-barnard-tomich-s-20-seta-na-tenis-turnira-v-mayami.html", "text": "Тенис: Шесткратният шампион Новак Джокович се класира за третия кръг на турнира на твърди кортове от сериите \"Мастърс\" в Маями с награден фонд над 8 милиона долара. Джокович, който е номер 1 в световната ранглиста и водач в основната схема на турнира, победи Бърнард Томич от Австралия със 2:0 сета (7:6, 6:2) за 74 минути. \r\nВ третия кръг Джокович ще играе срещу Федерико Делбонис (Аржентина), който отстрани номер 32 Джон Милман (Австралия) със 2:1 сета (7:5, 3:6, 7:6) за 2:30 часа игра.", "date": "2019.03.23", "title": "Спорт:  Новак Джокович победи Бърнард Томич с 2:0 сета на тенис турнира в Маями"}
{"url": "http://www.focus-news.net/news/2019/03/23/2638064/krasimir-karakachanov-vmro-reshavaneto-na-problemite-na-tsiganskoto-naselenie-v-balgariya-shte-bade-testat-za-stabilnostta-na-upravlenieto.html", "text": "Решаването на проблемите на циганското население в България ще бъде тестът за стабилността на управлението. Това каза вицепремиерът и лидер на ВМРО Красимир Каракачанов по време на VII–ия редовен конгрес на ВМРО – БНД,  предаде репортер на  Агенция „Фокус“ . По думите му досегашният политически модел, партиите са се борили основно за властта и постове. „Основният проблем, който сме поставили сега и се надявам да го наложим като държавна политика е една нова политика и откровен поглед върху проблемите на циганското население в България“, заяви още Каракачанов. Понеже говоря за управлението. Преди малко ми се обади премиерът, че няма да може да присъства на нашия конгрес. Помоли ме от негово име да предам поздравите на всички вас делегатите. Мога да кажа едно. По отношение на коалицията „Обединени патриоти“ – ГЕРБ и конкретно отношенията на ВМРО и моите с премиера – са перфектни. Няма място за никакви спекулации. Няма тема, която ние да сме поискали да поставим и да не сме имали възможност да го направим. Да, в някои отношения има различия“, обясни още Каракачанов и отчете, че ГЕРБ са малко по-либерални. Според него обществото иска българска и национална политика. \r\nДеница КИТАНОВА", "date": "2019.03.23", "title": "Красимир Каракачанов, ВМРО: Решаването на проблемите на циганското население в България ще бъде тестът за стабилността на управлението"}
{"url": "http://www.focus-news.net/news/2019/03/23/2638073/pazardzhik-chetvartoklasnichkata-yoana-trandeva-ot-nachalno-uchilishte-vasil-drumev-v-grada-se-klasira-na-parvo-myasto-v-oblastniya-krag-na-olimpiadata-znam-i-moga.html", "text": "Четвъртокласничката Йоана Тръндева от Начално училище „Васил Друмев“ в Пазарджик се класира на първо място в Областния кръг на олимпиадата „Знам и мога“, съобщиха от  учебното заведение . Тя ще бъде представител на Пазарджишка област на националния кръг на престижното състезание. Това е огромно признание за Йоана, класния ръководител Катя Божилова, съучениците й, екипа на училището, близките хора и семейството. Директорът на Начално училище „Васил Друмев“ Илиана Чалъкова връчи грамоти за успешното представяне на Йоана и нейния класен ръководител.", "date": "2019.03.23", "title": "Пазарджик: Четвъртокласничката Йоана Тръндева от Начално училище „Васил Друмев“ в града се класира на първо място в Областния кръг на олимпиадата „Знам и мога“"}
{"url": "http://www.focus-news.net/news/2019/03/23/2638075/blagoevgrad-lek-avtomobil-se-e-preobarnal-kray-mestnostta-antenite-v-rayona-na-kragovoto-krastovishte-za-selo-barakovo.html", "text": "Лек автомобил се е преобърнал по таван край местността Антените в района на кръговото кръстовище за село Бараково, предаде репортер на  Радио „Фокус“ – Пирин . По първоначална информация една жена е леко пострадала. Няма данни движението в района да е затруднено. \r\nЛивия НИНОВА", "date": "2019.03.23", "title": "Благоевград: Лек автомобил се е преобърнал край местността Антените в района на кръговото кръстовище за село Бараково"}
{"url": "http://www.focus-news.net/news/2019/03/23/2638076/rse-makedoniya-savetat-na-evropa-nastoyava-albnaiya-da-izvarshi-realno-prebroyavane-na-maltsinstvata.html", "text": "Съветът на Европа поиска от Албания да спазва принципа на свободно изразяване на националните малцинства по отношение на преброяването през 2020 г. Организацията призовава Албания националната и религиозната принадлежност за преброяването догодина да бъде задължителна, информира македонската редакция на  Радио „Свободна Европа“ . \r\nНационалните малцинства бойкотираха последното преброяване в Албания през 2011 г., тъй като правителството не прие нито едно от техните искания. Те дори не признаха резултатите от преброяването. \r\nВ последния доклад Съветът на Европа отбелязва, че ромските общности в Албания продължават да се сблъскват с най-голямото неравенство и дискриминация, особено на местно равнище. \r\nСъветът на Европа настоява от властите в Тирана да се подобрят условията на живот на националните малцинства, особено по отношение на достъпа до заетост, образование и здравеопазване и тяхната пълна интеграция.  Юлиян Марков", "date": "2019.03.23", "title": "РСЕ (Македония): Съветът на Европа настоява Албнаия да извърши реално преброяване на малцинствата"}
{"url": "http://www.focus-news.net/news/2019/03/23/2638079/prolet-stamatova-broker-zabelyazva-se-razdvizhvane-na-pazara-na-imoti-v-burgas-prez-parvoto-trimesechie-na-godinata.html", "text": "Забелязва се раздвижване на пазара на имоти в Бургас през първото тримесечие на годината. Това каза за  Радио „Фокус“ – Бургас  Пролет Стаматова, брокер на недвижими имоти в града. Според нея пазарът все пак е обран откъм категориите търсене и предлагане. „Цените на имотите са изкуствено завишени. Не е редно един апартамент в панелен блок в ж. к. „Изгрев“ или „Славейков“ да бъде на цена от близо 1000 евро на кв. м. Има такива, чиито цени са под 850 евро на кв. м, но съществуват и имоти с цени над 1000 евро. Това е неоснователно завишение“, отбеляза Стаматова. Според нея причината трябва да се търси в некомпетентността на част от брокерите и неправилните съвети, които дават на своите клиенти.  \r\n„Най-високи остават цените на имотите в централната градска част и ж. к. „Лазур“, а най-ниските – в ж. к. „Меден Рудник“. Тук можем да добавим и имотите в квартал „Сарафово“, въпреки че цените там се завишиха в сравнение с миналото лято“, каза още Стаматова. Тя добави, че има тенденция при повишение в търсенето за покупка на имоти да намалява търсенето на имоти под наем. „И обратно - когато се повиши търсенето под наем, продажбите намаляват. Това, което най-малко се търси на този етап, са търговските помещения за отдаване под наем“, посочи Пролет Стаматова. По думите ѝ в момента завишеното търсене е основателно заради идването на летния сезон и необходимостта от сезонни работници. \r\nМария ПОПЧЕВА", "date": "2019.03.23", "title": "Пролет Стаматова, брокер: Забелязва се раздвижване на пазара на имоти в Бургас през първото тримесечие на годината"}
{"url": "http://www.focus-news.net/news/2019/03/23/2638080/", "text": "Съвместното явяване на ГЕРБ и СДС на предстоящите евроизбори е изцяло с положителен знак. Това каза за обзорното публицистично предаване „Метроном“ на  Радио „Фокус“   политическият анализатор проф. Антоанета Христова. „Това трябваше да се случи отдавна, за да излезе СДС от толкова дългото стоене в опозиция, за да стане видимо и да даде знак за единение, да спре историята с цепенето. Това делене беше нещо, което убива десницата. Егоцентризъм, всеки си гледа в собствената политика, интерес, его на малкия лидер, който се е отцепил. Всичко това доведе до страшни сътресения в десницата“, допълни проф. Христова. Според нея въпреки критиките, партия ГЕРБ се е задържала в център – дясно и е започнала да се учи да бъде дясна. „ГЕРБ не се появи като автентично десен, както се появи СДС“, коментира експертът. Проф. Христова отбеляза, че СДС има капацитет и партията може да даде своята автентична енергия и по този начин да обогати ГЕРБ.  \r\nПроф. Антоанета Христова коментира и залога на предстоящите европейски избори. Според нея резултатите на вота ще очертаят  вътрешнополитическите процеси в страната ни след 26 май. „Ако БСП вкара по-малко депутати или поне толкова, колкото са в момента, това ще бъде загуба за партията, тъй като претенцията им е за много повече. В тази ситуация вътрешнопартийно предполагам, че ще се поиска оставката на Корнелия Нинова. Не допускам, че тя ще си даде оставката, но на тази база могат да се очакват много сериозни сътресения в БСП. Ако БСП се представи добре и ГЕРБ има съмнителен резултат, то вероятно ГЕРБ ще бъде изправена пред две алтернативи – сама да тръгне към предсрочен парламентарен вот или просто да продължи да се готви за местни избори. Вероятността за второто е по-голяма“, каза още проф. Антоанета Христова. \r\nРосица АНГЕЛОВА", "date": "2019.03.23", "title": "Проф. Антоанета Христова, политически анализатор: Съвместното явяване на ГЕРБ и СДС на евроизборите е изцяло с положителен знак"}
{"url": "http://www.focus-news.net/news/2019/03/23/2638081/", "text": "Отговорът на БСП за скандала с апартаментите трябва да бъде радикален. Това каза за седмичното обзорно предаване „Метроном“ на  Радио „Фокус“   политологът доц. Мария Пиргова. Според нея на този етап една по-сериозна политическа мобилизация от страна на БСП би била успешна. „БСП е готова, но ръководството не дава радикален сигнал и се пази от радикални действия“, коментира доц. Пиргова. По думите ѝ БСП трябва да се върнат в парламента.  „Да, те могат и да влизат, и да излизат от залата, трябва да стават парламентарни прения на границата на острото говорене, за да могат хората да виждат, че това е нетърпимо“, допълни политологът. Доц. Мария Пиргова каза още, че изходът е промяна чрез нови избори и чрез нови политически субекти. „Политическият елит работи от една страна, а пък недоволните хора са от другата страна. Няма кой да направи тази връзка между тях“, допълни доц. Мария Пиргова. \r\nРосица АНГЕЛОВА", "date": "2019.03.23", "title": "Доц. Мария Пиргова, политолог: Отговорът на БСП за скандала с апартаментите трябва да бъде радикален"}
{"url": "http://www.focus-news.net/news/2019/03/23/2638069/volen-siderov-ataka-az-sam-za-edinstvo-i-edinno-yavyavane-na-obedineni-patrioti-na-evropeyskite-izbori.html", "text": "Аз съм за единство, аз съм за единно явяване на „Обединени патриоти“ на европейските избори. Това каза лидерът на „Атака“ Волен Сидеров по време на VII–ия редовен конгрес на ВМРО – БНД, предаде репортер на  Агенция „Фокус“ .  „Ако с този призив, с това послание остана на този конгрес, ще бъда доволен. Да го чуят и други, да го чуе цяла България“, каза Сидеров и пожела успех на конгреса на ВМРО. „Бог да пази България“. „Бием ли се помежду си няма как да бием общия враг“, каза Сидеров.  \r\nДеница КИТАНОВА", "date": "2019.03.23", "title": "Волен Сидеров, „Атака“: Аз съм за единство и единно явяване на „Обединени патриоти“ на европейските избори"}
{"url": "http://www.focus-news.net/news/2019/03/23/2638084/blagoevgrad-chitalishte-sv-kliment-ohridski-1922-g-v-simitli-shte-bade-obnoveno-po-proekt-na-obshtinata.html", "text": "Читалище „Св. Климент Охридски – 1922 г.“ в Симитли ще бъде обновено по проект на Общината, който се реализира по Програмата за развитие на селските райони 2014 – 2020 г. Това съобщиха за  Радио „Фокус“ – Пирин  от екипа, работещ по проекта. Осигурява се ново обзавеждане – доставени са стелажи, бюра, маси, секции, столове, шкафове, дивани, щендери за дрехи, подвижни станки, пейки, гардероби, щори. Освен новото обзавеждане, читалищната дейност ще бъде приведена в абсолютен синхрон с новите технологии, изискванията на съвремието и новите поколения. Ще има интерактивна дъска, проектор, а за киносалона – аудио и видео оборудване, звук и осветление за сцена, аудио система за репетиционна и изложбена зала, компютърна конфигурация с необходимата периферия, машина за почистване, както и система за видео наблюдение за осигуряване на безопасността на имуществото на читалището.  \r\nСъщо така ще бъде извършена нова организация на цялата книжнина и наличното литературно богатство, а библиотечните специалисти прецизно ще прегледат и пренаредят наличния книжен фонд. По проекта „Доставка на оборудване, обзавеждани и сценични костюми за Народно читалище „Св. Климент Охридски – 1922”, гр. Симитли“ са осигурени и нови сценични костюми за самодейните колективи, съобразени с броя и пола на участниците в съставите. В библиотеката в Симитли продължава и събирането на книги за село Скребатно след огнената стихия, която унищожи Дома на културата и изпепели цялата книжнина. За възраждане на читалищната и библиотечната дейност в Скребатно помогна и кметът на Симитли Апостол Апостолов. \r\nЛивия НИНОВА", "date": "2019.03.23", "title": "Благоевград: Читалище „Св. Климент Охридски – 1922 г.“ в Симитли ще бъде обновено по проект на Общината"}
{"url": "http://www.focus-news.net/news/2019/03/23/2638077/volen-siderov-ataka-nyama-da-imam-pretentsii-shte-rabotya-da-se-yavim-zaedno-na-evroizborite-kakvito-i-kompromisi-da-se-nalaga-da-pravya.html", "text": "Аз съм за единство, аз съм за единно явяване на „Обединени патриоти“ на европейските избори. Това каза лидерът на „Атака“ Волен Сидеров по време на VII–ия редовен конгрес на ВМРО – БНД, предаде репортер на  Агенция „Фокус“ . „Ако сега имаме кризисен въпрос в нашите отношения, смятам, че с разум можем да го преодолеем. Преди малко Красимир Каракачанов каза нещо много важно, че обединението трябва да бъде не толкова само за едни избори, а да покажем, че в България патриотичната идея с политически израз може да продължи напред и да има бъдеще. Не се състои в различията само между нас. Да, ние имаме различия, защото лидерите на трите партии сме хора с характер, хора със свой профил, не сме мижитурки, не сме безлични хора. Понякога тези различия се мултиплицират и се показват малко по-засилено от медиите“, каза още Сидеров. По думите му с европейските избори не свършва света. \"Даже си мисля, че за повечето българи местните избори наесен са по-важни“, допълни още Сидеров. Според него дали ще е честен или корумпиран кметът, е отговорност на партиите. „Разбрахме, че има отделни изявления. Въздържам се от резки и категорични заявления как бихме се явили. Най-лесното е да се разделим. По-трудното е да се явим заедно. Въпросът е можем ли сега да го направим. От моя гледна точка, като лидер на партия „Атака“, аз казвам, че можем. Не е приключила тази възможност. Казвам го с убедеността, че мога да предявя претенции. Защо този, защо онзи? Не няма да го направя. Аз няма да имам претенции и ще работя за това да бъдем заедно“, обясни още Сидеров. Той посочи, че вече е правил личния и партиен компромис. „Това не се измерва с грамаж, тук става дума за въпроса дали ще остане политически или в пространството една патриотична формация или хората ще кажат: „Тия бяха дотук, явно, че толкова струват“. Оттам по-лошото е скъпи колеги, че самата идея за патриотизъм, национализъм, ако щете, ще бъде девалвирала. Оттам нататък тя ще носи привкуса на нещо недобро, на нещо нестабилно, което не може да издържи изпитанията и бурите на един мандат. Не бих искал да е така. Казвам ви съвсем колегиално и приятелски, че ще работя за това да бъдем заедно, каквито и компромиси да се налага да правя“, допълни лидерът на „Атака“ и изрази надежда разумът да надделее и да се стигне до разбирателство, което да покаже, че ще имат успех на изборите. \r\nСпоред него нещата в България не са толкова зле, колкото се опитват да ги представят. „В този сложен, объркан свят, ние наистина запазваме един баланс, една стабилност. Много е важно този баланс да продължи. Да не допуснем обрати, които да разбъркат така нещата у нас, че да станем част от несигурния свят, който наблюдаваме сега“, обясни още Сидеров.  \r\nДеница КИТАНОВА", "date": "2019.03.23", "title": "Волен Сидеров, „Атака“: Няма да имам претенции, ще работя да се явим заедно на евроизборите, каквито и компромиси да се налага да правя"}
{"url": "http://www.focus-news.net/news/2019/03/23/2638085/sitel-makedoniya-dvama-minyori-sa-zaginali-v-mina-v-bosnenskiya-grad-srebrenitsa.html", "text": "Двама миньори са загинали в мина в босненския град Сребреница. Те са били затиснати от над 50 кубически метра земя и скали, информира македонският телевизионен канал  “Сител“ . \r\nСпоред предварителните информация загиналите са опитни и квалифицирани миньори. Инцидентът е станал около 10 часа местно време (11 часа българско време), когато покривната част на подготвителния коридор се е срутила върху миньорите. \r\nВеднага след инцидента са пристигнали  минно-геоложки инспектори, които се очаква да дадат съответните изявления, а по-нататъшно разследване ще покаже дали има някои пропуски в работата, допринесли за произшествието.  Юлиян Марков", "date": "2019.03.23", "title": "„Сител“ (Македония): Двама миньори са загинали в мина в босненския град Сребреница"}
{"url": "http://www.focus-news.net/news/2019/03/23/2638082/tass-hayko-maas-schita-che-voennata-operatsiya-na-nato-v-yugoslaviya-e-bila-neobhodima.html", "text": "Германският външен министър Хайко Маас смята, че военната операция на НАТО в Югославия през 1999 година е била „необходима“. Това той заяви в интервю за германския вестник Stuttgarter Zeitung, цитиран от  TACC \r\n\"Видяхме, че имаше масови нарушения на човешките права, включително и масови убийства. Считам, че намесата на НАТО беше правилна. Не искам да знам какво още би се случило там, ако не беше това (операцията на НАТО)\", каза той.  Юлиян Марков", "date": "2019.03.23", "title": "ТАСС: Хайко Маас счита, че военната операция на НАТО в Югославия е била „необходима“"}
{"url": "http://www.focus-news.net/news/2019/03/23/2638086/andi-foks-sazdatel-na-proekta-lazernoto-shou-s-koeto-shte-priklyuchi-parti-v-parka-e-sazdadeno-spetsialno-za-praznika-na-veliko-tarnovo-i-e-saobrazeno-s-istoriyata-i-mistikata-na-grada.html", "text": "Лазерното шоу, с което ще приключи „Патри в парка“, е създадено специално за Празника на Велико Търново. Историята и мистиката на Търново са били водещи при избора на музика и цветове за прожекторите. Това каза за  Радио „Фокус“ – Велико Търново  Анди Фокс, създател на проекта. Той разкри, че тази вечер публиката ще може да се наслади на уникален концерт на местни изпълнители, който ще завърши с епична музика и лазери в цветовете на България и Велико Търново.  \r\n„Всъщност отдавна имах идеята да представя на хората и града нещо по-различно. Дълго време мислих какво, как и къде. Идеята дойде от това, че в Англия са много популярни събитията, организирани на открито, в парка. Бях подтикнат и от феновете на 3D mapping шоуто, което правим на паметника на Асеневци. Те всекидневно ни пишат на нашата страница - няма ли да има шоу, та решихме да създадем по-малко, но също така атрактивно за публиката представление. Тъй като 3D шоуто е много голямо като подготовка и изисква много ресурси, е трудно да се случва често“, обясни още Анди Фокс. Той допълни, че шоуто тази вечер ще продължи около 9 минути, като ще започне веднага след концерта, чието начало е в 19.00 часа, в центъра на парк „Марно Поле“. \r\nЛуиза ТРАНЧЕВА", "date": "2019.03.23", "title": "Анди Фокс, създател на проекта: Лазерното шоу, с което ще приключи „Парти в парка“, е създадено специално за Празника на Велико Търново и е съобразено с историята и мистиката на града"}
{"url": "http://www.focus-news.net/news/2019/03/23/2638074/yulian-angelov-vmro-podkrepyame-moralniya-akt-na-tsetska-tsacheva.html", "text": "Подкрепяме моралния акт на Цецка Цачева. Това каза народният представител от ВМРО и заместник-председател на партията Юлиан Ангелов пред журналисти във връзка с оставката на министър Цецка Цачева, предаде репортер на  Агенция „Фокус“.  Според него така трябва да се работи в българската политика. „Това е личен избор. Това е морална постъпка. Подкрепям подобна постъпка. Нормално е, когато има конкретни обвинения към теб, като човек, който представляваш  изпълнителната власт, да предприемеш подобно действие“, заяви още Ангелов. Доколко ще бъде приета нейната оставка, той заяви, че не може да гарантира.  \r\nДеница КИТАНОВА", "date": "2019.03.23", "title": "Юлиан Ангелов, ВМРО: Подкрепяме моралния акт на Цецка Цачева"}
{"url": "http://www.focus-news.net/news/2019/03/23/2638088/sport-buba-basketbol-pobedi-bayern-myunhen-pri-yunoshite.html", "text": "Баскетбол: Отборът на БУБА Баскетбол постигна победа в първия си мач от баскетболния турнир за юноши Sofia Cup 2019 с 84:80 точки срещу Байерн Мюнхен след продължение. В състава на Байерн до 16 години играе българинът Иван Борисов. Той завърши с 11 точки за немския тим. \r\nВ събота турнирът в зала \"Универсиада\" продължава с мачовете Байерн-Сърбия от 16.00 часа и БУБА - Реал Мадрид от 18.00 часа.", "date": "2019.03.23", "title": "Спорт: БУБА Баскетбол победи Байерн Мюнхен при юношите"}
{"url": "http://www.focus-news.net/news/2019/03/23/2638087/nastya-vankova-nimh-varna-nashata-profesiya-strada-ot-lipsa-na-mladi-i-obrazovani-kadri-koito-da-ostanat-v-sistemata.html", "text": "Нашата професия страда от липса на млади и образовани кадри, които да останат в системата. Това каза за  Радио „Фокус“ – Варна  Настя Ванкова, зам.-директор на филиала на Националния институт по метеорология и хидрология (НИМХ) във Варна. По думите й младите хора трябва да бъдат привлечени към метеорологията с добри битови условия, добро отношение и добър колектив. „Ние трудно намираме млади хора, които да се обучат и да останат в системата по-дълго време, за да се подмлади съставът, макар че в последните години по станциите нашият директор успя да намери и да привлече хора, които са перспективни. Всяко едно нещо изисква обучение и, когато се инвестират време и усилия в обучението, хубаво е да може след това човек да приложи тези знания“, посочи Настя Ванкова. Във връзка с познанията, които трябва да притежава един метеоролог, зам.-директорът на звеното във Варна заяви, че е нужно образование в областта на географията и физиката, както и добра компютърна грамотност поради навлизането на нови технологии в сферата.  \r\n„Общо взето специалистите на най-високо ниво за правене на прогнози, това са физици и географи със специализация в областта на метеорологията, като за един прогнозист е необходимо обучение на място, образованието не е достатъчно. Необходими са няколко години обучение, различни ситуации, в които той да е участвал, за да бъде самостоятелен прогнозист“, каза още Настя Ванкова. Според нея разлики в дейността има и според региона, който метеоролозите покриват, тъй като всеки от тях има своя специфичен климат и време. „Във Варна също много е важно да се каже, че ние сме единственото място, което дава морски прогнози. Нашият филиал обхваща цялото Черноморие до най-южната точка и морските прогнози са нещо много специфично и различно от останалите“, посочи Настя Ванкова. За младите хора, които обмислят да се насочат към тази област, тя обясни, че метеорологията е интересна дейност, която е пряко свързана с природата. По думите й специалистите от НИМХ наблюдават природата, оценяват я и предоставят услугите си в полза на обществото. \r\nБояна АТАНАСОВА", "date": "2019.03.23", "title": "Настя Ванкова, НИМХ – Варна: Нашата професия страда от липса на млади и образовани кадри, които да останат в системата"}
{"url": "http://www.focus-news.net/news/2019/03/23/2638090/burgas-diskusiya-na-tema-zhenite-mezhdu-maychinstvoto-i-karierata-se-provede-v-grada-po-initsiativa-na-gerb.html", "text": "Възможностите за връщане на работа след майчинство, адаптация към работното място, политики на държавата, предложения за промени в досега действащото законодателство. Това бяха част от темите по време на дискусия на тема „Жените – между майчинството и кариерата“, организирана от Майки ГЕРБ и Жени ГЕРБ в Експозиционен център „Флора“ - Бургас, съобщиха от пресцентъра на  партията . Лектори на събитието бяха Зорница Русинова - зам.-министър на труда и социалната политика, Харалан Александров - социален антрополог, Ирена Соколова - председател на Жени ГЕРБ и психолог. Сред гостите, които уважиха инициативата на дамите бяха народните представители Ивелина Василева и Ася Пеева, зам.-министър Атанаска Николова, зам.-кметът по здравеопазване д-р Лорис Мануелян, общински съветници. Много майки от морския град се включиха активно в дебатите, а някои от тях показаха как съчетават интересите си с майчинството, като присъстваха с децата си.  \r\nМодератор на дискусията бе областният председател на ЖГЕРБ Евелина Михалева. \r\n „Можем да бъдем успешни майки и успешни в своята кариера. Няма такова нещо като неработеща и незаета майка, ангажименти има всяка жена, дарила живот. Паралелно с това жената има много ангажименти към семейството си. Целта на дискусията е да споделите и идеи за промени в нормативната уредба, за това какво повече можем заедно да направим за бъдещите и работещите майки“, сподели Ивелина Василева.  \r\nЗам.-министър Русинова синтезира чрез презентация ключовите политики на социалното министерство в посока по-ранно връщане на работа след майчинство. Ако жените се върнат преди детето им да навърши 12 месеца, те получават към заплата си 50% от обезщетението, които им се плаща от НОИ. Друг работещ вече механизъм е проектът „Родители в заетост“, като за Бургас броят сключени договори е 128. Сред идеите на Министерството на труда и социалната политика са и нова директива за съвместяване на семеен с професионален живот, насърчаване на работодатели за организиране на места за занимание на деца.  \r\nСоциалният антрополог Харалан Александров направи анализ как се променя ролята на майката в съвременното общество, обръщайки поглед и към историческите данни. Той посочи, че днес се следват няколко противоречиви модела за жената. „Ако искаш да успееш, трябва да отложиш майчинството, тази теза битува в обществото. Вторият парадокс е този на свободата. Модерният човек се чувства пълноценен, ако има избор. Майчинството обаче донякъде ограничава свободата. Съвременната жена следва концепцията на „Тук и сега“, постоянното доказване, че си жив, най-вече чрез използването и на социалните мрежи“, обясни той. \r\nНачалникът на отдел „Здравеопазване“ в община Бургас Мая Казанджиева сподели наблюденията си за държавната институция като работодател на преобладаващ женски колектив - 77% от ръководните постове са за дами. Тя увери, че жените, сдобили се с дете, могат да разчитат на всички законови облекчения от Кодекса на труда, както и на екипно отношение и плавен преход към връщане на работа.  \r\nАдминистраторът на Фейсбук групата „Мамите на Бургас“, която наброява над 30 000 потребители - Ана Тевия, представи резултати от анкета „Какви трудности срещате след връщането си на работа“ „45% от гласувалите жени са посочили, че срещат трудности с работното време. Едва 7% са посочили с намирането на работа, което означава, че свободни позиции има“, сподели Тевия. Тя изрази идея за седмична детска градина – практика, която се е използвала в близкото минало. От страна на бизнеса предприемачът Николай Янев сподели посочи практика от Франция. Тя е свързана с изграждане на много ясли от държавата и предоставянето им на частния бизнес, които да ги развива, управлява и те могат да работят с удължено време.  \r\nИрена Соколова представи психологически поглед върху преживяванията на жената като личност, родител и работещ човек. „Трябва да се отърсим от тревожността, която е завладяла обществото. Тя често е свързана с това дали се справяме добре или как изглеждаме. Много по-малко се говори за това как се чувстваме. Ние сме авторите на реалността чрез решенията, които взимаме, когато сме истински свързани със себе си. След години, обръщайки се назад, виждаме, че едно от най-важните неща е било всъщност това да сме родители и връзката с децата ни“, каза председателят на Жени ГЕРБ. \r\nПо време на дабетите бяха и посочени предложения за данъчни облекчения на работодатели, които наемат на работа майки с малки деца. Участие в дискусията взеха и майки от Бургаска област и Сливен.", "date": "2019.03.23", "title": "Бургас: Дискусия на тема „Жените - между майчинството и кариерата“ се проведе в града по инициатива на ГЕРБ"}
{"url": "http://www.focus-news.net/news/2019/03/23/2638091/plyus-info-makedoniya-lozungat-na-kampaniyata-na-stevo-pendarovski-shte-bade-zaedno-napred.html", "text": "\"Заедно напред!\" е лозунгът, под който ще се проведе кампанията на кандидата за президент Стево Пендаровски, реши Централният изборен щаб на СДСМ, цитиран от македонското електронно издание  “Плюс Инфо“ . \r\nЛозунгът, отразява същността на програмата на Стево Пендаровски, основана на единството, обединението на гражданите и ускореното развитие на страната по пътя към НАТО и ЕС, заявяват от СДСМ. \r\nНа разширеното заседание на Централния изборен щаб, където присъстваха всички министри, кметове и местни лидери, лидерът на партията и премиер Зоран Заев помоли всички в партията да проведат „кристално чисти избори“.  Юлиян Марков", "date": "2019.03.23", "title": "„Плюс инфо“ (Македония): Лозунгът на кампанията на Стево Пендаровски ще бъде „Заедно напред!“"}
{"url": "http://www.focus-news.net/news/2019/03/23/2638092/pazardzhik-detskite-politseyski-upravleniya-v-oblastta-se-vklyuchiha-v-kampaniyata-ne-prodavame-alkohol-na-nepalnoletni.html", "text": "Деца от детските полицейски управления в Пазарджик, Панагюрище, Велинград и Пещера посетиха питейни заведения в градовете си и раздадоха брошури в рамките на кампанията „Не продаваме алкохол на непълнолетни”. Това съобщиха от пресцентъра на  ОДМВР - Пазарджик . Инициативата е на сектор „Детска престъпност” при Главна дирекция „Национална полиция”, съвместно с Асоциацията на производителите, вносителите и търговците на спиртни напитки в България. Най-активните участници в превантивната кампания са доброволците от детските полицейски управления. От началото на седмицата децата от „Детско полицейско управление” в Пазарджик, Панагюрище, Велинград и Пещера посетиха заедно с техните униформени наставници питейни и увеселителни заведения в съответните градове. На собствениците и управителите бяха раздадени брошури, а всеки един от тях подписа и харта за отговорността при продажбата на алкохолни продукти. Навсякъде децата бяха посрещнати радушно и с усмивка, а от своя страна управителите в знак на съпричастност, освен участието в кампанията, почерпиха малчуганите с безалкохолни напитки и сокове.", "date": "2019.03.23", "title": "Пазарджик: Детските полицейски управления в областта се включиха в кампанията „Не продаваме алкохол на непълнолетни”"}
{"url": "http://www.focus-news.net/news/2019/03/23/2638078/yulian-angelov-vmro-za-momenta-upravlyavashtata-koalitsiya-e-stabilna-nyamame-pretentsii-za-ministar-na-pravosadieto-koyto-da-zaeme-myastoto-na-tsetska-tsacheva.html", "text": "За момента управляващата коалиция е стабилна, нямаме претенции за министър на правосъдието, който да заеме мястото на Цецка Цачева. Това каза народният представител от ВМРО и заместник-председател на партията Юлиан Ангелов пред журналисти във връзка с оставката на министър Цецка Цачева, предаде репортер на  Агенция „Фокус“.  Ангелов посочи, че има ясна програма и нямат желание да имат министър на правосъдието. „Има си министър-председател, той ще си направи съответното предложение. Въпросът е самата оставка да бъде приета от премиера“, заяви Анеглов.  \r\nТой изрази надежда институциите да направят обективни проверки по всички случаи. Ако всичко е изрядно и законово, да го съобщят, ако има нарушения и заобикаляне на закона, съответно хората, които са го направили да понесат своите санкции. Според него Цецка Цачева е добър специалист и добър български политик. На въпрос дали не е прибързана стъпка, Ангелов посочи, че така  е счела. „Това, което е направила, е правилно. Мога само да я адмирирам“, обясни още Ангелов.  \r\nДеница КИТАНОВА", "date": "2019.03.23", "title": "Юлиан Ангелов, ВМРО: За момента управляващата коалиция е стабилна, нямаме претенции за министър на правосъдието, който да заеме мястото на Цецка Цачева"}
{"url": "http://www.focus-news.net/news/2019/03/23/2638083/evrodeputatat-angel-dzhambazki-pet-godini-dadohme-vsichko-ot-sebe-si-za-da-zashtitim-balgarskiya-interes-v-evropeyskiya-parlament.html", "text": "Пет години дадохме всичко от себе си, за да защитим българския интерес в Европейския парламент. Това каза евродепутатът Ангел Джамбазки по време на VII–ия редовен конгрес на ВМРО – БНД, предаде репортер на  Агенция „Фокус“ . „Пет години направихме възможното, за да осмислим понятието европейски представител. Открихме инструментите, които трябва да използваме, за да защитаваме нашите интереси там“, посочи още Джамбазки. Той посочи, че са използвали мандата, за да защитят правата и законните интереси на българите в Македония. „За нас Македония никога няма да бъде Северна, Южна, Горна или Долна. Македония е една, тя е братска и тя е българска“, подчерта Джамбазки. Той отчете, че връщането на името на Цариброд е исторически пробив. „Успяхме да решим въпрос с близо 100-годишна давност. ЕП прие резолюция на Албания. Прие нашето предложение за признаването на българското национално малцинство“, обясни евродепутатът. По думите му наркотичният сън на либералния крайно ляв марксизъм и цялата обвивка, която изгражда, се пропуква.   \r\nДеница КИТАНОВА", "date": "2019.03.23", "title": "Евродепутатът Ангел Джамбазки: Пет години дадохме всичко от себе си, за да защитим българския интерес в Европейския парламент"}
{"url": "http://www.focus-news.net/news/2019/03/23/2638096/pregled-na-mezhdunarodnite-novini-do-13-chasa-agentsiya-fokus.html", "text": "Северноатлантическият алианс възнамерява да построи в полския град Провидзе обект, в който ще се съхранява американското военно оборудване. Това съобщи генералният секретар на НАТО Йенс Столтенберг в интервю за  The Wall Street Journal . \r\nСпоред Столтенберг там е планирано да се съхраняват американски бронирани превозни средства, оръжия и боеприпаси. Строителството ще започне това лято и ще продължи около две години. Стойността на проекта се оценява на 260 милиона долара. \r\n\"Това показва колко добре работим със САЩ\", подчертава Столтенберг, говорейки  за тези планове. Той също така заяви, че целта е \"да се засили разширеното присъствие на САЩ в Полша\". \r\nКакто е видно от публикацията, ще бъдат изградени общо пет такива съоръжения за съхранение на американски оръжия - едно в Полша, две в Германия, по едно в Белгия и Холандия. Те са предназначени да позволят на американските войски да бъдат разгърнати по-бързо в Европа. \r\nСтолтенберг заяви, че НАТО също възнамерява да изпълни 250 проекта до 2021 г. с цел модернизиране на транспортната инфраструктура. Това, каза той, ще позволи по-бързо прехвърляне на военна техника. \r\n*** Най-новата руска ракета \"продукт 305\" се тества в бойни условия в Сирия, предава  TACC , като се позовава на източник в военно-промишления комплекс. \r\nПо-рано друг източник в отбранителната индустрия съобщава, че ракетата „продукт 305“, предназначена за хеликоптер Ми-28НМ, може да унищожава бронирани автомобили и стоманобетонни укрепления, има максимален обхват от повече от 25 км. Ракетата лети към целта според бордовата инерциионна навигационна система, като самонасочващата глава се включва в последната част на траекторията. \r\nМи-28НМ е модернизирана версия на хеликоптера Ми-28Н „Нощен ловец\". Хеликоптерът получи фундаментално нов локатор, осигуряващ кръгов изглед (разположен в обтекателя над основния ротор),както и  нова система за управление с елементи на изкуствен интелект. \r\n*** Подкрепяните от САЩ сирийски кюрди превзеха последната „крепост“ на „Ислямска държава“, предава  AFP . \r\n\"Сирийските демократични сили (СДС) обявяват пълното елиминиране на така наречения „халифат“ и пълното териториално поражение на „Ислямска държава“\", заяви говорителят на СДС Мюстефа Бали в изявление. \r\nТой каза, че СДС са поели пълен контрол над Багуз, малко селце на Ефрат, където дълго време джихадистите се отбраняваха, но сега вече там се вее жълтият флаг на кюрдските формирования. \r\nБойци от подкрепяния от САЩ кюрдско-арабски алианс вдигнаха жълтия си флаг в Багуз в събота сутринта, за да отпразнуват забележителната победа, информира агенцията. \r\n*** Президентът на Казахстан Касим-Жомарт Токаев подписа в събота указ за преименуването на Астана в град Нур-султан. Това съобщиха от пресслужбата на Президентсвото, цитирана от  TACC . \r\n„Да се преименува град Астана - столицата на Република Казахстан в град Нур-Султан - столицата на Република Казахстан\", се казва в документа. \r\nОтбелязва се, че този указ влиза в сила от датата на първото му официално публикуване. \r\nВсички процедури, свързани с преименуването на столицата на Казахстан в град Нур-Султан, се извършват в съответствие с действащата в сила правна уредба,  съобщиха от пресслужбата на Министерството на правосъдието на Казахстан . \r\n\"Министърът на правосъдието още веднъж подчерта, че въпреки краткото време всички процедури са извършени в строго съответствие с действащото законодателство. Министър Марат Бекетаев отбеляза, че решението за предоставяне на столицата  на  името на Елбаси (лидер на нацията - ТАСС) е голямо събитие в историята на Казахстан, ”- се казва в изявлението. \r\nБекетаев отбеляза, че измененията в конституцията за преименуване на столицата са направени в пълно съответствие с основния закон на републиката.  \r\n*** Хиляди сръбски граждани се събраха в петък вечерта на протести под мотото \"Един от пет милиона\" в множество градове в Сърбия, включително в Нови Сад, Ниш, Валево, Чачак, Лесковац, Крушевац, Бор, Ужице, Горни Милановац, Враня и Панчево, информира македонското електронно издание  \"Локално\" \r\nОбръщайки се към протеста в Нови Сад, известният журналист Срджан Шкоро призова сръбския президент Александър Вучич да подаде оставка. \r\n„Днес с помощта на тези, които ни бомбандираха, той ограбва тази страна. Обработваемата земя се продава на араби и престъпници. Не може повече така!, каза Шкоро. \r\nНа протеста в Крушевац студентският представител Нина Вуйчич отново осъди решението \"да изпрати полиция срещу хора, ученици и студенти, които се борят за свобода на словото и държава без цензура, вместо срещу престъпниците, които се разхождат свободно по улиците \". \r\nЗа тази вечер в Белград е насрочен нов протест под мотото \"Един от пет милиона\", който се очаква в напрегната атмосфера, след нахлуването на част от демонстрантите в сградата на РТС миналата събота и блокадата на Президентството в неделя. \r\n*** Германският външен министър Хайко Маас смята, че военната операция на НАТО в Югославия през 1999 година е била „необходима“. Това той заяви в интервю за германския вестник Stuttgarter Zeitung, цитиран от  TACC \r\n\"Видяхме, че имаше масови нарушения на човешките права, включително и масови убийства. Считам, че намесата на НАТО беше правилна. Не искам да знам какво още би се случило там, ако не беше това (операцията на НАТО)\", каза той. \r\n*** Българският министър на правосъдието Цецка Цачева подаде оставка в събота на фона на скандала, който избухна в страната във връзка с придобиването на луксозни недвижими имоти на цени, по-ниски от пазарните от представители на управляващата партия Граждани за европейско развитие на България (ГЕРБ), предава  TACC . \r\nКакто отбелязват медиите, оставката на министъра е последва срещата й с ръководителя на правителството и лидер на ГЕРБ Бойко Борисов. \r\nВ България се разрази скандал с придобиването на недвижими имоти на по-ниски от пазарните цени през последната седмица, след като медиите публикуваха информация, че Цветан Цветанов, заместник-председател на партията ГЕРБ и ръководител на парламентарната група, е закупил апартамент в елитен жилищен комплекс на цена почти четири пъти под пазарната. По-късно стана ясно, че министър Цачева, ръководителят на парламентарната комисия по култура, Вежди Рашидов и заместник-министърът на спорта Ваня Колева, са закупили луксозни жилища на „скромни цени“ в същия комплекс. \r\nПодробностите за сделката се проверяват от прокуратурата и комисията за борба с корупцията. Представители на опозиционните партии настояват за оставката на всички политици, участващи в съмнителните операции.", "date": "2019.03.23", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/03/23/2638072/ministarat-na-pravosadieto-tsetska-tsacheva-podava-ostavka.html", "text": "Министърът на правосъдието Цецка Цачева подава оставка. Това потвърдиха за  Агенция „Фокус“  от Министерския съвет. Министър Цачева е провела среща тази сутрин с премиера Бойко Борисов по темата за апартаментите. Очаква се в Стара Загора около 13.00 часа министър Цачева да направи изявление.", "date": "2019.03.23", "title": "Министърът на правосъдието Цецка Цачева подава оставка"}
{"url": "http://www.focus-news.net/news/2019/03/23/2638089/emil-kabaivanov-zam-predsedatel-na-sds-savmestnoto-yavyavane-na-izbori-e-forma-na-sblizhavane-na-pozitsiite.html", "text": "Съвместното явяване на избори е една форма на сближаване на позициите, но това сближаване е и с разликите в тези позиции. Това каза за седмичното обзорно предаване „Метроном“ на  Радио „Фокус“   Емил Кабаиванов, зам.-председател на СДС. “Това, че в момента ние сме по-малкият, ГЕРБ е значително по-голямата дясна партия, не би трябвало да преминава в покровителствено отношение. Аз съм сигурен, че колегите от ГЕРБ ще се отнасят с уважение към нашите кандидати народни представители. Ние ще направим нашите номинации, които ще бъдат няколко на брой и председателят заедно с председателят на ГЕРБ ще уточнят кои двама наши кандидати ще бъдат на шеста избираема позиция и на следващата. Ние ще отстояваме нашето мнение и с тези различия, които имаме, ние влизаме в тази формула на съвместно явяване, това е честното според мен“, допълни Емил Кабаиванов. Той каза още, че тази коалиция трябва да остане най-малкото до следващите местни избори, но ако сътрудничеството с ГЕРБ е искрено, на принципна основа е възможно то да бъде и по – дългосрочно.  \r\nРосица АНГЕЛОВА", "date": "2019.03.23", "title": "Емил Кабаиванов, зам.-председател на СДС: Съвместното явяване на избори е форма на сближаване на позициите"}
{"url": "http://www.focus-news.net/news/2019/03/23/2638095/", "text": "Дори и пакетът „Мобилност“ да мине на първо гласуване, това няма да бъде решаващо. Това каза за обзорното публицистично предаване „Метроном“ на  Радио „Фокус“   евродепутатът от ГЕРБ/ЕНП Емил Радев. Той отбеляза, че натискът през последните месеци пакетът „Мобилност“ да влезе за гласуване в пленарна зала на Европейския парламент е бил безпрецедентен. Емил Радев допълни, че никога до този момент не е имало два пъти отхвърлен вариант на законопроект, който да бъде вкарван в дневния ред без споразумение. „Явно наближаващите избори активизираха колегите ни от западните държави, които искат да приемат абсолютно дискриминационния пакет „Мобилност“. Ние успявахме две години да отлагаме приемането му и сега сме взели мерки. Внесохме искане в понеделник в 17.00 часа, когато се гласува дневният ред за следващата парламентарна сесия, пакетът „Мобилност“ да отпадне“, каза още евродепутатът. Емил Радев подчерта, че са взети всички възможни законови мерки, които правилникът позволява. „Но да не забравяме, че когато пакетът „Мобилност“ се гледаше на транспортна комисия, правилникът се погази“, добави Емил Радев. Според него дори и да се проведе гласуване, пакетът ще бъде приет на първо четене. „След това предстоят преговори между Европейската комисия, Съвета и Европейския парламент, които технологично няма как да се проведат за няколко седмици до края на действието на този парламент, за да влезе на второ четене. Така следващият парламент също ще има възможност да работи по темата“, увери Емил Радев.  \r\nРосица АНГЕЛОВА", "date": "2019.03.23", "title": "Емил Радев, евродепутат ГЕРБ/ЕНП: Дори и пакетът „Мобилност“ да мине на първо гласуване, това няма да бъде решаващо"}
{"url": "http://www.focus-news.net/news/2019/03/23/2638099/varna-prof-d-r-inzh-ventsislav-valchev-e-noviyat-rektor-na-tehnicheskiya-universitet-v-grada.html", "text": "Общото събрание на Технически университет – Варна избра на свое заседание на 22 март проф. д-р инж. Венцислав Вълчев за ректор с мандат 2015-2019 година. Новият ректор спечели изборите с мнозинство от 95 гласа след второ гласуване. На балотажа 52-ма представители гласуваха за втория кандидат – проф. д-р Драгомир Пламенов. Това съобщиха от  университета . \r\nВ началото на заседанието колективният орган избра ново ръководство на Общото събрание висшето учебно заведение, също с мандат 2015-2019 г. За председател с 88 гласа беше избран доц. д-р инж. Йончо Каменов, а негов заместник е доц. д-р инж. Никола Николов, за когото гласуваха 143-ма представители. \r\nЗаседанието на Общото събрание беше свикано и протече законосъобразно и при пълно спазване на вътрешната нормативна уредба на университета. Работата на събранието премина по предварително утвърдения дневен ред и при наличието на необходимия кворум. Изборите за ректор и ръководство на Общото събрание се проведоха чрез тайно гласуване, съгласно всички изисквания.", "date": "2019.03.23", "title": "Варна: Проф. д-р инж. Венцислав Вълчев е новият ректор на Техническия университет в града"}
{"url": "http://www.focus-news.net/news/2019/03/23/2638102/romania-insider-ochakvat-se-personalni-promeni-v-rumanskoto-pravitelstvo.html", "text": "Управляващата Социалдемократическата партия подготвя нови промени в правителството, които ще доведат до смяна на трима министри, пише румънското англоезично издание  Romania Insider . \r\nМинистърът на европейските фондове Рована Плумб и министърът на диаспората Наталия Интотеро са в списъка на министрите, които трябва да бъдат сменени, според местните медии. И двамата ще бъдат включени в списъка на кандидатите на управляващата партия за изборите за Европейски парламент през 2019 г., като Плумб ще оглави листата, според информациите появили се в местните медии. \r\nОт промените се очаква да бъде засегнат и министъра на правосъдието Тудорел Тоадер. Макар че наскоро той оцеля след вот на недоверие от опозицията, социалдемократите може да решат да го сменят, тъй като според съобщенията партията е недоволна от факта, че не е успял да прокара важни промени в правосъдната система, включително за промяна на наказателните кодекси. \r\nПредишното правителствено преустройство, направено през  ноември миналата година, не премина, както бе планирано, след като президентът няколко пъти отхвърли две от номинациите на управляващата партия и забави обявяването на решението си. Кризата приключи три месеца по-късно, през февруари тази година, когато правителството определи други кандидати и президентът прие предложенията.  Юлиян Марков", "date": "2019.03.23", "title": "Romania Insider: Очакват се персонални промени в румънското правителство"}
{"url": "http://www.focus-news.net/news/2019/03/23/2638103/varna-28-godishna-zhena-ot-grada-izpolzva-yaponsko-izkustvo-na-1400-godini-za-da-sazdava-kartini-ot-hartiya.html", "text": "28-годишна жена от Варна използва японско изкуство на 1400 години, за да създава картини от хартия. В интервю за  Радио „Фокус“ – Варна  Алина Георгиева, художничка от Варна, каза, че кири-е е японското изкуство за рязане на хартия. Вариации на кири-е могат да бъдат намерени в много култури по света, но се смята, че то произлиза от Китай, а след това бива пренесено в Япония, където се използва в религиозни церемонии. То се състои от изразяването на бяла хартия, докато се постигне желаният обект и образ. След това хартията се контрастира на черен фон, за да стане видима. Алина Георгиева започва да се занимава с кири-е преди около година и 4 месеца. Днес тя вече има зад гърба си близо 40 изрязани картини.  \r\n„Аз бях попаднала в Интернет на това нещо. Много ми хареса и понеже откакто се помня изрязвам с хартия, но предимно с ножица, правех колажи и рисувам, това ме грабна. Това съчетава двете ми любими занимания. Когато попаднах на техниката просто си казах, че няма как да не се пробвам и да не се науча“, разказа Алина Георгиева. Самата тя обясни, че обича предизвикателствата и се стреми да все по-красиви и по-сложни картини. Първо скицирам картината с молив и след това започва да изрязвам. Ако картина е с много малко детайли и те са по-едри може да отнеме един ден. Ако е голяма картина, с много детайли може да отнеме няколко месеца“, посочи Алина Георгиева. Тя допълни, че въпреки, че японското изкуство е доста непознато в България, все повече хора се свързват с нея, след като са видели творбите и в Интернет пространството. Тя съобщи, че част от тях дори я молят за изрязани семейни портрети. По думите й обаче тя все още развива уменията си и предпочита да изработва неща, които и предоставят свобода на действие и представят частица от нейното собствено въображение. \r\nБояна АТАНАСОВА", "date": "2019.03.23", "title": "Варна: 28-годишна жена от града използва японско изкуство на 1400 години, за да създава картини от хартия"}
{"url": "http://www.focus-news.net/news/2019/03/23/2638093/tass-balgarskiyat-ministar-na-pravosadieto-podade-ostavka.html", "text": "Българският министър на правосъдието Цецка Цачева подаде оставка в събота на фона на скандала, който избухна в страната във връзка с придобиването на луксозни недвижими имоти на цени, по-ниски от пазарните от представители на управляващата партия Граждани за европейско развитие на България (ГЕРБ), предава  TACC . \r\nКакто отбелязват медиите, оставката на министъра последва срещата й с ръководителя на правителството и лидер на ГЕРБ Бойко Борисов. \r\nВ България се разрази скандал с придобиването на недвижими имоти на по-ниски от пазарните цени през последната седмица, след като медиите публикуваха информация, че Цветан Цветанов, заместник-председател на партията ГЕРБ и ръководител на парламентарната група, е закупил апартамент в елитен жилищен комплекс на цена почти четири пъти под пазарната. По-късно стана ясно, че министър Цачева, ръководителят на парламентарната комисия по култура, Вежди Рашидов и заместник-министърът на спорта Ваня Колева, са закупили луксозни жилища на „скромни цени“ в същия комплекс. \r\nПодробностите за сделката се проверяват от прокуратурата и комисията за борба с корупцията. Представители на опозиционните партии настояват за оставката на всички политици, участващи в съмнителните операции.   Юлиян Марков", "date": "2019.03.23", "title": "ТАСС: Българският министър на правосъдието подаде оставка"}
{"url": "http://www.focus-news.net/news/2019/03/23/2638104/sport-nositelyat-na-kupa-stenli-vashington-zagubi-ot-minesota-s-12.html", "text": "Хокей: Носителят на купа \"Стенли\" Вашингтон загуби от Минесота с 1:2 в среща от редовния сезон в Националната хокейна лига. Люк Кукин донесе победата на гостите с гол 7:35 минути преди края, а вратарят Деван Дубник направи 21 спасявания. За Вашингтон това е второ поредно поражение.  \r\nНачело в Източната  конференция са Тампа Бей в Атлантическата дивизия, а Вашингтон води в дивизия   Метрополитън. \r\nНачело в Западната конференция е Уинипег в Централната дивизия, а Калгари води в Тихоокеанската дивизия", "date": "2019.03.23", "title": "Спорт: Носителят на купа \"Стенли\" Вашингтон загуби от Минесота с 1:2"}
{"url": "http://www.focus-news.net/news/2019/03/23/2638106/plovdiv-trakiyskite-balgari-v-grada-otbelyazaha-tarzhestveno-denya-na-trakiya-v-zala-saedinenie.html", "text": "Тракийските българи в града отбелязаха тържествено Деня на Тракия в зала „Съединение“ на Историческия музей в Пловдив, която се намира на пл. „Съединение”, предаде репортер на  Радио „Фокус“-Пловдив . Организатори на тържеството бяха Тракийско дружество „Войвода Руси Славов – Пловдив” и Народно читалище „Тракия – Пловдив – 2008 г.”. Бе отбелязана и 106-ата годишнина от Одринската епопея. Преди това в църквата „Св. Св. Кирил и Методий” в Пловдив бе отслужена панихида за загиналите тракийски българи. Бе посочено, че датата 26 март 1913 година е една от най-важните страници в историята ни, тъй като в този ден е била завладяна непревземаемата Одринска крепост. Тази победа е била велика за българската войска. Без да е загубила сражения, обаче, на върха на своята воинска слава, България не успява да осъществи своя национален идеал. Затова тази дата е ден на прослава и гордост от подвига на българските воини, но и ден на почит към падналите жертви из тракийските полета, към хилядите българи - бежанци, подложени на разорения, но запазили своята родова памет. Приветствие към тракийските българи отправи председателят на дружество „Войвода Руси Славов – Пловдив” Георги Йорданов. Той припомни, че датата 26 март е била посрещната от българите с велико чувство и опиянение от превземането на Одринската крепост, но и с пролетните надежди, които всички тракийци свързват с мечтите си, които остават неосъществени, защото веднага след това, още същата година, в началото на септември и октомври те биват унижени, изнасилвани, ограбвани. В храма тракийските българи от Пловдив споменаха всички тези хора, но и заявиха, че ще запазят надеждата, че каузата за Тракия е жива. \r\nДумата бе дадена на председателя на Съюза на тракийските дружества в България Красимир Премянов, който бе гост на тържеството. Той подчерта, че в момента в българските учебници се правят опити да се заличава изучаването на великите български хайдути и войводи, не се изучава нищо и за борбата на тракийските българи, но обществото няма да позволи това. Такива са били и уверенията на министъра на образованието Красимир Вълчев, който също е тракиец. Освен това тракийските дружества у нас са внесли в Народното събрание законопроект, според който държавата ни да може да изплати обезщетения на тракийските българи, а след това тя да изисква обезщетението на турската държава. \r\nВоенният историк доц. д-р Петър Ненков пък припомни отново славните страници за Българската армия при битката и превземането на Одринската крепост и отзвука от това по света. \r\nОтбелязването на Деня на Тракия в Пловдив завърши с изпълнение на Ансамбъл „Тракия“, който създаде празнично настроение за тракийци. \r\nНа събранието в препълнената зала „Съединение“ присъстваха още народният представител Димитър Георгиев, главният редактор на вестник „Тракия“ и председателите на тракийските дружества в Асеновград и община Родопи. \r\nЦветана ТОНЧЕВА", "date": "2019.03.23", "title": "Пловдив: Тракийските българи в града отбелязаха тържествено Деня на Тракия в зала „Съединение“"}
{"url": "http://www.focus-news.net/news/2019/03/23/2638108/kolyo-paramov-e-vodach-na-listata-na-partiya-obedinena-sotsialdemokratsiya-koyato-shte-se-yavi-v-koalitsiya-s-pp-volya-na-predstoyashtite-izbori.html", "text": "Кольо Парамов е водач на листата на партия „Обединена социалдемокрация“, която ще се яви в коалиция с „Воля“ на Марешки на предстоящите европейски избори. Той бе официално представен в старата столица от главния секретар на политическата формация Йордан Йорданов, предаде репортер на  Радио „Фокус“ – Велико Търново . Йорданов допълни, че има споразумение с Веселин Марешки, че всички формации в бъдещата коалиция ще работят със свои представители, с преференции, за да се разбере каква е тежестта на отделните сили. Очаква се официалното споразумение да бъде подписано до края на следващата седмица, а пълното наименование на коалицията ще е „Воля - българските родолюбци“. Кольо Парамов коментира, че участието във вота се подготвя от ноември. „Ние знаехме, че горе-долу в този период страната ще влезе в една вторична криза, тъй като системните партии надскочиха своята сянка и сега се получава голямо раздвоение. Фактът, че днес правосъдният министър си даде оставката и че очакваме още по-интересни новини до вечерта или най-късно до сряда, ни доказва правилния път, който взехме, когато моделирахме процеса с „Воля“ и държахме много той да обхваща системата на българските родолюбци“, допълни Парамов. Той заяви, че в момента държавата е в сериозен нравствен колапс, който се дължи на спада на доверието в родните политици. Според него са нужни нови хора, които да моделират коренно различно управление на страната и тези хора са част от водената от него формация.  \r\nЛуиза ТРАНЧЕВА", "date": "2019.03.23", "title": "Кольо Парамов е водач на листата на партия „Обединена социалдемокрация“, която ще се яви в коалиция с ПП „Воля“ на предстоящите избори"}
{"url": "http://www.focus-news.net/news/2019/03/23/2638094/volen-siderov-ataka-ostavkata-na-tsetska-tsacheva-e-moralen-akt.html", "text": "Оставката на Цецка Цачева е морален акт. Това каза лидерът на \"Атака\" Волен Сидеров пред журналисти във връзка с оставката на министъра на правосъдието Цецка Цачева, предаде репортер на  Агенция \"Фокус\". \r\nСпоред него българите са чувствителни на тема имоти. Сидеров отчете, че по този начин се показва, че на обвиненията се отговаря с оставка. \r\nДеница КИТАНОВА", "date": "2019.03.23", "title": "Волен Сидеров, \"Атака\": Оставката на Цецка Цачева е морален акт"}
{"url": "http://www.focus-news.net/news/2019/03/23/2638105/volen-siderov-ataka-ochertava-se-obshto-reshenie-na-patriotite-za-yavyavane-na-evroizborite.html", "text": "Очертава се вариант за общо явяване на патриотите на евроизборите, ако Ангел Джамбазки е общото решение за евролистата, той е наложил името си като евродепутат. Това каза лидерът на \"Атака\" Волен Сидеров във връзка с общото явяване на коалиция „Обединени патриоти“ на евровота, предаде репортер на  Агенция \"Фокус\" . Той обърна внимание и на конгреса на ВМРО. „Очертава се един вариант да се явим заедно. Заявих на самия конгрес. Готов съм на отстъпки и компромиси лично като лидер на партия „Атака“. Вече решението зависи от третия ни партньор. Надяваме се разумът да надделее. Лично нямам претенции за участие в листи“, обясни той. На въпрос дали е съгласен Ангел Джамбазки да е водач на листa, Сидеров посочи, че ако това е общо решение, той достатъчно е наложил името си като евродепутат. „Това е безспорно. Някакви недоразумения, които сме имали помежду ни, за мен не са важни, защото не гледам дребнаво на нещата. Най-важното е думата, идеята патриотизъм и национализъм да не девалвира. Показвал съм, че мога да правя компромиси, мога да го покажа още веднъж“, допълни Сидеров.  \r\nНа въпрос дали скандалът с евтините апартаменти разколебава участието на „Обединени патриоти“ в правителството, Сидеров заяви, че трябва да се порови откъде тръгва скандала. „Едва ли е някаква тайна закупуването на апартаменти от страна на Цветанов и Цачева. Това законово сигурно е уредено точно и там няма да има вероятно никакви нарушения“, заяви още Сидеров. Според него чисто морално се разсъждава дали цената е допустима за всеки. „Основният проблем е, че в България започва да има едно разделение между хората, между политическа класа и българи, които живеят зле. Това е вече основният въпрос. Много пъти съм казвал, включително на моите колеги в Тройната коалиция: „Не се самозабравяйте, властта не е тояга, а отговорност“. Какво да правиш, човек се изкушава. Ние сме слаби същества“, обясни лидерът на „Атака“.   \r\nДеница КИТАНОВА", "date": "2019.03.23", "title": "Волен Сидеров, „Атака“: Очертава се общо решение на Патриотите за явяване на евроизборите"}
{"url": "http://www.focus-news.net/news/2019/03/23/2638098/politologat-aleksandar-marinov-ako-ostavkata-na-tsetska-tsacheva-ne-bade-prieta-tova-oznachava-politichesko-samoubiystvo.html", "text": "Ако оставката на Цецка Цачева не бъде приета, това означава политическо самоубийство. Това каза за  Агенция „Фокус“  политологът Александър Маринов във връзка с оставката на министъра на правосъдието Цецка Цачева заради скандала с апартаментите на част от управляващите. „Скандалът е огромен. Тук не става въпрос са един или друг човек, една или друга индивидуална постъпка, явно е широка практика. Освен споменатите в началото на скандала, почват да излизат и нови данни. Правителството и ГЕРБ като цяло е в много тежка ситуация. В такъв случай оставката е най-малкото, което би трябвало да се направи. Очакваме да видим другите споменати лица какво ще направят. Например, какво ще направи г-н Цветанов? Ако оставката на Цецка Цачева не бъде приета, това означава политическо самоубийство“, коментира Маринов. Според него това би означавало, че министър-председателят смята, че този проблем не е съществен и че г-жа Цачева в случая не е направила нищо нередно. „И тогава той поема цялата отговорност и се солидаризира с такова поведение. Аз се съмнявам, че министър-председателят ще постъпи по този начин. С всички подобни стъпки, които ГЕРБ прави през последните година-година и половина с подадени и отхвърлени с гласуване остави, с това дадената политическа партия не печели, тя губи. Губи доверие, настройва срещу себе си обществото и инкасира много повече щети. Тук вече нещата са много ясни“, обясни Маринов. „Не виждам какви биха могли да бъдат аргументите. По принцип една оставка е доброволен морален акт и въобще не би трябвало да се гласува, иначе той губи смисъла си. Теоретично е възможно да не бъде подкрепена в Народното събрание, но аз смятам, че те няма да постъпят така, защото би било много тежка политическа грешка“, каза още Александър Маринов. \r\nЛюба АЛЕКСИЕВА", "date": "2019.03.23", "title": "Политологът Александър Маринов: Ако оставката на Цецка Цачева не бъде приета, това означава политическо самоубийство"}
{"url": "http://www.focus-news.net/news/2019/03/23/2638110/tass-liderat-na-lyavata-partiya-v-bundestaga-nareche-natovskite-bombardirovki-v-yugoslaviya-narushenie-na-mezhdunarodnoto-pravo.html", "text": "Лидерът на фракцията на германската Лява партия в Бундестага Сара Вагенкнехт в събота критикува намесата на НАТО в югославския конфликт през 1999 г. и призова германското правителство да осъществява независима от САЩ външна политика, цитира думите й  TACC \r\nТази операция е \"атака срещу суверенна държава, която противоречи на международното право\", каза тя пред немските медии. \r\nПолитикът също критикува социалдемократите и зелените, които тогава са на власт в Германия и които се съгласяват да участват в операцията. \"Войната на НАТО срещу Югославия беше повратна точка за германската външна политика и политика на сигурност\", каза Вагенкнехт. \r\nСпоред нея политиката на САЩ е \"войнствена\" и Германия не трябва да се ръководи от нея.  Юлиян Марков", "date": "2019.03.23", "title": "ТАСС: Лидерът на Лявата партия в Бундестага нарече натовските бомбардировки в Югославия „нарушение на международното право“"}
{"url": "http://www.focus-news.net/news/2019/03/23/2638097/vitsepremierat-krasimir-karakachanov-nyama-da-e-problem-ostavkata-na-tsetska-tsacheva-za-stabilnostta-na-pravitelstvoto.html", "text": "Няма да е проблем оставката на Цецка Цачева за стабилността на правителството. Това каза лидерът на ВМРО и вицепремиер Красимир Каракачанов пред журналисти във връзка с оставката на министъра на правосъдието Цецка Цачева, предаде репортер на  Агенция \"Фокус\" . \"Как да я коментирам, като научих за това, докато течеше конгресът на ВМРО. Не мога да я коментирам, защото не знам какви са мотивите\", заяви Каракачанов. По думите му лични мотиви за оставка не се коментират. Според него решението на Цецка Цачева си е нейно и е ясно, че трябва да бъде избран нов министър. \"В края на краищата всеки министър преценява в каква ситуация, по лични причини или политически да подаде оставка. Това не означава, че тя ще развали мнозинството в парламента, ще го разклати или ще го направи по-нестабилно. Във всеки един четиригодишен мандат има множество оставки, много смени на министри, смени на други административни постове\", заяви Каракачанов. На въпрос дали трябва и Цветан Цветанов да подаде оставка, лидерът на ВМРО заяви, че не може да каже.  \r\nДеница КИТАНОВА", "date": "2019.03.23", "title": "Вицепремиерът Красимир Каракачанов: Няма да е проблем оставката на Цецка Цачева за стабилността на правителството"}
{"url": "http://www.focus-news.net/news/2019/03/23/2638114/pazardzhik-dve-konni-bazi-posreshtat-entusiasti-prez-proletta-v-selo-patalenitsa.html", "text": "През пролетния сезон актуален е конният туризъм, който се предлага в село Паталеница, община Пазарджик, каза за  Радио „Фокус” – Пазарджик  Ангел Налбатски, кмет на селото. По думите му в Паталеница отскоро има и втора конна база за радост на всички желаещи да се докоснат до животните и дивата живописна природа в района на селото. „Конете са кротки и обяздени, свикнали са с планината и могат да бъдат използвани за разходка. Обиколката се извършва по екопътеки с опитни водачи, които съдействат на ентусиастите в това приключение. Забелязват се и млади, и по-възрастни хора, които яздят конете. Един от най-предпочитаните маршрути е от село Паталеница в посока манастира „Св. Св. Петър и Павел”, както и до манастира „Св. Димитър“, уточни Налбатски. Той допълни, че природата в землището на село Паталеница е много живописна и е предпочитано място за отдих и туризъм от много хора. \r\nРадослава МУРДЖЕВА", "date": "2019.03.23", "title": "Пазарджик: Две конни бази посрещат ентусиасти през пролетта в село Паталеница"}
{"url": "http://www.focus-news.net/news/2019/03/23/2638111/vitseprezidentat-iliyana-yotova-golemite-idei-i-kauzi-sa-defitsit.html", "text": "Въпросите за дефицита на лидерство, на големи идеи и каузи, за ролята на жената в обществения и политическия живот постави вицепрезидентът Илияна Йотова в изказването си на тема „Жените лидери във века на дефицит на лидери“ на международна конференция „Жените на Балканите в следващите 100“. Това съобщиха от  прессекретариата на държавния глава . Форумът се проведе в Стара Загора и е част от събитията, посветени на 100-годишнината от създаването на международната организация „Зонта интернешънъл“, която обединява над 30 хил. членове в 63 страни.  \r\n„Поздравявам ви за дейността, отдадена на жените, за стремежа ви към разбирателство, мир, справедливост, зачитане на човешки права“, отбеляза Илияна Йотова и добави, че в XXI век воювани с десетилетия права са пред сериозно отстъпление.  \r\nВицепрезидентът определи „Зонта“ като ярък пример за това как една идея може да се превърне в успешна кауза и да спечели толкова много приятели в цял свят, как може да лобира за защита на своите идеи, при това на високо ниво – в ООН, УНИЦЕФ, ЮНЕСКО, Съвета на Европа.  \r\n„Погълнати от ежедневието и дребнотемието забравяме за големите каузи и идеи. Къде са днес големите визионери, смелите хора, които да отстояват своите идеи“, запита риторично Илияна Йотова.  \r\n„Понятието лидер загуби своето съдържание. Силата на заеманата позиция не го уплътнява. Съвремието ни е пълно с авторитети, които управляват по силата на служебното си положение.“, посочи вицепрезидентът.  \r\nПо думите на Илияна Йотова патовите ситуации, кризите са тест за истинското лидерство. „Днес провалите са повече от успешно взетите тестове“, заяви вицепрезидентът.  \r\n„Лидерството е мощта да вдъхновяваш, да увличаш множеството след себе си. И то да иска да принадлежи към света, който създаваш. Лидерът трябва да умее да печели доверие, но и да създава доверие между хората“, изтъкна Илияна Йотова.  \r\nСпоред вицепрезидента полът на бива да е фактор дали един човек може да бъде добър лидер или не. Илияна Йотова посочи, че неравенството между половете е една от най-старите форми на неравенство и все още е част от ежедневието в много страни. „На Балканите предразсъдъците и стереотипите за жените все още владеят масовото съзнание. Жената трябва да се грижи за домашното огнище и да не се бърка в мъжките работи“, отбеляза вицепрезидентът.  \r\nВ изказването си Илияна Йотова постави въпроса за все още съществуващия стъклен таван за жените в тяхното развитие. Вицепрезидентът посочи редица професионални сфери, които са запазена територия само за мъжете, като областта на информационните технологии например. „Дали жените сме достатъчно силни при отстояването на своите права? Опасявам се, че наблюдавам едно примиренчество. Страхът от загубата на работното място като че ли е по-голям от силата да се борим за правата си“, изтъкна Илияна Йотова.  \r\n„Днес жените на високи управленски постове не липсват, но паритетът все още е далеч“, отбеляза вицепрезидентът и посочи квотите, които са практика в редица страни, като начин за неговото постигане.  \r\n„Определяща, изключително важна е и ролята на жената днес, когато в света липсват съпричастност и толерантност. Ние, жените, сме призвани да създаваме хармония и поддържаме мира“, подчерта Илияна Йотова.  \r\nИзказването на вицепрезидента зададе тон на оживена дискусия за равнопоставеността между половете. „Ние, жените, сме не само добри изпълнители, мениджъри и управленци, но искаме своето място при създаването на политики и визии за развитие, защото имаме такива и знаем кое е най-добро за децата ни“, отбеляза Илияна Йотова.  \r\nВицепрезидентът изрази съжаление, че не се е чул гласът на мъжете в дебатите за борбата с домашното насилие и насилието върху жени.  \r\nИлияна Йотова е носител на отличието Жълта роза за принос към каузите на „Зонта“. Вицепрезидентът бе патрон на миналогодишния благотворителен Бал на жълтата роза в подкрепа на талантливите деца от музикалните училища в Широка лъка и Котел.", "date": "2019.03.23", "title": "Вицепрезидентът Илияна Йотова: Големите идеи и каузи са дефицит"}
{"url": "http://www.focus-news.net/news/2019/03/23/2638109/ivaylo-ivanov-noi-golyam-protsent-ot-novite-pensioneri-shte-poluchavat-po-visoka-pensiya-otkolkoto-biha-poluchavali-pri-starata-sistema.html", "text": "Голям процент от новите пенсионери ще получават по-висока пенсия, отколкото биха получавали при старата система. Това каза управителят на НОИ Ивайло Иванов в предаването „Седмицата“ по  Дарик радио . „Промените не засягат вече отпуснати пенсии, засягат само тези, които се пенсионират от началото на 2019 година“, подчерта Ивайло Иванов. По думите му още от 2015 година е започнала дискусия със социалните партньори за тази промяна. „Основната идея е да се сумират всички години от целия трудов стаж, така по-справедливо да се отчете целия негов трудов път и да се види приноса в осигурителната система“, посочи Иванов. Според него така се отбягва и представянето на фалшив трудов стаж. Той допълни, че за периода преди 2000-та година не е имало и достатъчно информация и заради това принципът е бил хората сами да удостоверяват трите най-добри за тях години. По думите му именно тук са засечени фалшификации с документи, представяни примерно за първа категория труд, и по този начин са заблуждавали осигурителната система. „Сега хората единствено трябва да представят документи за трудовия стаж преди 2000-та година, а след това в НОИ има цялата информация“, подчерта Иванов. \r\nСпоред него другият сериозен проблем е, че има определен брой осигурители, техните архиви са унищожени, по една или друга причина. „Около два, три процента от предприятията попадат в тази категория. С новия режим този проблем отпада. Хората няма да бъдат ощетени“, подчерта Ивайло Иванов и уточни, че даже голям процент от новите пенсионери ще получават по-висока пенсия, отколкото биха получавали при старата система. „Ще дадем възможност на хората, които желаят да бъде изчислена пенсията по старата методика те да заявят това и пенсията им ще бъде преизчислена“, допълни Ивайло Иванов.", "date": "2019.03.23", "title": "Ивайло Иванов, НОИ: Голям процент от новите пенсионери ще получават по-висока пенсия, отколкото биха получавали при старата система"}
{"url": "http://www.focus-news.net/news/2019/03/23/2638107/elena-yoncheva-bsp-borisov-nosi-lichna-otgovornost-za-koruptsiyata-v-balgariya-ostavki-da-podadat-i-tsvetanov-rashidov-i-koleva.html", "text": "Борисов да обясни откъде е тази корупция, защото той е главата и е на върха на тази пирамида. Не само Цецка Цачева трябва да си подаде оставката. Оставка трябва да подадат и г-н Цветанов, г-н Рашидов и г-жа Колева. Това заяви водачът на листата на БСП за европейските избори и говорител на ПГ на „БСП за България“ Елена Йончева пред „Дарик радио“, съобщиха от пресцентъра на  партията . Според нея не става въпрос само за оставки, а те трябва да напуснат политиката. „Проблемът е много голям. Не става въпрос за няколко политици, които са си купили апартаменти на цена няколко пъти по-ниска от пазарната. Големият проблем е как се прокарват лобистки закони“, каза още тя и обясни, че по информация на Българската стопанска камара 72% от законите в парламента се вкарват през задния вход. „Това са закони, които се правят за един или друг човек, една или друга фирма. На всички е ясно, че е вкаран лобистки закон през януари месец 2017 г., в резултат на което една фирма, вместо да построи сграда на 8 етажа, построява сграда от 35 етажа. Това е начинът, по който се управлява България и всичко тръгва от българския премиер“, подчерта Йончева.  \r\nСпоред нея днес трябваше да откриваме „Южен поток“ и АЕЦ „Белене“, а вместо това откриваме асансьорите на Цветан Цветанов. „Имаме правителство, което вече 10 години не може да застане зад нито един значим за България проект. „Управляващите въобще не ни водят към Европа, а към Анкара. Кранчето на газта се държи от нашата южна съседка. След 10 години ще имаме недостиг на електроенегрия, тогава вече и шалтерът ще се държи от Турция, защото те строят нови атомни електроцентрали“, коментира Йончева. Тя припомни и случая с концесията Летище „София“. „Знаете ли какво подготвят там? Никое следващо правителство няма да може да развали този закон, защото направиха две поправки – че тази концесия може да бъде сключена в нарушение на българските закони и ако някой реши да развали сделката, ще трябва да отиде на арбитражен съд“, уточни водачът на листата на БСП. Тя посочи данни от последните доклади на Европейската комисия, които показват, че тази корупция трудно се преодолява. „2/3 от сигналите за корупционни сделки, сред видни политици в България, не се разследват от съответните органи“, каза още Йончева.", "date": "2019.03.23", "title": "Елена Йончева, БСП: Борисов носи лична отговорност за корупцията в България, оставки да подадат и Цветанов, Рашидов и Колева"}
{"url": "http://www.focus-news.net/news/2019/03/23/2638118/afp-italiya-i-kitay-podpisvat-neobvarzvasht-protokol-za-noviya-pat-na-koprinata.html", "text": "Италия в събота подписа \"необвързващ\" протокол с Китай за участие в новия \"Път на коприната\" на Пекин, който се простира от Азия до Европа, предава  AFP . \r\nПо този начин Италия стана първата страна от Г-7, която се присъедини към този проект, който предизвиква тревога в САЩ и Европейския съюз, тъй като Китай се стреми към по-голяма световна роля. \r\nГостуващият китайски президент и италианският премиер Джузепе Конте присъстваха на церемония по подписването на 29 меморандума за разбирателство, за които италианските медии заявиха, че са на стойност от 5 до 7 милиарда евро. \r\n\"Ние сме наясно, че този меморандум за разбирателство крие рискове, както и възможности,\" каза министърът за икономиката Микеле Герачи, който е прекарал десет години в Китай. \r\nКритиците твърдят, че амбициозните морски, железопътни и пътни проекти на Пекин са \"хищнически\" и преобладаващо подкрепят Китай и китайски компании. \r\nВ петък Си Дзинпин отхвърли категорично конфликт на интереси след разговори с италианския си колега Серджо Матарела. \r\n\"Китай иска търговията да се движи в двете посоки, както и инвестициите\", подчерта Си.  Юлиян Марков", "date": "2019.03.23", "title": "AFP: Италия и Китай подписват необвързващ протокол за новия „Път на коприната“"}
{"url": "http://www.focus-news.net/news/2019/03/23/2638120/vidin-opashka-ot-tovarni-avtomobili-se-e-obrazuvala-na-gkpp-dunav-most-2-poradi-bavene-na-gishetata-ot-rumanska-strana.html", "text": "15-километрова опашка от товарни автомобили се е образувала на ГКПП „Дунав мост 2“, съобщи слушател на  Радио „Фокус“ . По думите му гишетата от румънска страна работят много бавно и това е причината за голямото забавяне.", "date": "2019.03.23", "title": "Видин: Опашка от товарни автомобили се е образувала на ГКПП „Дунав мост 2“ поради бавене на гишетата от румънска страна"}
{"url": "http://www.focus-news.net/news/2019/03/23/2638101/volen-siderov-ataka-tsvetan-tsvetanov-ne-zaema-ministerski-post-i-tam-ne-mozhem-da-govorim-za-ostavka-no-ochakvam-razmestvaniya.html", "text": "Очаквам за Цветан Цветанов да има раздвижвания. Това каза лидерът на \"Атака\" Волен Сидеров във връзка с оставката на министъра на правосъдието Цецка Цачева и за скандала с апартаментите, предаде репортер на  Агенция \"Фокус\" . \"Той не заема министерски пост. Там не можем да говорим за оставка. Той е председател на ПГ на ГЕРБ и обикновено на предизборния щаб. Моите очаквания са, че и там ще има някакви промени. Това е работа на ПП ГЕРБ. Такива са ни очакванията, защото виждам, че г-н Борисов работи по този начин\", обясни Сидеров.  \r\nСпоред него темата за оставките е била гръмотевично хвърлена. \"Нека се види всеки един случай. Цветанов е другата основна фигура в ГЕРБ, нито тази заместник-министърка е известна. Вероятно Борисов ще поговори и с нея. За Рашидов е съвсем друг случай. Той има парите да си купи и къща, и апартамент. Там не можем да говорим, че политиката му дава някакви привилегии. Цветанов съм сигурен, че ще има също разговор с премиера\", обясни още Сидеров. На въпрос, ако Цветан Цветанов се оттегли, застрашена ли е партия ГЕРБ за изборите, Сидеров отговори, че управляващата партия има точно изградена мрежа, която работи за изборите. \"Малко се митологизира личността и значението на г-н Цветанов, като едва ли не машината за избори, без която ще рухне. Не мисля, че е така. ГЕРБ ще направят изборите и дори той да не е председател на предизборния щаб\", посочи още Сидеров. Според него няма вероятност и това да разцепи ГЕРБ. \"Мога да ви дам пример с предишни информации на силни фигури, които са излизали от ръководство. Не става така разцепването на ГЕРБ, там спойката е друга\", подчерта лидерът на \"Атака\".  \r\nДеница КИТАНОВА", "date": "2019.03.23", "title": "Волен Сидеров, \"Атака\": Цветан Цветанов не заема министерски пост и там не можем да говорим за оставка, но очаквам размествания"}
{"url": "http://www.focus-news.net/news/2019/03/23/2638112/", "text": "С оставката на Цецка Цачева се търси начин да се затвори темата за имотните скандали, друг е обаче е въпросът дали това ще бъде достатъчно  да се затвори темата в публичното пространство. Това коментира за Радио „Фокус“ политологът доц. Румяна Коларова.  \r\n„Очевидно ГЕРБ и Бойко Борисов оценяват, че скандалът с имотите не може да бъде премълчаван. От тази гледна точка партията трябва да прецени каква е цената, която трябва да плати. В случая оставката на Цецка Цачева е свързана не само с имотната придобивка, но най-вече със законодателното решение, за което тя е отговорна като ресорен министър. Що се отнася до организационната цена, която може да бъде платена, Цецка Цачева със сигурност няма ключовата роля, която Цветанов има, нито пък е много популярна фигура, за да предположим, че оставката ѝ ще породи негативни нагласи сред симпатизантите на ГЕРБ“, коментира доц. Коларова. По думите ѝ това е една институционално логична оставка, организационно приемлива и като цяло няма да нанесе емоционални щети сред симпатизантите на ГЕРБ. „Едва ли тази оставка може да сложи край на общественото недоволство, но нито една оставка не слага край на общественото недоволство“, коментира политологът. Според доц. Коларова много важно е от тук нататък какво ще бъде поведението на политиците по отношение на недвижимата собственост. „ Политиците да си дадат сметка, че е абсолютно неприемливо подобно поведение. Трябва да стане така, че не само политиците от ГЕРБ, но всички политици да знаят, че това не е нещо, с което могат да спекулират. Политиците трябва изключително много да внимават и да са наясно, че те са публични личности и трябва да има прозрачност на всички сделки, включително и на имотните, защото досега върху имотните сделки на всички политици,  имаше негласно мълчание. Няма нито един политик в ляво, чиито имоти да са коментирани, макар че там цари същото“,  коментира доц. Румяна Коларова. \r\nРосица АНГЕЛОВА", "date": "2019.03.23", "title": "Доц. Румяна Коларова, политолог: С оставката на Цецка Цачева се търси начин да се затвори темата за имотните скандали"}
{"url": "http://www.focus-news.net/news/2019/03/23/2638113/", "text": "ГЕРБ изгражда морални граници, макар и под натиска на обществените нагласи. Това каза за  Радио „Фокус“  политологът Татяна Буруджиева във връзка с оставката на министъра на правосъдието Цецка Цачева. Тя посочи, че всяка оставка е персонално, лично решение. „Лошото е, че рядко политиците подават оставка навреме, преди обстоятелствата да си ги принудили. Това е поредният такъв случай. Винаги е жалко, когато се стига до такива моменти“, допълни политологът. Според Татяна Буруджиева не е ясно дали оставката ще бъде приета. „Трябва да се изчака, за да се види реакцията и позицията по този скандал на лидера на партия ГЕРБ, който каза, че ще има тежки решения. Те са тежки, защото става въпрос не толкова за законосъобразност, колкото за морал в политиката. Борисов сам на последната конференция на ГЕРБ постави въпроса, че трябва да има морални граници и в момента наблюдаваме, че ГЕРБ изгражда такива морални граници, макар и под натиска на обществените нагласи, а не толкова като вътрешна потребност“, коментира политологът. Според Татяна Буруджиева действията, които ще предприеме Бойко Борисов, ще са в посока удовлетворяване интересите и очакванията на хората, които те представляват.  \r\nРосица АНГЕЛОВА", "date": "2019.03.23", "title": "Доц. Татяна Буруджиева, политолог: ГЕРБ изгражда морални граници, макар и под натиска на обществените нагласи"}
{"url": "http://www.focus-news.net/news/2019/03/23/2638121/ministarat-v-ostavka-tsetska-tsacheva-kategorichno-premierat-borisov-ne-e-okazval-natisk-varhu-men-ne-zhelaya-imeto-mi-da-mu-tezhi.html", "text": "Категорично премиерът Борисов не е оказвал натиск върху мен, не желая името ми да му тежи. Това коментира пред журналисти в Стара Загора министърът на правосъдието в оставка Цецка Цачева, предаде репортер на  Агенция „Фокус“ . „Оставката е личен акт. Във времето назад съм доказала, че мога да нося отговорност. Поех отговорността за загубата на президентските избори еднолично. И това се доказа веднага след това на проведените парламентарни избори, на които партията ГЕРБ е и към този момент управляваща мандатоносител на кабинета „Борисов“ 3. Не желая по никакъв начин името ми да тежи на премиера Борисов в тази вече предизборна кампания, нито пък на МС, на правителството като цяло, поради което считам, че решението ми е правилно, а то е споделено и от министър-председателя“, коментира Цачева и подчерта, че за нея е важно да реагира тук и сега и го е направила още рано тази сутрин, след като е имала готовност и във вчерашния ден да подаде оставка. „Така се носи отговорност според мен. Натиск върху мен категорично не е имало от страна на премиера. Отношенията ни са коректни. Проведохме спокоен разговор тази сутрин, но при така създалата се ситуация, когато вървят проверки, считам, че един правосъден министър не може да изпълнява функциите си. Това, което премиерът ми каза днес, след като му обясних за какво става дума, е че подкрепя моето предложение аз да подам оставка“, каза още Цецка Цачева.", "date": "2019.03.23", "title": "Министърът в оставка Цецка Цачева: Категорично премиерът Борисов не е оказвал натиск върху мен, не желая името ми да му тежи"}
{"url": "http://www.focus-news.net/news/2019/03/23/2638122/sofiya-dve-detsa-sa-blasnati-ot-avtomobil-do-park-sv-troitsa.html", "text": "Две деца са блъснати от автомобил до парк „Св. Троица“. Това съобщиха за  Агенция „Фокус“  от пресцентъра на  МВР . Инцидентът е станал към 11.55 часа. Закарани са в УМБАЛСМ „Н. И. Пирогов“. Инцидентът е станал на ул. „Хисаря“ в ж.к. „Илинден“.  \r\nТеодора ПАТРОНОВА", "date": "2019.03.23", "title": "София: Две деца са блъснати от автомобил до парк „Св. Троица“"}
{"url": "http://www.focus-news.net/news/2019/03/23/2638119/plovdiv-trakiyskite-druzhestva-v-balgariya-gotvyat-zakonoproekt-za-reshavane-na-vaprosite-na-trakiyskite-bezhantsi.html", "text": "Тракийските дружества в България готвят законопроект за решаване на въпросите на тракийските бежанци. Това съобщи председателят на Съюза на Тракийските дружества в България Красимир Премянов по време на отбелязването на Деня на Тракия в Пловдив, предаде репортер на  Радио „Фокус“-Пловдив . Проектозаконът предвижда да се създаде агенция за решаването на въпросите на тракийските бежанци – и от Беломорието, и от Източна Тракия. Премянов обясни, че много от тракийските българи от Беломорието също не са знаели и не са успели да получат обезщетения. По думите на Премянов по съществуващите документи трябва да се пристъпи към обезщетяването на тракийските бежанци от българската държава. „Агенцията и държавата трябва да бъдат упълномощени да водят исковете за парите, които Турция трябва да плати”, добави Премянов и поясни, че тракийските бежанци нямат сили и възможност да плащат сами съдебни такси, а и няма да бъдат допуснати до архивите. „Работим по този закон заедно със Софийския университет, това ще бъде едно ново решение за тракийските бежанци”, каза Красимир Премянов. \r\nТой информира също, че тракийските дружества предлагат биографията на капитан Петко войвода да се изучава в началния курс. Предлага се и борбата на тракийските българи да влезе за изучаване в часовете на класния ръководител. Тези идеи са били обсъдени с министъра на образованието Красимир Вълчев, който също е потомък на тракийски бежанци. По думите на Премянов министър Вълчев е уверил, че ще направи всичко, което зависи от него, за да се случи това. Той припомни още, че тази година се навършват 175 години от рождението на капитан Петко войвода, като годишнината ще премине под егидата на президента Румен Радев, който също е тракиец. „Борбата за интересите на тракийските българи е въпрос на национално достойнство, това трябва да е национална кауза и с нея трябва да е ангажирано и правителство, и президентство, и всички институции в страната ни“, коментира той. Според Премянов Пловдив пък трябва да бъде център на това движение. Той припомни, че това е бил първият геноцид на Балканите, тъй като 67 000 тракийци са били избити, насилени, унижени, Арда е била почерняла от това, а 350 000 души са били ограбени. \r\nЦветана ТОНЧЕВА", "date": "2019.03.23", "title": "Пловдив: Тракийските дружества в България готвят законопроект за решаване на въпросите на тракийските бежанци"}
{"url": "http://www.focus-news.net/news/2019/03/23/2638116/premierat-boyko-borisov-prie-ostavkata-na-tsetska-tsacheva.html", "text": "Министър-председателят Бойко Борисов прие оставката на министъра на правосъдието Цецка Цачева. Това съобщиха от  правителствената информационна служба . Двамата разговаряха и обсъдиха свързаната с името й имотна сделка. Пред премиера министър Цачева заяви решението си, че подава оставка и не желае създалото се напрежение да се пренася върху работата на правителството.", "date": "2019.03.23", "title": "Премиерът Бойко Борисов прие оставката на Цецка Цачева"}
{"url": "http://www.focus-news.net/news/2019/03/23/2638124/elena-yoncheva-bsp-iskame-dve-neshta-spravedlivost-i-preodolyavane-na-bednostta.html", "text": "Какво иска България и всички ние? Искаме две неща – справедливост и преодоляване на бедността – по-добри доходи, изравняване на неравенството в икономиката, социалната сфера и в регионите. Това минава през по-добра и работеща съдебна система и по-добър шанс за изравняване на доходите. Това заяви водачът на листата на БСП за европейските избори Елена Йончева по време на среща с млади лидери от Балканските държави, съобщиха от пресцентъра на  партията . „Като журналист, който е отразявал горещи точки по света, на практика съм била във всички държави от Балканите – Косово, Македония, Албания, Сърбия, по време на процесите през 90-те години и началото на 2000-та година. Може би много добре разбирам и като журналист, не само като политик, колко е важна интеграцията на Западните Балкани в структурите на ЕС“, допълни тя. Йончева подчерта, че е изключително важно самата Европа да не загърби мирното си съществуване, в което живеем повече от 70 години. „Приемаме го за даденост, нещо, за което не трябва да се борим. Приемаме за даденост тази социална Европа, която е днес, и което ни отличава от други континенти значително“, каза още Йончева. По нейните думи сме изправени пред една нова и различна Европа, която е на път да създаде своя обща отбрана - първите стъпки са направени вече от страна на Франция и Великобритания, обща външна политика, обща политика за отстояване на социалните права на хората. „Не само българската левица, но и тази в ЕП, предлага свои програми и законодателни инициативи- социален стълб за изравняване на икономическите, социалните, регионалните различия в Европа. Левицата говори за създаване на общи стандарти за минимална работна заплата, за европейски органи по труда, които да защитават трудовите права. Всичко това минава през тази битка за Европа, която да има не само обща отбрана и външна политика, която да доведе до отстояване на своите социални права и по-малко зависимост от външни сили“, подчерта водачът на листата на БСП.  \r\n„Младите хора във всички държави се въздържат от активно участие в политиката. Трябва да ги накараме да бъдат активни и да вземат бъдещето в ръцете си“, заяви зам.-председателят на БСП Деница Златева по време на срещата. Тя изрази мнение, че днес сме изправени пред една разделена Европа на много скорости. „И за нас, като социалисти и представители на малка държава, на малък регион в Европа, е много важно да не позволяваме това. Трябва да има равни възможности за младите хора - да учат в чужбина, да развиват кариерата си, да могат да работят, където поискат. Ние, като социалисти, разработихме Младежката гаранция преди няколко години и това беше голяма борба в Европейския съвет и дори в нашето социалистическо семейство по онова време“, подчерта зам.-председателят на БСП. Според нея трябва да се даде шанс на младите хора да  бъдат ключови участници на предстоящите Европейски избори. „Например, имаме квота в нашата листа - 30% за младежи от 17 места, т.е. с 5 или 6 места за лица под 35 години и се надявам, че един от тези 6 ще бъде избран. Това също е инструмент да мотивираме младите хора да станат по-активни, когато говорим в какво общество или съюз искат да живеят“, каза още Златева. Тя допълни, че в платформата има ключови моменти, които се отнасят до младите гласоподаватели. „Единият е достойно заплащане за достоен труд. Това се отнася не само за преодоляване на разликите в заплащането на мъжете и жените, а също и за възможността първата работа на всеки млад човек да бъде достойна и да получава достойно заплащане. Имаме младежка гаранция, имаме детска гаранция, защото е важно, когато човек е млад и реши да създаде семейство и да има дете, то да има гарантирано образование и достъп до здравни грижи“, подчерта тя. Според нея е важна и програмата Еразъм+, която е основен ключ за образователен и културен обмен. „Искаме да имаме повече средства в следващия европейски бюджет за тази програма“, подчерта тя.", "date": "2019.03.23", "title": "Елена Йончева, БСП: Искаме две неща – справедливост и преодоляване на бедността"}
{"url": "http://www.focus-news.net/news/2019/03/23/2638117/vitseprezidentat-iliyana-yotova-vaprosat-veche-ne-e-v-argumentite-na-tsetska-tsacheva-a-v-tezi-koito-shte-zashtityat-gerb-i-ministar-predsedatelyat.html", "text": "Въпросът вече не е в аргументите, които ще изложи Цецка Цачева, а в аргументите, които ще защитят ГЕРБ, мнозинството и министър-председателят. Това каза пред журналисти в Стара Загора вицепрезидентът Илияна Йотова по повод оставката на правосъдния министър Цецка Цачева заради информация в медиите за апартамента й, предаде репортер на  Агенция „Фокус“ . „Дали ще има други оставки- ще видим“, коментира вицепрезидентът. „ Оставката винаги е индивидуален акт. Надявам се, че Цецка Цачева разбира какво прави“, заяви Илияна Йотова. „Казах, че премиерът е на ход. Очевидно съм имала някакво предчувствие по темата“, посочи тя. Тя отговори с не на журналистически въпрос зависи ли авторитета на един лидер от броя на апартаментите.", "date": "2019.03.23", "title": "Вицепрезидентът Илияна Йотова: Въпросът вече не е в аргументите на Цецка Цачева, а в тези, които ще защитят ГЕРБ и министър- председателят"}
{"url": "http://www.focus-news.net/news/2019/03/23/2638115/ministarat-v-ostavka-tsetska-tsacheva-moeto-ubezhdenie-e-che-dokato-varvyat-proverkite-na-kpkonpi-i-na-vkp-ne-e-redno-da-izpalnyavam-funktsiite-si-na-ministar-na-pravosadieto.html", "text": "Моето убеждение е, че докато вървят проверките на КПКОНПИ и на ВКП не е редно да изпълнявам функциите си на министър на правосъдието. Това коментира пред журналисти в Стара Загора министърът на правосъдието в оставка Цецка Цачева, предаде репортер на  Агенция „Фокус“ . „Знаете, че във вчерашния ден еднолично сезирах компетентните институции с искане  да бъдат извършени проверки по отношение на придобитото от мен недвижимо имущество. Това означава, че нямам никакви притеснения за извършени престъпления, тъй като не съм в никакви връзки с фирмата продавач, нито пък може да се говори за злоупотреба с власт. Още във вчерашния ден, след като информирах премиера, съм изразила готовност да подам и оставка. Беше коректно да го изчакам да се завърне от Брюксел“, заяви Цачева. По думите ѝ тази  сутрин в неговия кабинет спокойно е обяснила за пореден път и на него при какви условия и как е сключила сделката. „Моето убеждение е, че докато вървят проверките на Антикорупционната комисия и на ВКП не е редно да изпълнявам функциите си на министър на правосъдието, поради което едновременно с подаването на оставка съм заявила и молба да ми бъде разрешен полагаемия ми се годишен отпуск до момента, в който оставката бъде гласувана в Народното събрание. Докато вървят проверките, няма да коментирам повече“, каза още Цецка Цачева.", "date": "2019.03.23", "title": "Министърът в оставка Цецка Цачева: Моето убеждение е, че докато вървят проверките на КПКОНПИ и на ВКП не е редно да изпълнявам функциите си на министър на правосъдието"}
{"url": "http://www.focus-news.net/news/2019/03/23/2638127/dobrich-obshtina-kavarna-se-sdobi-s-200-novoposadeni-dravcheta.html", "text": "Община Каварна се сдоби с 200 новопосадени дръвчета, които бяха обещани на всички граждани от кмета Нина Ставрева. Това съобщиха от пресцентъра на  Общината . В залесяването се включиха Общинска администрация- Каварна, Общинско предприятие \"Чиракман\", ученици и техните родители, и учители. С общи усилия участниците в инициативата облагородиха улици, паркове, училища и детски градини с многобройните фиданки и направиха града още по-приветлив и зелен още през първите дни на пролетта. \"Гората на надеждата\" е едно от местата, което стана стопанин на млади дръвчета. Нейните първи дръвчета са засадени, когато Каварна е обявена за град през 1906 година и 113 години по- късно гората бе обновена. \r\n\"Инициативата ще продължава и за напред.Това е един добър пример за добри дела. Нека пръскаме доброто и да заразяваме и останалите.\", заяви госпожа Ставрева по време на залесяването. \r\nЗасадените дръвчета са от вида хибискус, рожков-див, явор, каталпа, червен дъб, кипарис и чинар, които са доставени от разсадник „Соколово“.", "date": "2019.03.23", "title": "Добрич: Община Каварна се сдоби с 200 новопосадени дръвчета"}
{"url": "http://www.focus-news.net/news/2019/03/23/2638128/blagoevgrad-vremenno-dvizhenieto-po-pat-i-1-simitli-kresna-se-osashtestvyava-v-edna-lenta-poradi-otstranyavane-na-avariral-tezhkotovaren-avtomobil.html", "text": "Временно движението по път I-1 Симитли - Кресна се осъществява в една лента поради отстраняване на аварирал тежкотоварен автомобил. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание, спазвайки указанията на \"Пътна полиция\".", "date": "2019.03.23", "title": "Благоевград: Временно движението по път I-1 Симитли - Кресна се осъществява в една лента поради отстраняване на аварирал тежкотоварен автомобил"}
{"url": "http://www.focus-news.net/news/2019/03/23/2638130/umbalsm-nipirogov-edno-ot-blasnatite-detsa-do-park-sv-troitsa-e-preminalo-prez-protivoshokova-zala.html", "text": "Едното от двете деца, блъснати от автомобил до парк „Св. Троица“, е преминало през детска противошокова зала на болницата. Това съобщи за  Агенция „Фокус“  говорителят на УМБАЛСМ „Н. И. Пирогов“ Мария Пойразова. Второто дете преминава подробни прегледи и изследвания, без непосредствена опасност за живота му към момента. Лекарските екипи се грижат и за двете деца.  \r\nТеодора ПАТРОНОВА", "date": "2019.03.23", "title": "УМБАЛСМ „Н.И.Пирогов“: Едно от блъснатите деца до парк „Св. Троица“ е преминало през противошокова зала"}
{"url": "http://www.focus-news.net/news/2019/03/23/2638132/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kalotina-i-gkpp-dunav-most-2.html", "text": "Интензивен е трафикът на изход за товарни автомобили на ГКПП „Калотина“ на българо-сръбската и ГКПП „Дунав мост 2“ на българо-румънската граница. Това съобщиха от  ГД „Гранична полиция“ . На границата със Северна Македония, Гърция и Турция трафикът е нормален на всички гранични контролно-пропускателни пунктове.", "date": "2019.03.23", "title": "ГД „Гранична полиция“: Интензивен е трафикът на изход  за товарни автомобили на ГКПП „Калотина“ и ГКПП „Дунав мост 2“"}
{"url": "http://www.focus-news.net/news/2019/03/23/2638131/varna-namalyavat-sluchaite-na-ostri-respiratorni-zabolyavaniya-v-oblastta.html", "text": "През изминалата седмица във Варна най-много случаи на грип има при децата до 4-годишна възраст. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. Според сведения от информационната система за събиране и анализиране на данни за периода от 15 до 21 март пациентите с грип са 5, спрямо 8 от втората седмица на март. 3 са случаите на заболели от грип при децата до 4 години, 1 - от 4 до 14-годишна възраст, и 1 - във възрастовата група над 64 години. От регистрираните пациенти 2 са във Варна, а в малките общини в региона те са 3. Регистрирани са 169 случая на остри респираторни заболявания (ОРЗ), при 186 случая за предходната седмица. Най-висока е заболеваемостта при децата от 5 до 14 години - 64 случая. При децата до 4-годишна възраст болните са 40, а във възрастовите групи от 15 до 29 години и от 30 до 64 години - по 30. Общо 25 са усложненията от ОРЗ, представени от 7 бронхита и 18 пневмонии. \r\nБояна АТАНАСОВА", "date": "2019.03.23", "title": "Варна: Намаляват случаите на остри респираторни заболявания в областта"}
{"url": "http://www.focus-news.net/news/2019/03/23/2638133/sport-grigor-dimitrov-se-zavrashta-na-korta-dnes.html", "text": "Тенис: Най-добрият български тенисист Григор Димитров излиза срещу Фелисиано Лопес в мач от втория кръг на Маями Оупън. \r\nЗа последно Димитров участва на Аустрелиън Оупън в Мелбърн в началото на годината, където стигна до четвъртфиналите на надпреварата. \r\nБившият номер 3 в света ще се изправи срещу Фелисиано Лопес около 20 часа. Двубоят им на централния корт в Маями е втори от програмата, като преди него трябва да се изиграе мачът между Петра Квитова и Дона Векич, които започват точно в 18 часа.", "date": "2019.03.23", "title": "Спорт: Григор Димитров се завръща на корта днес"}
{"url": "http://www.focus-news.net/news/2019/03/23/2638125/aleksandar-vuchich-nyama-da-dopusnem-nasilie-na-protestite.html", "text": "Сръбският президент Александър Вучич заяви днес в Нови Сад, че властите вече няма да допускат насилие по време на протести като миналата събота, добавяйки, че ако има насилие, то ще продължи \"толкова кратко, че всеки ще разбере посланието на държавата\", предава думите му македонското електронно издание  “24 Инфо“ \r\n„Инцидентите станаха, защото мислехме, че имаме работа с лидери, които са нормални и рационални, но когато видяхме, че имаме работа с двама магнати, които бързат да увеличат финансите си чрез грабеж на държавна собственост и с един фашист, направихме погрешна оценка. Сега вече разчитаме на разума на  фашиста (Бошко) Обрадович и за магнатите (Драган) Джилас и (Вук) Йеремич и ще предприема всички мерки, а гражданите нямат причина да се страхуват повече от насилие, което няма да бъде позволено, каза Вучич по време на обиколката на новата сграда на Радио-телевизия Войводина в Нови Сад. \r\nТой каза, че се чуди какво е значението на протеста пред президентския дворец миналата седмица, когато сградата е била заобиколена от протестиращи, добавяйки, че \"за това е възможно само едно допускане - това е да го убият\". \r\n\"Има само едно нещо, което могат да направят, за да дойдат на власт, а именно да ме убият.\" Кажете ми кой е начина да ме отстраните: убийство или избори. Би било нормално да искат избори, но знаят, че хората не ги харесват. Какво остава за тях като втори вариант? Не лъжете  хората, които събирате!“ - каза Вучич към организаторите на протестите. \r\nВучич добави, че арестуваните студенти са политически активисти и че по-малко хора се събират на протестите, отколкото твърдят опозицията, като заяви, че на митинга в Нови Сад в петък е имало 692 протестиращи. \r\nЩо се отнася до реакцията на региона към решението за Радован Караджич и значението за Република Сръбска, Вучич каза на тези, които си мислят, че присъдата може да означава премахване на сръбското образувание в Босна и Херцеговина, че това е \"Дейтънска и конституционна категория\".   Юлиян Марков", "date": "2019.03.23", "title": "Александър Вучич: Няма да допуснем насилие на протестите"}
{"url": "http://www.focus-news.net/news/2019/03/23/2638137/", "text": "Прогнозата за времето понякога спасява човешки животи, особено когато става дума за времето в планините. Това каза в предаването „Метроном“ на  Радио „Фокус“   синоптикът Анастасия Стойчева от НИМХ по повод Световния ден на метеорологията, който се отбелязва на 23 март. По думите ѝ  метеорологичните прогнози в България са на европейско ниво. „Имаме колеги тук в Института, група от научни работници, които разработват регионален модел „Аладин“, който е от изключително важно значение за краткосрочната прогноза до 36, дори до 72 часа. Така че спокойно бихме могли да твърдим, че метеорологията в България е на достатъчно високо ниво, така че да осигурим навременна информация за гражданите – веднъж чрез медиите и втори път директно към обслужване на обществото чрез отговорните институции“, каза Анастасия Стойчева. По думите ѝ  сбъдването на прогнозите нараства, тъй като вече се ползва по-богата спътникова информация. “Непрекъснато по целия свят се работи върху това те да стават все по-добри. И разбира се, от изключително важно значение е хората, които четат тази информация, превеждат я на езика на обществото, така че да може да се използва. Със сигурност прогностичната информация става все по-точна“, каза синоптикът.   \r\nРосица АНГЕЛОВА", "date": "2019.03.23", "title": "Анастасия Стойчева, НИМХ: Прогнозата за времето понякога спасява човешки животи"}
{"url": "http://www.focus-news.net/news/2019/03/23/2638136/inzh-neli-boycheva-dezinfektsionna-stantsiya-burgas-zapochnahme-obrabotka-sreshtu-larvi-na-komari.html", "text": "Започнахме обработка на биотопните зони срещу ларви на комари. Това каза за  Радио „Фокус“-Бургас  инж. Нели Бойчева, управител на „Дезинфекционна станция“-Бургас. По думите ѝ започнатите ларвицидни обработки са наземни и ще продължат до края на март, а през април ще започне и въздушно третиране. „От 25 март започваме дезакаризация на паркове, градини, детски площадки, зони за свободно пуснати кучета в съставните селища на общината, които ще продължат до края на месец април“, отбеляза инж. Бойчева и добави, че след това отново ще бъдат изготвени графици, по които ще се извършват новите обработки. „Най-вероятно в края на месец май – началото на месец юни ще включим и имагоцидните обработки срещу комари“, каза още инж. Бойчева.  \r\nПо думите ѝ през изминалата година са били подадени много сигнали от граждани за наличие на гъсеници на бялата американска пеперуда. „Нашествието беше по-голямо в сравнение с предходни години. Освен това, през 2018-а година имахме повече подадени сигнали за наличие на оси и стършели. Може да се каже, че сигналите за комари бяха в рамките на нормалното“, допълни инж. Бойчева. \r\nМария ПОПЧЕВА", "date": "2019.03.23", "title": "Инж. Нели Бойчева, Дезинфекционна станция – Бургас: Започнахме обработка срещу ларви на комари"}
{"url": "http://www.focus-news.net/news/2019/03/23/2638138/", "text": "Ако не припознаем съдържанието на Благовещение, пречупено през съвременните проблеми, празникът остава една легенда. Това каза за обзорното публицистично предаване „Метроном“ на  Радио „Фокус“   богословът Ивелина Николова. Тя допълни, че в църковната традиция празникът Благовещение се свързва с бъдещото спасение на човека, заченато в утробата на Дева Мария и обновлението на цялото човечество. „Бих искала да съчетаем не само християнския смисъл и народната символика, но и един много съществен комплекс от морални въпроси, свързани с ролята на жената в съвременния свят. Света Богородица остава и няма да бъде надмината като пример за женственост, святост, майчинство. Когато обаче погледнем към себе си, ние виждаме големия разрив или дълбоката разлика с този свят образ. Векове наред ние се лутаме между две крайности – жената майка, домакиня и съпруга ли е само и това е най-висшето й призвание или оттук вече другата крайност за еманципацията, която днес е много нашумяла и наболяла. Средното положение, обхванато от тези две крайности, всъщност дава златната среда или правилната интерпретация за образа на жената“, добави Ивелина Николова. Според нея в никакъв случай жената не трябва да напуска своето призвание като майка, домакиня и съпруга, но жената не е само това. „Тези три характеристики принизяват достойнството й тогава, когато тя пълноценно не е завоювала или извоювала своето място в обществото. Във времето на Света Богородица много от професиите, изобщо историческите събития и цялата разгърната палитра в социалния живот не е била позната и ние не бива да смятаме, че само това, което  е било есенцията на образа на Света Богородица, днес е приложимо и нищо повече. Нека се опитваме да поглеждаме както към образа на Света Богородица, така и на съвременната жена от няколко страни – от гледна точка на светостта на жената, от гледна точка на призванието и от гледна точка на съвременните условия“, каза още богословът.  \r\nРосица АНГЕЛОВА", "date": "2019.03.23", "title": "Ивелина Николова, богослов: Ако не припознаем съдържанието на Благовещение, пречупено през съвременните проблеми, празникът остава една легенда"}
{"url": "http://www.focus-news.net/news/2019/03/23/2638123/rumen-petkov-abv-kakvoto-za-tsetska-tsacheva-tova-za-tsvetan-tsvetanov.html", "text": "Каквото за Цецка, това и за Цецко. Това каза лидерът на АБВ Румен Петков по време на пресконференция във връзка със скандала с апартаментите и оставката на Цецка Цачева като правосъден министър, предаде репортер на  Агенция „Фокус“ .  Петков посочи, че Цветанов в момента е на инструктаж в САЩ. „Като се върне, смело с куфара за село и да обяснява там на комшиите как той спестява 15 хил. на месец“, заяви лидерът на АБВ. Той посочи, че в АБВ е предупредил младежите да внимават с тъщите.  \r\nДеница КИТАНОВА", "date": "2019.03.23", "title": "Румен Петков, АБВ: Каквото за Цецка Цачева, това за Цветан Цветанов"}
{"url": "http://www.focus-news.net/news/2019/03/23/2638140/", "text": "При щурма на Одринската крепост българският войник се хвърля в атака „на нож“ с голямо хладнокръвие и без никакъв страх. Това каза в предаването за „Честта и славата на България“ на Радио „Фокус“, военният историк доц. д-р Петър Ненков по повод 26 март - Ден на Тракия и 106 години от превземането на Одринската крепост.  \r\nВоенният историк посочи, че Българската армия започва Балканската война не напълно окомплектована по изискванията на военния устав. „Много от войниците ни тръгват към фронта със своите цървули и навуща. В хода на бойните действия не достига медицинско и санитарно осигуряване, не достига тилово осигуряване, но въпреки всичко благодарение на волята на несломимия войнски дух на българския войник, той успява да смаже една от най-силните армии – армията на Османската империя и независимо, че е наричана „болният човек на Европа“, Турция все още има огромна съпротивителна мощ, а армията й е много добре подготвена и окомплектована, каза Ненков. „След падането на крепостта, в Одрин пристигат военни делегации от Русия, САЩ, Германия, Холандия и др., за да се поучат от българския челен опит за превземане на крепост с щурм. Те са силно озадачени как най-силната крепост в Югоизточна Европа, обявена от военните специалисти за непревземаема, е превзета от българите  само за два дни бойни действия“, подчерта Ненков. Българските нововъведения при овладяването на Одрин се изучават във военните училища и академии на други държави и се прилагат в други войни след Първата Балканска война, допълни още той.  \r\nЕвелина БРАНИМИРОВА", "date": "2019.03.23", "title": "Доц. д-р Петър Ненков: При Одрин българският войник се хвърля в атака „на нож“ с голямо хладнокръвие и без никакъв страх"}
{"url": "http://www.focus-news.net/news/2019/03/23/2638141/rumen-petkov-abv-bezhanskite-tsentrove-sa-palni-na-19-23-vaprosat-e-zashto-pravitelstvoto-iska-da-stroi-novi.html", "text": "Пълняемостта на бежанските центрове е между 19  и 23%, въпросът е какво кара правителството да иска да строи нови. Това каза лидерът на АБВ Румен Петков по време на пресконференция, предаде репортер на  Агенция „Фокус“ . „До месец февруари включително пълняемостта на домовете за временно настаняване на чужденци в България е между 19 и 23 %“, съобщи той. „Какво кара българското правителство да тръгне да строи нови домове, при положение тези са далеч незапълнени. Или това е претенция на „Ограда и паспорти“ да крадат и по силата на политиката за жилищно настаняване на правителството като цяло, ще разгърнат на тема ограда и паспорти. Или това правителство не знае коя територия управлява и какви инструменти има, за да решава този тип въпроси“, попита лидерът на АБВ. По думите му анализът на правителството показва, че към страната няма бежански натиск или ако има, е пренебрежимо малък. „Убеден съм, че вълна ще има през април-май. Това е друг въпрос. Днес предпоставка за взимане на решение, трошене и крадене на пари, просто няма. Да бъдат любезни това да го изтеглят, да го оставят като материал в една от мазите на апартаментите на Цецо. Предполагам, че там има и празно място. Като му дойде времето да го извадят“, коментира Петков. \r\nДеница КИТАНОВА", "date": "2019.03.23", "title": "Румен Петков, АБВ: Бежанските центрове са пълни на 19-23%, въпросът е защо правителството иска да строи нови"}
{"url": "http://www.focus-news.net/news/2019/03/23/2638142/plovdiv-na-poligonite-na-61-va-stryamska-mehanizirana-brigada-se-provedoha-zanyatiya-s-uchenitsite-ot-klub-priyateli-na-armiyata.html", "text": "На полигоните на 61-ва Стрямска механизирана бригада се проведоха занятия с учениците от Клуб „Приятели на армията“, съобщиха за  Радио „Фокус“-Пловдив  от бригадата. В районите на учебните центрове „Тюлбето” и „Анево” на 19 и 20 март се проведоха учебни занятия, в които участваха ученици от клуба от средните училища в градовете Карлово, Казанлък, Сопот и Хисаря. Занятията бяха организирани от главните сержанти на военните формирования на 61-ва Стрямска механизирана бригада в район Карлово и Казанлък под ръководството на старшина Дамян Пеневски – главен сержант на бригадата. В тях се включиха над 110 ученици от Карлово, Сопот и Хисаря и над 100 – от Казанлък. Учениците участваха в занятия по оцеляване в екстремни условия и по военна топография и имаха възможност да стрелят с пистолет, автомат и картечница. Кулминацията бяха стрелбите, с които те се справиха отлично. Учениците се убедиха, че личностните качества, които трябва да притежават – физическа издръжливост, психическа устойчивост, дисциплинираност, умения за работа в екип, патриотизъм и обичта към Родината, са неразделна част от воинската професия.", "date": "2019.03.23", "title": "Пловдив: На полигоните на 61-ва Стрямска механизирана бригада се проведоха занятия с учениците от Клуб „Приятели на армията“"}
{"url": "http://www.focus-news.net/news/2019/03/23/2638134/plovdiv-sayuzat-na-mezhdunarodnite-prevozvachi-obsazhda-v-grada-novi-protesti-sreshtu-paketa-mobilnost.html", "text": "Съюзът на международните превозвачи обсъжда в Пловдив евентуални протести срещу пакета „Мобилност“ на свое отчетно-изборно събрание. Това съобщиха за  Радио „Фокус”-Пловдив  от отганизацията. Пакетът „Мобилност“ въвежда редица ограничения за българските транспортни фирми, опериращи в европейски страни. Възможно е днес да бъдат планувани протести в страната срещу предлаганите рестрикции. Подготвя се и протест на българските превозвачи на 27 март в Страсбург. Превозвачите ще излязат с декларация, която също обсъждат на събранието си. \r\nПакетът „Мобилност“ ще бъде обсъждан от понеделник и в Европарламента. \r\nЦветана ТОНЧЕВА", "date": "2019.03.23", "title": "Пловдив: Съюзът на международните превозвачи обсъжда в града нови протести срещу пакета „Мобилност“"}
{"url": "http://www.focus-news.net/news/2019/03/23/2638143/blagoevgrad-vremenno-e-ogranicheno-dvizhenieto-po-pat-i-1-simitli-kresna-v-rayona-na-tunel-kasiya-poradi-izteglyaneto-na-avariral-tezhkotovaren-avtomobil.html", "text": "Временно е ограничено движението по път I-1 Симитли - Кресна в района на тунел “Късия” поради изтеглянето на аварирал тежкотоварен автомобил. Това съобщиха от пресцентъра на  Агенция \"Фокус\" .", "date": "2019.03.23", "title": "Благоевград: Временно е ограничено движението по път I-1  Симитли - Кресна в района на тунел “Късия” поради изтеглянето на аварирал тежкотоварен автомобил"}
{"url": "http://www.focus-news.net/news/2019/03/23/2638144/elena-yoncheva-bsp-borisov-predade-balgarskite-prevozvachi-dva-pati-i-to-kategorichno.html", "text": "Правителството изпусна момента за пакета „Мобилност“. В България беше Макрон. Борисов предаде българските превозвачи два пъти и то категорично. Той не постави този въпрос пред Макрон и не защити интересите на нашите превозвачи. Това заяви водачът на листата на БСП за европейските избори Елена Йончева пред Дарик радио, съобщиха от пресцентъра на  Националния съвет на БСП . Тя припомни, че по време на нашето председателство тази тема не беше приоритет. „Ние я оставихме за австрийското председателство, което има най-неблагоприятни позиции за този пакет“, допълни тя. Йончева е категорична, че България е част от ЕС, но трябва да намери своето достойно място. „За това трябва да се борим. Аз съм против Европа на две скорости“, категорична е тя. По повод Брекзит Йончева е на мнение, че трябва да бъде със сделка. „Има изследвания, които показват, че ако няма сделка, България губи 111 млн. евро всяка година, а ако е със сделка – около 60 млн. евро. Става въпрос и за нашата сигурност, за българите, които работят там и как ще гарантираме техните права, за тези, които се обучават във Великобритания“, каза още тя. Йончева коментира и ситуацията във Венецуела. Според нея не трябва да се намесваме във вътрешни отношения, но Европа е голяма сила и трябва да направи всичко възможно за провеждането на честни избори. „С всяка намеса, виждате какво стана в Ирак, Афганистан, Сирия“, посочи тя.  \r\n„Грабежът в България е 11 млрд. лв всяка година, според доклад на Зелените в ЕП“, коментира водачът на листата на БСП за европейските избори. Като пример за корупция тя посочи случая „Ало, Банов съм!“ и подчерта, че всичко е в ръцете на прокуратурата и ОЛАФ. „Събираме още документи, които ще докажат по категоричен начин, че всичко, което е наредил Банов от своя кабинет – да не бъдат взети от една фирма минимум 700 000 лв., а става ясно, че са повече от 1 млн.лв., тези нареждания са били изпълнени“, допълни тя.  \r\nПо повод исканите проби от магистралите, Елена Йончева обяви, че има напредък. „Всеки опит да бъде показан грабежът в България среща силна съпротива. В началото АПИ казаха, че нямаме право да правим такава проверка. Сега вероятно ще ни мотаят, но тази битка ще я спечелим и благодарение на европейските институции. Битката трябва да започне от България“, категорична е тя. Йончева подчерта, че проверката ще бъде направена по всички законови изисквания и то в европейска лаборатория. „Когато ни разрешат от АПИ, ще поканим и журналисти, които да проследят проверката“, каза още тя и допълни, че 40% от стойността на тези магистрали се връща към управляващите. „ГЕРБ си отиват. Те са пътници. Важно е следващите, които ще дойдат на власт, да променят начина, по който се управлява България“, каза още Йончева.", "date": "2019.03.23", "title": "Елена Йончева, БСП: Борисов предаде българските превозвачи два пъти и то категорично"}
{"url": "http://www.focus-news.net/news/2019/03/23/2638135/zam-ministarat-na-sporta-vanya-koleva-podade-ostavka-po-iskane-na-premiera-boyko-borisov.html", "text": "Заместник-министърът на спорта Ваня Колева подаде оставка по искане на премиера Бойко Борисов. Това потвърдиха за  Агенция \"Фокус\"  от пресцентъра на Министерството на младежта и спорта.", "date": "2019.03.23", "title": "Зам.-министърът на спорта Ваня Колева подаде оставка по искане на премиера Бойко Борисов"}
{"url": "http://www.focus-news.net/news/2019/03/23/2638146/abv-mladezhi-nominira-5-dushi-za-listata-na-partiyata-za-evroizborite.html", "text": "АБВ – Младежи номинира 5 души за листата на партията за евроизборите. Това каза лидерът на АБВ – Младежи  Пламена Заячка  по време на пресконференция, предаде репортер на  Агенция „Фокус“ . „Нашата организация, Националният съвет номинира 5 души. Средната възраст на номинациите е 28 години. Всички са изключително подготвени от гледна точка на образователен ценз, на опит с европейски институции и работа с ЕК и Представителството й в България, включително са живели в чужбина“, заяви Пламена Заячка. По думите й става въпрос за нови лица, които са готови да се включат за нов морал в политиката. „Ние приехме една декларация на АБВ – Младежи, свързана със злоупотребата на власт и личното облагодетелстване от нея. Обявяваме се против ежедневните скандали, на които сме свидетели“, посочи Заячка. Тя коментира, че моделът се е превърнал в норма, а те като млади хора вярват, че това отвращава младите хора от политиката. „В ЕП ще се борим против двойните стандарти. Открихме нашата кампания за евроизборите през ноември в ЕП“, изтъкна лидерът на АБВ – Младежи. Тя припомни, че младежката структура на АБВ е стартирала и движение за мир. „В България ние ще се борим за три неща – неразпространение на ядрено оръжие на територията на България, без промяна на статута на военните бази и контингенти от отбранителни в нападателни и за разширяване на договора за ракети със среден и малък обсег“, каза още Заячка. Тя съобщи, че още тази седмица АБВ - Младежи ще изпрати писма до президента, премиера и председателя на Народното събрание за подкрепа за тази инициатива, тъй като каузата им е надпартийна.   \r\nДеница КИТАНОВА", "date": "2019.03.23", "title": "АБВ – Младежи номинира 5 души за листата на партията за евроизборите"}
{"url": "http://www.focus-news.net/news/2019/03/23/2638147/sport-radoslav-yankov-zavarshi-sred-parvite-osem-v-posledniya-start-za-sezona.html", "text": "Зимни спортове: На трасето на паралелния слалом в германския курорт Винтерберг носителят на Световната купа през 2017-а най-добър български сноубордист Радослав Янков стигна до място в топ 8, като на осминафиналите победи световния шампион Дмитрий Логинов. На четвъртфиналите обаче германецът Щефан Баумайстер се оказа по-бърз от Янков и продължи напред. В последствие Баумайстер стигна до финала, в който грешка го лиши от успеха срещу Лукас Матис от Австрия.", "date": "2019.03.23", "title": "Спорт: Радослав Янков завърши сред първите осем в последния старт за сезона"}
{"url": "http://www.focus-news.net/news/2019/03/23/2638148/pazardzhik-deset-dekorativni-dravcheta-byaha-zasadeni-v-pazardzhik.html", "text": "Десет декоративни дръвчета бяха засадени в Пазарджик от фризьорката Ваня Иванова, която записа рекорд в „Гинес“ преди две години, съобщиха  организаторите на акцията . Средствата за дръвчетата са събрани чрез инициативи на доброволческата кампания „Най-хубавото се вижда със сърцето“. Шест японски вишни и четири зелени декоративни дръвчета вече красят бул. „Христо Ботев“ в Пазарджик, от входа на Полицейската школа в посока Гимназията по икономика и мениджмънт. Ваня Иванова се зае с организирането на кампанията „Най-хубавото се вижда със сърцето“ през миналата година. Още тогава тя обясни, че ще вложи набраните благотворителни средства в разкрасяването на Пазарджик, където работи. „Фокус“  припомня, че пред юли 2017 година Ваня Иванова успя да изпълни условието за \"Гинес\" и направи 330 прически за по-малко от 8 часа. Най-доброто постижение до момента бе 319 за 12 часа. Това е резултатът на руската фризьорка Анна Михайлова, който обаче не е регистриран в книгата на рекордите.", "date": "2019.03.23", "title": "Пазарджик: Десет декоративни дръвчета бяха засадени в Пазарджик"}
{"url": "http://www.focus-news.net/news/2019/03/23/2638149/bisera-borisova-psiholog-choveshkoto-tyalo-e-taka-ustroeno-che-postepenno-se-nastroyva-kam-vsyaka-edna-promyana.html", "text": "Човешкото тяло е така устроено, че постепенно се настройва към всяка една промяна. Това каза за  Радио „Фокус“ – Пирин  психологът Бисера Борисова във връзка със смяната на времето, която ще се случи в 03.00 часа на 31 март. По думите ѝ смяната на часовото време е стряскаща за организма, предвид човешката природа, но това не би трябвало да ни плаши. Борисова отбеляза, че организмът ни изпитва подобен стряскаш ефект ѝ, когато пътуваме в страни, които са с различни часове време от това, което е в България. „В този случай всичко зависи от разликата във времето – ако става въпрос за 2 часа разлика, това не е чак такъв проблем и човек се настройва, но ако говорим за 7-8 часа разлика, тогава хората преодоляват по-трудно часовата разлика“, подчерта Борисова. Тя каза още, че преодоляването на разликата в часовото време е процес, който е строго индивидуален за всеки един от нас. „Няма някакво правило, което да важи за всички хора, но по принцип отнема време“, уточни Борисова. \r\nЛивия НИНОВА", "date": "2019.03.23", "title": "Бисера Борисова, психолог: Човешкото тяло е така устроено, че постепенно се настройва към всяка една промяна"}
{"url": "http://www.focus-news.net/news/2019/03/23/2638150/umbalsm-n-i-pirogov-detsata-blasnati-do-park-sv-troitsa-sa-nastaneni-v-reanimatsiya-i-nevrohirurgiya.html", "text": "Едното дете е в детската реанимация, а другото в детската неврохирургия. Това съобщи за   Агенция „Фокус“  говорителят на  УМБАЛСМ „Н. И. Пирогов“ Мария Пойразова по повод инцидента, при който две деца бяха блъснати от автомобил до столичния парк „Св. Троица“.  \r\nТеодора ПАТРОНОВА", "date": "2019.03.23", "title": "УМБАЛСМ „Н. И. Пирогов“: Децата, блъснати до парк „Св. Троица“, са настанени в реанимация и неврохирургия"}
{"url": "http://www.focus-news.net/news/2019/03/23/2638152/plovdiv-poreden-protest-da-spasim-parka-zad-sankt-peterburg-shte-se-provede-v-grada-na-24-mart.html", "text": "Пореден протест „Да спасим парка зад Санкт Петербург” ще се проведе в Пловдив. Това съобщиха за  Радио „Фокус” - Пловдив  от Инициативния комитет на протестиращите граждани в квартал Кършияка. Протестът е от 17 часа утре, 24 март, в парка. Хората са организирали подписка и онлайн петиция, в която са се подписали вече над 2500 души. Хора от всички квартали на Пловдив подкрепят протестиращите в борбата им за запазване на зелената площ. Към инициативния комитет на протестиращите има Експертен съвет от специалисти, които консултират всяка тяхна стъпка до успешна развръзка на казуса с парка. Протестиращите очакват парка да бъде откупен отново от община Пловдив и да не се застроява. Общината вече възложи оценка на имота на трима лицензирани оценители. Това бе поискано и от настоящия собственик Байрям Солак, който заяви готовността си да го продаде, въпреки, че отказа да се яви на тристранната среща с протестиращите в четвъртък, но изпрати исканията си да бъде премахнат електрозахранващ кабел, който минава през имота му, както и бункерите, които реално са в имота му, но все още няма информация за тяхната собственост. Кметът на Пловдив Иван Тотев предупреди, че няма да позволи да се извиват ръцете на общината и да се искат непосилни суми за имота. \r\nХората от квартала си искат парка и няма да отстъпят, като се заканват протестите им да преминат в гражданско неподчинение. \r\nДо протестите се стигна, след като в парка поголовно бяха изсечени 64 здрави дървета, при разрешение за санитарна сеч само на 9 от тях. След 3-4 дни жителите на квартала демонстративно засадиха нови 40 фиданки на мястото на изсечените. На по-късен етап паркът бе изчистен от хората, а след това общината смени и осветлението. \r\nВ момента в парка редовно дежури будното гражданско общество, за да не се пристъпи към ново изсичане на останалите дървета и търпеливо все още чака прокуратурата да се сезира за незаконната сеч. \r\nЦветана ТОНЧЕВА", "date": "2019.03.23", "title": "Пловдив: Пореден протест „Да спасим парка зад Санкт Петербург” ще се проведе в града на 24 март"}
{"url": "http://www.focus-news.net/news/2019/03/23/2638145/afp-poveche-ot-630-tsivilni-sa-bili-ubiti-po-vreme-na-operatsiyata-sreshtu-islyamska-darzhava.html", "text": "Повече от 630 цивилни са били убити по време на шестмесечната операция срещу „Ислямска държава“, която завърши с поражението й от подкрепените от САЩ сирийски сили в събота, предава  AFP . \r\nЗагиналите цивилни - сред тях роднини на бойци от „Ислямска държава“ - включват 209 деца и 157 жени, съобщиха от Сирийската обсерватория за наблюдение на човешките права, базирана в Лондон. \r\nВодените от кюрдите Сирийски демократични сили (СДС) започнаха офанзивата си срещу последните бастиони на джихадистите в долината на Ефрат на 10 септември. \r\nБританската обсерватория заяви, че операцията е струвала живота на 730 бойци от кюрдските сили, както и 1600 джихадисти.  Юлиян Марков", "date": "2019.03.23", "title": "AFP: Повече от 630 цивилни са били убити по време на операцията срещу „Ислямска държава“"}
{"url": "http://www.focus-news.net/news/2019/03/23/2638153/mvr-na-7-i-9-godini-sa-blasnatite-detsa-do-park-sv-troitsa-izskochili-sa-vnezapno-na-patnoto-platno.html", "text": "Пострадалите деца при инцидента в района на парк „Св. Троица“ са на 7 и 9 години. Това съобщиха от пресцентъра на  МВР . Инцидентът е станал към 11.50 часа, на кръстовището на улиците \"Хисаря\" и \"Цар Симеон\". По първоначални данни децата са изскочили внезапно на платното и са били ударени от лек автомобил, шофиран от 51-годишна. Децата спешно са откарани за преглед, едното е с по-леки контузии, но другото е с по-сериозни наранявания. По случая е образувано досъдебно производство. Предстои изясняване на обстоятелствата, довели до инцидента.", "date": "2019.03.23", "title": "МВР: На 7 и 9 години са блъснатите деца до парк „Св. Троица“, изскочили са внезапно на пътното платно"}
{"url": "http://www.focus-news.net/news/2019/03/23/2638154/blagoevgrad-80-sluchaya-na-morbili-sa-registrirani-v-oblast-blagoevgrad.html", "text": "80 случая на морбили са регистрирани в Област Благоевград, показва справка на сайта на  Регионална здравна инспекция . На 20 март е регистриран един нов болен – жена на 28 години от село Долно Осеново. Същата е хоспитализирана в „Инфекциозното отделение“ на  МБАЛ –Благоевград. Продължават проверките за изпълнение на връчените на личните лекари предписания, относно издирване и обхващането на лица с пропуски в имунизацията  срещу морбили. До момента издирените контактни са 525 лица и обхванати с ваксина 347 контактни лица и лица с пропуски в имунизацията срещу морбили и такива които подлежат на 12 годишна възраст, но се обхващат по – рано. Епидемиологичното проучване продължава.", "date": "2019.03.23", "title": "Благоевград: 80 случая на морбили са регистрирани в Област Благоевград"}
{"url": "http://www.focus-news.net/news/2019/03/23/2638155/v-tsentralata-na-bsp-shte-se-provede-preskonferentsiya-na-24-mart.html", "text": "В централата на БСП на ул. \"Позитано\" 20 ще се проведе пресконференция от 11.00 часа на 24 март 2019 г. (неделя). Това съобщиха от пресцентъра на  партията . В пресконференцията ще вземат участие водачът на листата на БСП за предстоящите евроизбори Елена Йончева и секретарят на ПГ на \"БСП за България\" Кристиан Вигенин.", "date": "2019.03.23", "title": "В централата на БСП ще се проведе пресконференция на 24 март"}
{"url": "http://www.focus-news.net/news/2019/03/23/2638158/sport-natsionalat-ivaylo-chochev-e-sas-schupena-kapachka-na-kolyanoto.html", "text": "Футбол: Националът Ивайло Чочев е с фрактура на капачката на дясното коляно и ще пропусне мачовете на България и клубния си отбор Палермо до края на сезона. Чочев бе изнесен на носилка след единоборство с Марко Вешович по време на евроквалификацията срещу Черна гора снощи (1:1).Полузащитникът бе откаран в болница за ядрено-магнитен резонанс, който е показал счупване на капачката. Предстои му нов преглед, който да установи дали има скъсани връзки и колко време ще отнеме възстановяването му.", "date": "2019.03.23", "title": "Спорт: Националът Ивайло Чочев е със счупена капачка на коляното"}
{"url": "http://www.focus-news.net/news/2019/03/23/2638159/blagoevgrad-kolona-ot-avtomobili-se-e-obrazuvala-po-patya-mezhdu-simitli-i-kresna-v-rayona-na-tunel-kasiya.html", "text": "Колона от автомобили се е образувала по пътя между Симитли и Кресна в района на тунел „Късия“. Това съобщи за слушател на  Радио „Фокус“ – Пирин . Причината е въведеното ограничение за движение поради изтеглянето на аварирал товарен автомобил. По думите на слушателя камионът е разпилял и фураж на пътното платно.", "date": "2019.03.23", "title": "Благоевград: Колона от автомобили се е образувала по пътя между Симитли и Кресна в района на тунел „Късия“"}
{"url": "http://www.focus-news.net/news/2019/03/23/2638156/mvnr-na-rusiya-agresiyata-na-stranite-ot-nato-sreshtu-yugoslaviya-ostavi-zavinagi-petno-na-pozora-varhu-aliansa.html", "text": "Бомбардирането на Югославия от страните от НАТО, което започна на 24 март 1999 г. и продължи 78 дни, е акт на агресия, който завинаги ще остави петно на срама на Съюза. Това се посочва в съобщението на руското външно министерство, публикувано в събота, цитирано от  TACC \r\n\"Този акт на агресия нарушава основните принципи на международното право, залегнали в Хартата на ООН, Заключителния акт от Хелзинки, както и международните задължения на държавите-членки на блока. Действията на Aлианса противоречат на Северноатлантическия договор от 1949 г., в който страните от НАТО се ангажират да не застрашават международния мир сигурност и правосъдие, както и да се въздържат от употреба на сила или заплаха от нейното използване в международните отношения, ако това противоречи на целите на ООН. Тогава бе сложено началото на подмяната на международното право \", за да\" се основава на някои произволни правила, за да бъдем точни - на правото на силния, \"- се казва в изявлението на Министерството \r\nПо време на \"варварските бомбардировки, цинично и безсрамно наричани\" хуманитарна интервенция в полза на… \", са загинали около  2 хиляди цивилни , включително най-малко 89 деца, а сред жертвите са много косовски албанци, с чието \" спасение \" се занимаваше НАТО., напомниха от руското МВнР. „Бяха унищожени хиляди граждански обекти в десетки градове, в резултат на използването на боеприпаси с обеднен уран, почвата и водата бяха заразени в много райони, което доведе до значително увеличение на раковите заболявания. \r\n\"Под пропагандния претекст за предотвратяване на така наречената „хуманитарна катастрофа“, автономната провинция Косово бе насилствено откъсната от страната. Всъщност НАТО стана катализатор за истинска човешка трагедия, екранът, зад който се състоя анти-сръбското етническо прочистване, принуждавайки повече от 200 000 неалбанци да напуснат своите домове \", - се посочва от руското външно министерство. \r\n\"Ние заявяваме, че в резултат на нападението срещу Югославия преди 20 години, НАТО подкопа механизмите, които осигуряват мира и сигурността в Европа в продължение на много десетилетия. Освен това проблемът с Косово не е решен - напротив, регионът остава основният източник на нестабилност и криза на Балканите\" се казва в изявлението на руското дипломатическо ведомство. \r\nТежкото бреме на отговорност за тези действия и техните последици лежи изцяло върху ръководството на съюза и неговите държави-членки, участвали в агресията срещу Югославия, съобщиха от руското външно министерство. \"Това петно на срам завинаги ще остане на репутацията на НАТО. То няма да бъде измито от засиленото приемане на страните от региона в съюза, задълбочаващо разделителните линии на Балканите и социалните противоречия\", подчертава изявлението.  Юлиян Марков", "date": "2019.03.23", "title": "МВнР на Русия: Агресията на страните от НАТО срещу Югославия остави завинаги петно на позора върху Алианса"}
{"url": "http://www.focus-news.net/news/2019/03/23/2638126/rumen-petkov-abv-bsp-tryabvashe-da-iska-anketna-komisiya-i-vot-na-nedoverie-za-apartamentite.html", "text": "БСП трябваше да иска анкетна комисия и вот на недоверие за апартаментите. Това каза лидерът на АБВ Румен Петков по време на пресконфереция във връзка със скандала с апартаментите, предаде репортер на  Агенция „Фокус“ . „Ръководството на БСП три дена си мълча. Адекватното действие е на часа, влизане в Народното събрание и искане за назначаване на парламентарна анкетна комисия, която да разследва случая“, каза Петков и обясни, че тази комисия е трябвало да бъде  доминирана от опозицията. „Парламентарна анкетна комисия с един единствен мотив – вече веднъж институциите обясниха как на Цецо тъщата му дала пари от пенсията си за 6 апартамента. Цветановщината стига до там, че апартамента, който им струва 1,6 млн. лв. Какво означава това 160 хил. лв. на година?“, допълни още Петков. Той попита от какво е спестявал Цветанов. „Това мълчание, това неискане на анкетна комисия, означава да оставим тези, които ни обясниха, че тъщата му е дала 6 апартамента, сега да кажат, че баджанак му е дал седмия“, коментира още Петков.   \r\nДеница КИТАНОВА", "date": "2019.03.23", "title": "Румен Петков, АБВ: БСП трябваше да иска анкетна комисия и вот на недоверие за апартаментите"}
{"url": "http://www.focus-news.net/news/2019/03/23/2638163/kyustendil-poradi-svlichane-na-zemna-masa-e-vavedena-vremenna-organizatsiya-na-dvizhenieto-v-uchastak-ot-patya-bobov-dol-zhedna.html", "text": "Поради свличане на земна маса е въведена временна организация на движението в участък от пътя Бобов дол – Жедна. Това съобщи за  Радио „Фокус” – Кюстендил  дежурният в Областно пътно управление – Кюстендил. Преминаването при 15 км от пътя трябва да се извършва само в една лента. Мястото е сигнализирано с пътни знаци. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Движението по третокласен път-6222 Смоличано – Пелатиково от км 10+000 до км 14+000 продължава да е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Въведен е обходен маршрут, който преминава през Згурово – Неделкова Гращица – Невестино – Друмохар – Ваксево и обратно. Движението по автомагистрала „Струма“, път Е-79 и пътя Радомир – Кюстендил – ГКПП „Гюешево” се осъществява без проблеми. \r\nЛивия НИНОВА", "date": "2019.03.23", "title": "Кюстендил: Поради свличане на земна маса е въведена временна организация на движението в участък от пътя Бобов дол – Жедна"}
{"url": "http://www.focus-news.net/news/2019/03/23/2638129/rumen-petkov-abv-bsp-ne-iska-shiroka-lyava-koalitsiya-zashtoto-tova-e-protiv-interesite-na-tsvetan-tsvetanov.html", "text": "БСП не иска широка лява коалиция, защото това е против интересите на Цветан Цветанов. Това каза лидерът на ПП АБВ Румен Петков по време на пренсконференция, предаде репортер на  Агенция „Фокус“ . „Преди 20 дни по повод мълчанието на БСП споделих пред вас, пред ваши колеги, че ще представя в определен момент една прогноза, която съм направил на 3 февруари, защо няма да се случи широка, солидна, излъчваща перспектива лява и лявоцентристка коалиция. Написал съм, го подписал съм го. Завел съм го в нашата поща, оставил съм го в офиса на президента Първанов, на Ивайло Калфин, на още 6-7 политически партии, които също са търсили БСП с такова предложение“, заяви още Петков. „Моята прогноза тогава беше, че такава перспектива е нереалистична, поради отказ на председателя на БСП. Като аз съм написал, че този отказ ще бъде мотивиран от факта, че това е против интересите на г-н Цветан Цветанов, а г-жа Нинова няма да тръгне срещу тях. На повърхността е това, че тя досега като председател на БСП не е казала една лоша дума по адрес на Цветан Цветанов. Единственият аргумент на Борисов да държи Цветанов са изборните резултати“, посочи Петков.  \r\nТой обясни, че това го е писал на 3 февруари, за да не изглежда в очите на своите съратници наивник. „Това ръководство на БСП, очевидно г-жа Нинова, обслужват интересите на ГЕРБ. Много брутално беше общото гласуване в края на миналата година на промените в енергийната стратегия“, даде пример Румен Петков и посочи, че това е гарантирало грабеж.  \r\nСпоред него дневният ред се формира от ГЕРБ и „Ограда и паспорти“. „БСП всъщност излезе от сянката и остави ГЕРБ да си прави във всички институции, каквото иска. БСП няма заместник-председател на НС и по този начин се лишава от възможността да формира дневния ред“, каза още Петков. Той обърна внимание, че БСП е извадила членовете си от НСОРБ. Според него това е едно от най-грубо безотговорното поведение към гражданите. „БСП не защити нито един от нейните хора, които са обвинени. Имат обвинения за кметове, за купуване на гласове. БСП не ги защитава. Или вярва, че те са виновни, или няма отношение към тези хора. Ние преди две години, когато започна интервенцията срещу кмета на Асеновград, на часа аз лично съм взел позиция, защото от АБВ сме убедени, че този кмет е почтен. Действията бяха изключително груби, цинични. Впоследтвие обвиненията бяха снети, но обидата и унижението за този честен човек, кмета на Асеновград, остана“, посочи Румен Петков. По думите му БСП са си затраяли. „Обвиниха кмета на Стрелча. Заехме съвършено ясна позиция. Обвинението беше сведено до нещо толкова несериозно“, обясни още Петков. Лидерът на АБВ коментира още, че са обвинили и кмета на Червен бряг и обърна внимание, че не са му връчили обвинителен акт.  \r\nДеница КИТАНОВА", "date": "2019.03.23", "title": "Румен Петков, АБВ: БСП не иска широка лява коалиция, защото това е против интересите на Цветан Цветанов"}
{"url": "http://www.focus-news.net/news/2019/03/23/2638160/kongresat-na-vmro-preizbra-krasimir-karakachanov-za-predsedatel-na-partiyata.html", "text": "Вицепремиерът и министър на отбраната Красимир Каракачанов беше преизбран за председател на ПП „ВМРО – Българско национално движение“ на VII редовен конгрес на партията с 516 гласа. Това съобщиха от пресцентъра на  „ВМРО – Българско национално движение“ . В словото си след избора Каракачанов коментира, че един лидер е толкова силен, колкото са силни и имат доверие в него хората, които го следват. \r\n„Успехите са общи, постигнахме ги заедно. Аз съм на този пост благодарение на Вас. Не защото съм най-великия или най-красивия, а защото всички в ръководството успяхме да обединим и мотивираме нашите членове, че има смисъл да се бориш. Когато всички ние си повярвахме, започнаха да ни вярват и други и постигнахме успехи. И изборите го показват. Един човек е велик, според това какво се каже за него след като приключи политическата му кариера. Без труд и усилия, без жертва на лично време, всички знаем, че няма как да се постигне успех. \r\nНай-великият за мен лидер на ВМРО Тодор Александров е казал и ще го цитирам: „Едно дело побеждава тогава, когато за него се води борба.“ \r\nНие продължаваме да водим борба за отстояване на българския национален идеал. Благодаря Ви. Да живее България.“, заяви Красимир Каракачанов в изказването си пред конгреса с благодарност към делегатите, които му гласуваха доверие за пореден път.  \r\nДелегатите на конгреса на ВМРО преизбраха досегашните членове на националното ръководство – заместник-председатели Ангел Джамбазки, Искрен Веселинов, Милен Михов, Атанас Стоянов, организационен секретар Юлиан Ангелов, членове – Александър Сиди, Антон Андонов, Борис Вангелов, Васил Христов, Георги Дракалиев, Красимир Богданов, Султанка Петрова. Конгресът разшири състава на Националния изпълнителен комитет с трима души. Новите попълнения – членове на НИК, са съответно депутатите Йордан Йорданов от Добрич и д-р Калин Поповски от Плевен. За член на НИК бе избран и председателят на политическа група „Патриоти за София“ в Столичния общински съвет Карлос Контрера.", "date": "2019.03.23", "title": "Конгресът на ВМРО преизбра Красимир Каракачанов за председател на партията"}
{"url": "http://www.focus-news.net/news/2019/03/23/2638157/krasimir-premyanov-sayuz-na-trakiyskite-druzhestva-darzhavata-tryabva-da-nameri-dostoen-nachin-da-poiska-kompensatsii-ot-turskata-strana-za-trakiyskite-balgari.html", "text": "Денят на Тракия и превземането на Одринската крепост е триумф на българския героизъм и борба за свобода, и трагедия за тракийските българи. Това каза в предаването „За честта и славата на България“ на  Радио „Фокус“  Красимир Премянов, председател на Съюза на Тракийските дружества в България. Той допълни, че нито триумфа, нито трагедията трябва да се забравят защото те отправят послание към младото поколение - да обичат България и да работят за доброто има на България. Премянов посочи, че държавата трябва да намери достоен начин да поиска компенсация от турската страна за тракийските българи и да поиска извинение за геноцида, който е извършен над тях.“ Ние имаме заявена подкрепа от президента Румен Радев, който е тракиец и от вицепрезидента Илияна Йотова. Премиерът Бойко Борисов постави този въпрос пред президента Ердоган по време на европейската среща във Варна, но резултат няма, ето защо трябва да продължат усилията Българската държава да защити справедливите и основателни интереси на една голяма част от своето население“, допълни Красимир Премянов. Той посочи, че тракийските българи с техните потомци са над 1 млн. души.  \r\nЕвелина БРАНИМИРОВА", "date": "2019.03.23", "title": "Красимир Премянов, Съюз на Тракийските дружества: Държавата трябва да намери достоен начин да поиска компенсации от турската страна за тракийските българи"}
{"url": "http://www.focus-news.net/news/2019/03/23/2638161/blagoevgrad-vazstanoveno-e-dvizhenieto-po-pat-i-1-simitli-kresna.html", "text": "Възстановено е движението по път I-1 Симитли - Кресна. Това съобщиха от  Агенция \"Пътна инфраструктура\" (АПИ).", "date": "2019.03.23", "title": "Благоевград: Възстановено е движението по път I-1 Симитли - Кресна"}
{"url": "http://www.focus-news.net/news/2019/03/23/2638164/varna-mototsikletist-e-postradal-pri-katastrofa-v-grada-nyama-opasnost-za-zhivota-mu.html", "text": "Мотоциклетист е пострадал при катастрофа във Варна. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. По информация на дежурния диспечер той е пострада при сблъсък с друго моторно превозно средство по-рано през деня, в следствие на което е получил контузни наранявания и е без опасност за живота. Инцидентът е станал в района на централния пазар в града.  \r\nОбщо 7 произшествия са обслужени от екипите на „Пътна полиция“ от началото на деня. Към момента няма информация за неизправни светофарни уредби или затруднения в движението на територията на Варна. \r\nБояна АТАНАСОВА", "date": "2019.03.23", "title": "Варна: Мотоциклетист е пострадал при катастрофа в града, няма опасност за живота му"}
{"url": "http://www.focus-news.net/news/2019/03/23/2638165/pazardzhik-uchenitsi-ot-ou-dvaysti-april-v-panagyurishte-se-predstaviha-otlichno-v-natsionalnoto-sastezanie-az-obshtuvam-s-evropa.html", "text": "Ученици от ОУ „Двайсти април“ в Панагюрище взеха участие в националното състезание „Аз общувам с Европа“, съобщиха от  учебното заведение . Отлични резултати са показали възпитаниците на Диана Гетова от групите по немски език в състезанието, организирано от Сдружението на българските начални учители. И в двете възрасти – втори и трети клас, учениците на ОУ „Двайсти април“ са единствените, участвали в състезанието по немски език от област Пазарджик. Второкласниците Димитър Димитров, Борислав Кемилов, Димитър Белишки, Виктория Калпакова, Цветелина Делова и Наталия Пашова са шест от общо явилите се 189 ученици за цялата страна. Третокласниците Георги Раленеков, Калоян Ричев, Владимир Немски и Спас Шиндаров са четиримата ученици, участвали в състезанието от общо 192 ученици в тяхната възрастова група за цялата страна.", "date": "2019.03.23", "title": "Пазарджик: Ученици от ОУ „Двайсти април“ в Панагюрище се представиха отлично в националното състезание „Аз общувам с Европа“"}
{"url": "http://www.focus-news.net/news/2019/03/23/2638139/arteks-inzhenering-tsvetan-tsvetanov-e-pridobil-apartament-v-zamyana-na-drugi-dva-po-malki-apartamenta-i-doplashtane-ot-100-hil-leva-sdelkata-e-zakonna.html", "text": "По повод зачестилите публикации в различни медии относно придобиването от Цветан Цветанов на жилищен обект в кв. „Изток“, излагаме обективно фактите по случая: С Нотариален акт за замяна на недвижими имоти от 12.06.2018 г. дружеството е прехвърлило на Цветан Цветанов и съпругата му собствеността върху апартамент в новопостроената жилищна сграда, находяща се на ул. „Латинка“ № 8, с площ от 239.90 кв.м., гараж и съответните идеални части от правото на строеж. В замяна г-н Цветан Цветанов и съпругата му са прехвърлили на АРТЕКС собствеността върху два апартамента на ул. „Елемаг“ № 22, с обща площ 192.76 кв.м., заедно с два подземни гаража и идеални части от собствеността върху земята. Това се посочва в становище на „Артекс“, публикувано на  „Фейсбук“  страницата на строителната компания. От компанията уточняват, че за изравняване на стойностите на заменяемите обекти Цветанов e заплатил сумата от 100 000 лева. „Обектите на замяна са в един и същи квартал на еднакво престижни улици. Апартаментът на ул. „Латинка“ е новопостроен, докато получените в замяна два по-малки апартамента са с подобрения и добре обзаведени, а освен това към тях е прехвърлена и собствеността върху прилежащите идеални части от терена“, обясняват от фирмата. „Горните ценообразуващи фактори (локация на обектите, степен на завършеност и подобрения) обосновават равностойността на обектите, предмет на замяна, поради което предвиденото изравнително плащане отчита единствено разликата в квадратурата на заменените обекти (около 40 кв.м. – по около 1280 Евро на кв.м., което с оглед предмета и спецификата на сделката се явява доплащане на пазарно ниво)“, става ясно от становището. Според компанията некоректно се явява твърдението, че Цветанов е придобил луксозния апартамент по цена 342 852 лева, като това е данъчната оценка на апартамента, която е посочена в акта като част от задължителното съдържание на всеки нотариален акт. „Всъщност Цветанов е придобил апартамент в замяна на други два по-малки апартамента (завършени и добре обзаведени) и доплащане“, поясняват от „Артекс“. От компанията заявяват, че сделката е законна и стандартна, извършена в рамките на основния предмет на дейност на дружеството, реализирана в изискуемата от закона форма и при спазване на всички законови изисквания.  „След преглед и анализ на различните публикации и изказвания по казуса АРТЕКС ще подготви и предприеме съдебни действия (в това число искове за вреди) срещу всички лица и организации, които с клеветнически и набеждаващи твърдения уронват безупречната търговска репутация на дружеството“, става ясно още от становището.", "date": "2019.03.23", "title": "„Артекс инженеринг“: Цветан Цветанов е придобил апартамент в замяна на други два по-малки апартамента и доплащане от 100 хил. лева, сделката е законна"}
{"url": "http://www.focus-news.net/news/2019/03/23/2638166/veliko-tarnovo-motoristi-ot-strazhitsa-dariha-ortopedichno-leglo-na-bolnitsata-v-grada.html", "text": "Мотористи от клуб в Стражица дариха детско ортопедично легло на Отделението по ортопедия и травматология на МОБАЛ „Д-р Стефан Черкезов“. Това съобщават от пресцентъра на  лечебното заведение . Идеята за благородната инициатива дошла от двама техни членове от Англия, които лично докарали леглото в България от английска клиника, а каузата за пореден път обединила всички членове на мото клуба. \r\nДо момента в България има само две специализирани, детски ортопедични легла в болници във Варна и в София, а третото вече е монтирано във Великотърновската ортопедия. \r\nРъководството на МОБАЛ „Д-р Стефан Черкезов“, както и екипът на Ортопедията изказват огромна си благодарност към мотористите от „KEEPERS“ – Стражица за трогателният жест.", "date": "2019.03.23", "title": "Велико Търново: Мотористи от Стражица дариха ортопедично легло на болницата в града"}
{"url": "http://www.focus-news.net/news/2019/03/23/2638167/blagoevgrad-normalni-sa-usloviyata-za-patuvane-v-oblastta.html", "text": "Нормални са условията за пътуване в област Благоевград. Това съобщиха за  Радио „Фокус“ – Пирин  от Областно пътно управление – Благоевград. През деня е регистриран един по-тежък пътен инцидент, поради който движението по пътя между Симитли и Кресна в района на „Късия“ тунел бе ограничено и в двете посоки. В следствие на това се образуваха колони от автомобили. След възстановяването на движението обстановката се нормализира. \r\nПо главен път Е-79 в участъка от град Благоевград до село Железница, от км 356+100 до км 371+000, преминаването трябва да се извършва с повишено внимание до 29 март поради полагане на хоризонтална маркировка. Забрана за движението на товарни автомобили с тегло над 12 тона е въведена по третокласен път 108 автомагистрала Струма – село Рибник заради аварийни ремонтни дейности за срок до 31 юли.  \r\nКъм този час трафикът по автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен. Повишена опасност от падащи камъни има в Кресненското дефиле и по второкласен път 19 Симитли – Гоце Делчев. \r\nВ края на почивния ден по-натоварено е движението в района на входните и изходните пътни артерии на областния град. Трафикът е интензивен. Колони от автомобили са се образували по булевардите „Васил Левски“, „Св. Димитър Солунски“ и „Св. св. Кирил и Методий“. Няма регистрирани тежки пътни инциденти в града. Градският транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2019.03.23", "title": "Благоевград: Нормални са условията за пътуване в областта"}
{"url": "http://www.focus-news.net/news/2019/03/23/2638168/pazardzhik-natovareno-e-dvizhenieto-po-glaven-pat-i-8-ot-plovdiv-prez-pazardzhik-za-belovo-i-kostenets.html", "text": "Натоварено е движението по главен път I-8 от Пловдив през Пазарджик за Белово и Костенец, предаде репортер на Радио  „Фокус“ – Пазарджик . Повече автомобили се движат в посока Белово. Пътните настилки са сухи. Патрули на КАТ „Пътна полиция“ са разположени на изхода на Пазарджик в посока Пловдив и на изхода по пътя за село Звъничево. \r\nАлбена ЖИЛЕКОВА", "date": "2019.03.23", "title": "Пазарджик: Натоварено е движението по главен път I-8 от Пловдив през Пазарджик за Белово и Костенец"}
{"url": "http://www.focus-news.net/news/2019/03/23/2638170/sport-polsha-specheli-otbornoto-sastezanie-po-ski-poleti-v-sloveniya.html", "text": "Полша спечели отборното състезание по ски-полети от Световната купа по-ски скок в словенския зимен център Планица. Пьотр Жила постигна 242.5 метра в последния скок от състезанието и заедно с Камил Стох, със световния шампион Давид Кубацки и Якуб Волни стигнаха до крайния успех с 1627.9 точки. \r\nТрикратният световен шампион Маркус Айзенбихлер постигна най-дългия скок в състезанието 246.0 метра, но Германия остана на втора позиция с 1619.8 точки. Домакините от Словения заеха третата позиция с 1603.1 точки.", "date": "2019.03.23", "title": "Спорт: Полша спечели отборното състезание по ски-полети в Словения"}
{"url": "http://www.focus-news.net/news/2019/03/23/2638172/varna-vodachite-tryabva-da-shofirat-s-povisheno-vnimanie-po-pat-iii-2902-panorama-kumanovo-pri-km-11-poradi-neravnosti-na-asfaltovata-nastilka.html", "text": "Водачите трябва да шофират с повишено внимание по път III-2902 „Панорама“ — Куманово при км 11 поради неравности на асфалтовата настилка. В този участък е въведено ограничение на скоростта до 30 км/час. Това съобщиха за  Радио „Фокус“ – Варна  от Агенция „Пътна инфраструктура“. Движението по автомагистрала „Черно море“ от км 0 до км 8 се осъществява двупосочно в платното за Бургас поради ремонти дейности, като се очаква те да приключат до края на март. Също до края на месеца движението по автомагистрала „Хемус“ в участъка Неофит Рилски – Девня от км 389 до км 400 се осъществява двупосочно в дясното платно в посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401, а прехвърлянето обратно в лявото платно - при км 389. Ограничено е качването на магистралата в посока София при пътен възел „Неофит Рилски“, като движението е пренасочено по пътя I-2 Русе – Варна. Ограничено е и слизането от автомагистрала „Хемус“ при пътен възел „Неофит Рилски“, като движението е пренасочено отново по пътя I-2 Русе – Варна. По път I-9 в участъка Кранево – Варна при км 83 е ограничено движението на моторни превозни средства над 10 тона. Обходният маршрут е през селата Кичево и Оброчище. \r\nБояна АТАНАСОВА", "date": "2019.03.23", "title": "Варна: Водачите трябва да шофират с повишено внимание по път III-2902 „Панорама“ — Куманово при км 11 поради неравности на асфалтовата настилка"}
{"url": "http://www.focus-news.net/news/2019/03/23/2638173/plovdiv-znepolskiyat-episkop-arseniy-shte-otsluzhi-arhiereyska-sveta-liturgiya-v-mitropolitskiya-hram-sv-vmchtsa-marina-na-24-mart.html", "text": "Знеполският епископ Арсений ще отслужи Архиерейска света литургия от 09.00 часа на 24 март в митрополитския храм „Св. вмчца Марина” в Пловдив. Това съобщиха за  Радио „Фокус“ - Пловдив  от Пловдивската света митрополия. \r\nНа празника Свето Благовещение – 25 март, понеделник, Божествена света Литургия ще възглави Пловдивският митрополит Николай от 09.00 часа в храм „Свето Благовещение” в Асеновград. \r\nПравославната Християнска Църква празнува този ден в чест на благата вест за раждането на Спасителя, която Архангел Гавраил съобщил на Дева Мария. Българите наричат празника още „Благовец“ или „половин Великден“. Народното поверие гласи, че на Благовец долитат кукувиците и лястовиците, за да донесат благата вест, че зимата си е отишла и лятото е дошло. Въз основа на народната етимология на названието на празника (Благовец – благо, сладко) се смята, че всяка рана зараства на този ден много бързо. Затова именно на Благовец се пробиват ушите на момичетата за обеци. Животновъдите дамгосват стадата си и правят резки на ушите на животните, за да могат да ги разпознават. \r\nЦветана ТОНЧЕВА", "date": "2019.03.23", "title": "Пловдив: Знеполският епископ Арсений ще отслужи Архиерейска света литургия в митрополитския храм „Св. вмчца Марина” на 24 март"}
{"url": "http://www.focus-news.net/news/2019/03/23/2638151/peter-siyarto-ne-napadame-dzhordzh-soros-no-ne-iskame-da-se-realizirat-negovite-vredni-idei.html", "text": "Не съм съгласен с твърденията, че сме \"нападнали\" Сорос. Виждането на Сорос за бъдещето на Европа и визията на Сорос за бъдещето на Унгария са опасни, вредни и не искаме те да бъдат реализирани, каза унгарският външен министър Петер Сиярто, цитиран от македонското издание  “Република“ . \r\nТой заяви, че партията на Фидес не е изключена от Европейската народна партия (ЕНП), а че тя временно е отстранена от ЕНП. Сиярто е подчертал, че решението е постигнато с консенсус между Фидес и ЕНП. \r\n„Вярно е, че нашата силна критика към мигрантската политика в Европа не се споделя от много от другите партии. Тази коалиция от партии се е преместила по-близо до лявото“, каза Сиярто, който заедно с унгарския премиер Виктор Орбан позиционират Фидес силно вдясно. \r\nДесетина партии-членки на ЕНП поискаха да се предприемат стъпки срещу Фидес, след като унгарската партия отправи публична критика към председателя на Европейската комисия Жан-Клод Юнкер за неговата политика към идеята за отваряне на европейските граници. Орбан обвини партии и политици в Брюксел, че следват идеите на левичарския милиардер Джордж Сорос, който открито се застъпва за отворени граници и масова имиграция в Европа. Едно от исканията на ЕНП към Фидес беше партията, която позволи на университета CEU, който Сорос разкри в Будапеща, да продължи да издава дипломи, сертифицирани от САЩ. \r\nСиярто отговори, че Унгария е предприела мерки за намаляване на прекомерното влияние на Сорос при оформянето на обществените дебати в Съюза и в Европа.  Юлиян Марков", "date": "2019.03.23", "title": "Петер Сиярто: Не нападаме Джордж Сорос, но не искаме да се реализират неговите вредни идеи"}
{"url": "http://www.focus-news.net/news/2019/03/23/2638175/mitropolit-nikolay-detsa-s-klasichesko-humanitarno-obrazovanie-edin-den-shte-izgradyat-otnovo-balgarskata-darzhava-i-shte-povedat-oslepelite-ot-vzirane-v-kompyutrite-svoi-vrastnitsi.html", "text": "Пловдивският митрополит Николай се обяви против технокрацията в образованието, за запазване на хуманитарните гимназии и обучението по древни езици. Това стана ясно по време на кръгла маса, която се проведе в Хуманитарната гимназия „Св. св. Кирил и Методий” в Пловдив, предаде репортер на  Радио „Фокус”-Пловдив . Митрополит Николай разпространи свое обръщение по повод състоянието на образованието в България, в което заявява, че деца с класическо хуманитарно образование един ден ще изградят отново българската държава и ще поведат ослепелите от взиране в компютрите свои връстници. „Преди не много време бях посетен от уважаемата Соня Киркова, директор на Хуманитарната гимназия „Св. св. Кирил и Методий” в Пловдив, която ми сподели своята тревога за съдбата на това най-старо и уважавано училище в нашия град. Доколкото разбирам, поради някакво административно решение на Министерството на образованието трябвало да се съкращават паралелки от бъдещия прием, тоест - да се намалят децата, които биха искали да се обучават в хуманитарен профил. Затова пък се стимулира приема на деца в други училища, с природо-математически профил, тоест, училищата, които подготвят специалисти за работа с компютри”, посочва в обръщението си митрополитът. „Разбирам също, че децата трябва да учат в една смяна, което е добро, но не разбрах какво става с училищата, където това е практически невъзможно. Надявам се, че конкретният проблем ще бъде разрешен и притесненията на г-жа Киркова ще се окажат неоснователни. Вие специално не бива да се боите от нищо. Църквата „Св. св. Кирил и Методий” е отсреща. Светите равноапостолни братя-просветители пазят това достопочтено училище, уверявам ви”, заявява митрополит Николай. В обръщението си той признава, че не е специалист в сферата на светското образование, но въпреки това му прави впечатление фактът, че качеството на българското образование непрекъснато пада. „В началото на прехода, преди вече 30 години, всички – и българи и чужденци, изтъкваха, че предишният режим може да е бил диктаторски, но българите бяха много добре образовани хора. Понеже обаче режимът беше диктаторски и нямаше как и образованието да не е било диктаторско, та затова то трябваше да се реформира. Моля някой да ми обясни как след 30 години непрекъснати реформи българската образователна система произвежда все по-неграмотни и неквалифицирани хора? Тоталитарното и нереформирано училище е произвеждало грамотни хора, а днешното, либерално и реформирано – неграмотни! Как става? Този резултат на обикновена глупост ли се дължи, или на умишлена глупост? И чувам непрекъснато, че неуспешните и неудачни реформи трябва да се „надградят” с още реформи. Още и още. Не мога да разбера какво става и защо българите търпят това!”, казва още митрополит Николай. \r\nПо думите му старият режим, който всички неведнъж са критикували, особено за отношението му към Църквата, е бил преценил, че в страната ни трябва да има няколко хуманитарни гимназии, които да дават на питомците си много по-широк кръгозор от знания от обичайното. „Въпросът сега е има ли обществото нужда от млади хора, подготвяни по системата на класическите гимназии, начиная от втората половина на 19-ти век? Хора, получаващи подготовка, каквато например са получавали онези българчета в „Роберт колеж” в Цариград, които после са изградили от нищото Третата българска държава. Да, българският народ е бил стопански въздигнат от абаджиите и гайтанджиите, но българската държава е била изградена не от тях, а от възпитаниците на „Роберт колеж” и на класическите гимназии в Одеса, Киев, Атина, Солун и, разбира се, Пловдив”, коментира митрополит Николай.  \r\nПо думите му възпитаниците на онези класически гимназии, които са изградили българската държава, включително и нейната образователна система, изобщо не са дискутирали дали да се учи предмет „Вероучение” или не. Те също са били модерно мислещи, авангардни, били са поклонници на Френската революция и на всички модерни теории и течения в „просветена Европа”. Но за тях не е стоял въпросът дали да се учи „Вероучение”. „Днес те биха били искрено изумени, че ние изобщо си го задаваме този въпрос и биха се ужасили от съпротивата на образователната система,” отбелязва митрополит Николай. Според него тоталитарната държава е имала достатъчно здрав разум, за да съхрани донякъде, макар и в осакатена форма, онази традиция. „Тоталитарната държава явно е имала нужда от широко скроени, висококултурни и високообразовани хора. Днешната държава – не! На днешната държава са необходими компютърни специалисти, които да имат само необходимия набор технически умения, с които безропотно и механично да обслужват изграждането на новата електронна диктатура. И нищо повече”, казва митрополит Николай. \r\nВ обръщението си той коментира също, че Класическата гимназия в София е била запратена някъде в покрайнините, където родителите да се страхуват да си пращат децата. „Не зная бившата Солунска гимназия в Благоевград има ли я, или я няма. Великотърновската също. Старите светилници на духа угасват един по един. Но аз не искам да звуча песимистично като всички оплаквачи, които само констатират, без да имат конкретни предложения. Имам конкретно предложение и то се отнася до хуманитарните гимназии и до всички училища, които искат да се борят за децата ни. То е: вдигнете рязко нивото на обучението. Вдигнете го, като започнете с въвеждането на „Вероучение”. Ние, Пловдивската митрополия, Пловдивската духовна академия, ще ви помогнем, с учебници, с лектори, с каквото е необходимо. Независимо в кой клас. В който и да е, все ще е от полза. Искайте вероучение, но не чакайте от държавата да ви го дава. Държавата обикновено дава нещо друго. Ето, например, образователната система искаше пари и какво получи? Получи „Парите следват ученика”. Ако образователната ни система чака наготово държавата да й даде вероучение, накрая ще получи синкретичната „История на религиите” и ще стане още по-лошо. Дайте да поискаме и да си направим сами истинско „Православно вероучение”, преподавано от истински вярващи учители. И ще видите резултата. Вярвам, че в училищата, които имат „Православно вероучение”, климатът става съвсем друг. Там се завръща духът. Върнете духа в училище, върнете душата на училището, ако искате в образователната ни система да има стабилност и сигурност. Поискайте древните езици. Вече всички знаят английски, но знаете ли колко са хората в България, които знаят визайтийски, гръцки? А знаете ли колко могат да напишат текст на латински? Какви културни хора, какви европейци ще сме, ако нямаме десет човека на кръст, които да прочетат древните ръкописи и да ни кажат кои сме и откъде сме? Да ни кажат каква е нашата идентичност. Самите те да имат идентичност. Дайте възможност на децата да се докоснат до истинското, непреходно знание, до величието на духа. Може две-три от всички да се запалят и да решат да продължат нататък, но те ще са достатъчни за начало. Тази година ще запалим две деца, догодина три и така полека-полека ще започнем да възстановяваме онова, което сме на път окончателно да изгубим. Такива деца, с такова класическо и фундаментално хуманитарно образование, един ден отново ще изградят българската държава. И ще поведат ослепелите от взиране в компютрите техни връстници. Точно както някогашните възпитаници на старите класически хуманитарни гимназии са повели абаджиите и гайтанджиите и са направили държавата с една от най-добрите образователни системи в света. Аз вярвам, че това е пътят, както вярвам, че Иисус Христос е пътят, истината и живота.”, казва още в обръщението си пловдивският митрополит Николай. \r\nЦветана ТОНЧЕВА", "date": "2019.03.23", "title": "Митрополит Николай: Деца с класическо хуманитарно образование един ден ще изградят отново българската държава и ще поведат ослепелите от взиране в компютрите свои връстници"}
{"url": "http://www.focus-news.net/news/2019/03/23/2638177/dobromir-ganev-natsionalno-sdruzhenie-nedvizhimi-imoti-imame-seriozna-nuzhda-ot-regulatsiya-v-nashiya-sektor-po-model-na-ostanalite-evropeyski-darzhavi.html", "text": "Имаме сериозна нужда от регулация в нашия сектор, по модел на останалите европейски държави. Близо 75% от бизнеса в Европа е регулиран. Това заяви в интервю за  Радио „Фокус“ – Варна  Добромир Ганев, председател на Управителния съвет на Национално сдружение „Недвижими имоти“. „Регулацията в посредничеството за недвижими имоти е твърде необходима и абсолютно важна за целия сектор, както и за участниците на пазара от страна на компаниите, които предоставят такива услуги, но не само. Това е важен процес, който трябва да приключи най-после след толкова години убеждаване на заинтересованите лица“, посочи Добромир Ганев. Според него трябва да се предприемат действия за защита на потребителите, защото съществуват лица, които извършват подобна дейност без да имат това право. Той допълни, че това означава, че тези хора практикуват дейността си в „сивия“ сектор.  \r\n„Това е един бизнес, чиито услуги се ползват много рядко от потребителите и поради тази причина много малко от тях имат информация за това какво качество трябва да получат, какви са процедурите и много често биват използвани лоши практики, точно поради тази причина – недобра осведоменост“, заяви Добромир Ганев. По думите му всеки човек има правото да извършва покупко-продажба на имоти без да използва посредник, но трябва да има определен опит и познания, за да го направи умно и качествено. Той допълни, че повечето хора не са наясно, че един квалифициран брокер трябва да притежава знания в най-малко 15 области на науката. „Потребителите трябва да знаят, че наистина познанията, компетенциите относно технологията, процеса, документацията, които трябва да имат, са много. Също така познания за пазара, тенденции, какви са прогнозите – дори и на макроикономическо ниво всичко това е необходимо да имат като информация, за да могат да реализират възможно най-справедливата за себе си сделка“, посочи Добромир Ганев. Той отбеляза, че повечето членове на Национално сдружение „Недвижими имоти“ преминават по минимум 4 или 5 семинара в година, за да са в крак с новите развития в сектора. \r\nБояна АТАНАСОВА", "date": "2019.03.23", "title": "Добромир Ганев, Национално сдружение „Недвижими имоти“: Имаме сериозна нужда от регулация в нашия сектор, по модел на останалите европейски държави"}
{"url": "http://www.focus-news.net/news/2019/03/23/2638169/deutsche-welle-makedoniya-navarshvat-se-20-godini-ot-nachaloto-na-bombardirovkite-sreshtu-yugoslaviya.html", "text": "Навършват се 20 години от началото на бомбардировките срещу Югославия, пише македонската редакция на  Deutsche Welle . Агенция \"Фокус\" представя материала без редакторска намеса и заявява, че изразените мнения и позиции са на автора, като агенцията не носи отговорност за тях.   \r\nБелград, 24 март 1999 г.: Силните предупредителни сирени и първите атаки почти се случиха по едно и също време. Последният шанс за мирно решение на косовския конфликт бе загубен неуспешно. НАТО атакува  с изтребители и ракети, за да не допусне сръбските сили да извършват брутални действия в албанската провинция. Германските самолети \"Торнадо\" също излитат от италианската база в Пиаченца. Около 23 часа и 15 минути в Югославия е обявено състояние на война. Същата вечер тогавашният германски канцлер Герхард Шрьодер има телевизионно обръщение към нацията. Според Шрьодер югославските сили за сигурност са засилили своите \"терористични действия\" срещу албанците, а ръководството на Белград е нарушило всички споразумения \"Затова тази крайна мярка е приложена срещу насилието\", каза Шрьодер. \r\nПо този начин западните съюзници защитават ценности като свобода, демокрация и права на човека, каза канцлерът. Той посочи, че с участието на германската военна авиация за първи път след Втората световна война германските войски отново са във военна операция. \"Призовавам съгражданите в такива моменти да подкрепят войниците.\" \r\nКато част от западния военен съюз, Германия започна въоръжена кампания, която не беше обхваната от мандата на ООН. Това беше война, която западните страни оправдаха, като не успяха да обедят без насилие сръбския президент Слободан Милошевич. В населените предимно с албанци провинция, още от 1998 година се водят сражения межди силите на Армията за освобождение на Косово (АОК) и армията на Милошевич, който девет години преди това премахна автономията на Косово. Сръбските сили за сигурност реагираха с брутална агресия. Постоянно са били извършвани кланета на цивилни и прогонване на цели села. След злодеянията на сърбите във войната в Босна, Западът искаше окончателно да спре политиката на Милошевич на етнически прочиствания. Задължението за защита на правата на човека беше поставен над суверенитета на една държава. Действията на Милошевич предизвикаха вълна от бежанци в околните държави, които застрашиха стабилността на региона. Във френския град Рамбуйе бе опитано безуспешно договаряне на изход от спиралата на насилието. С точни нападения срещу казарми, военни бази и радарни станции, но също и върху граждански цели, като телевизии, рафинерии, електроцентрали и мостове, Милошевич беше принуден да се откаже. \r\nВойната не беше толкова \"клинично прецизна\", както се опитваха да представят прес-центровете на НАТО. Погрешните нападения са причинили сръбски цивилни жертви, а в един случай и на косовски албанци, които са се придвижвали в провинцията. Особено трагично и от военна гледна точка е бомбардирането на мост в централния сръбски град Варварин се оказа безсмислено. По това време 15-годишната Саня Миленкович посещава училище в Белград, но тя и родителите й смятат, че ще бъдат по-сигурни в селското и спокойно място Варварин. Когато на 30 май, в деня на православния празник  Света Троица, с две приятелки, отива на пазара и пресича моста над река Морава, близо до момичетата избухна ракета на НАТО. Саня, която в този момент е имала само леки наранявания, се е придържала към части от разрушения мост. \r\nПреди да се притече някой на помощ, самолетите на НАТО се връщат и отново бомбардират. Шрапнелът от ракетата този път удари смъртоносно момичето. В същата атака загинаха още девет души, 27 бяха ранени. 20 години по-късно майката на Саня Миленкович, Весна Миленкович, стои на обновения мост над Морава. \"Казва се, че времето лекува раните\", казва тя, \"но това не е вярно. Човек само се учи да живее с болка. ”Годишнините се умножават, но за нея е важно да запази спомена за Саня на публично място. - Не трябва да се забравя. Това, което се е случило с нея в това малко населено  място, може да се случи на всеки по света. \r\nВесна Миленкович е живяла в Германия в част от детството си, говори немски и често има работа в страната. Заедно с германските активисти се опитва да съди Германия като част от военния съюз след смъртта на дъщеря си. Правният спор достига пред Върховния съд, но делото е отхвърлено на всички инстанции. \"Не мио е до парите от обещетението\", отбелязва Миленкович. Процесът трябваше да бъде предупреждение.  \r\nВойната приключи след 78 дни с капитулацията на Милошевич. Косово беше първо протекторат на ООН, след което обяви независимост през 2008 г. Повече от 100 страни, включително Германия, признаха новата държава на албанците, а други, включително Русия, Китай и пет държави-членки на ЕС, не направиха това. Милошевич беше свален от властта от собствения си народ през 2000 г. и след това изпратен на Международния трибунал в Хага. Той почина през 2006 г., преди да получи присъдата по делото срещу него за военни престъпления в Хърватия, Босна и Херцеговина и Косово.  Юлиян Марков", "date": "2019.03.23", "title": "Deutsche Welle (Македония): Навършват се 20 години от началото на бомбардировките срещу Югославия"}
{"url": "http://www.focus-news.net/news/2019/03/23/2638179/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас. Това съобщиха за  Радио „Фокус“ – Бургас  от Областно пътно управление. Условията за пътуване са добри. Няма затворени пътни участъци. Към момента движението на моторни превозни средства се осъществява без затруднения. Трафикът е по-натоварен по пътя Поморие – Ахелой, както и по пътя Атия – Созопол.  \r\nНяма образувани големи колони от автомобили по входно-изходните пътни артерии на Бургас. Движението е по-натоварено по някои участъци от бул. „24-ти Черноморски пехотен полк“ и по бул. „Захари Стоянов“ в ж. к. „Меден Рудник“. Струпване на автомобили се наблюдава и в района на пътен възел „Юг“. \r\nМария ПОПЧЕВА", "date": "2019.03.23", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/03/23/2638171/vmro-i-ataka-s-naglasa-za-obshto-yavyavane-na-obedineni-patrioti-na-evrovota-obzor.html", "text": "ВМРО и „Атака“ с нагласа за общо явяване  на „Обединени патриоти“ на евровота. Такива бяха посланията на лидерите на двете партии, изразени на VII–ия редовен конгрес на ВМРО – Българско национално движение. В своето слово пред конгреса  лидерът на ВМРО и вицепремиер Красимир Каракачанов  посочи, че обединението на патриотите е алтернатива за България. Той коментира, че предстои да се види дали разумът ще надделее. Каракачанов подчерта, че ВМРО няма да участва в сепаративни действия срещу партньорите си. Според него трябва да се запази коалиция „Обединени патриоти“. „Задачата, която стои пред нас, е максимално добре да си вършим работата, да се подготвим за предстоящите европейски избори, най-вече с присъствието в местната и изпълнителната власт да показваме, че има алтернатива на досегашния политически модел“, допълни Каракачанов. По думите му обединението на патриотичните сили е довело до успешни президентски избори, много добро представяне на парламентарните през 2017 година и за пръв път участие на организацията на партията в изпълнителната власт. На конгреса Красимир Каракачанов бе преизбран за лидер на ВМРО.  Лидерът на „Атака“ и председател на ПГ на „Обединени патриоти“ Волен Сидеров  бе гост на конгреса на ВМРО. В своето приветствено слово към партньорите си той посочи, че  е за единство и за единно явяване на „Обединени патриоти“ на европейските избори. „Ако с този призив, с това послание остана на този конгрес, ще бъда доволен. Да го чуят и други, да го чуе цяла България“, заяви Сидеров. Според него бият ли се патриотите помежду си, няма как да бият общия си враг. Лидерът на „Атака“ посочи, че няма да има претенции за евролиста и че е готов да прави компромиси. Пред журналисти Волен Сидеров коментира, че се очертава общо явяване на патриотите на евровота и обърна внимание, че решението зависи и от третия партньор в „Обединени патриоти“ – НФСБ. „Надяваме се разумът да надделее. Лично нямам претенции за участие в листи“, обясни той. На въпрос дали е съгласен Ангел Джамбазки да е водач на листи, Сидеров посочи, че ако това е общо решение, той е наложил достатъчно името си като евродепутат.  Евродепутатът Ангел Джамбазки  отчете изминалия мандат в европарламента пред конгреса на ВМРО – БНД. Той подчерта, че за пет години е дал всичко от себе си, за да защити българския интерес в Европейския парламент.  Той посочи, че ВМРО са използвали мандата, за да защитят правата и законните интереси на българите в Македония. „За нас Македония никога няма да бъде Северна, Южна, Горна или Долна. Македония е една, тя е братска и тя е българска“, подчерта Джамбазки. Той отчете, че връщането на името на Цариброд е исторически пробив. Джамбазки изброи още и резолюцията в Албания, с която се признава българско малцинство.  \r\nДеница КИТАНОВА", "date": "2019.03.23", "title": "ВМРО и „Атака“ с нагласа за общо явяване на „Обединени патриоти“ на евровота (ОБЗОР)"}
{"url": "http://www.focus-news.net/news/2019/03/23/2638162/24-info-makedoniya-edi-rama-e-gotov-da-svika-predsrochni-izbori-ako-opozitsiyata-specheli-mestnite.html", "text": "Албанският премиер и лидер на управляващата Социалистическа партия Еди Рама предизвика днес опозицията, заявявайки, че е готов да отиде на предсрочни избори през есента, ако опозицията спечели дори една община повече от управляващите, пише македонското електронно издание  “24 инфо“ . \r\n\"Ако спечелите една община повече от нас на предстоящите местни избори през юни, ние сме готови да отидем на предсрочни избори през есента. Но помнете, че има само един начин - хората решават кой е спечелил и кой е загубил битката. Изборите на 30 юни ще решат какви хора искаме\", каза Рама от площада \"Майка Тереза\". \r\nНа площада се провежда митинг, където Рама популяризира Ерион Велиай като кандидат за кмет на Тирана за втори мандат. \r\n„Предложихме сътрудничество в изборната реформа. Изтърпяхме  калта, яйцата, мастилото и боята, който хвърляте по лицата ни заради отчаянието ви, но всичко беше безполезно. Вместо да ни предизвиквате с идеи, вие сте решили да ни замеряте с камъни ... Казвам ви, че нямаме мандат да напуснем, а само договор с гражданите на тази страна да останем на мястото си“, каза Рама.  Юлиян Марков", "date": "2019.03.23", "title": "„24 Инфо“ (Македония): Еди Рама е готов да свика предсрочни избори, ако опозицията спечели местните"}
{"url": "http://www.focus-news.net/news/2019/03/23/2638176/ministar-rosen-zhelyazkov-bitkata-za-paketa-mobilnost-shte-e-mnogo-tezhka-ne-mozhe-da-ima-shtipka-katran-v-momenti-v-koito-tryabva-da-sme-nay-obedineni.html", "text": "Битката за пакета „Мобилност“ ще е много тежка – не може да има щипка „катран“ в моменти, в които трябва да сме най-обединени. Това каза за   Агенция „Фокус“   министърът на транспорта, информационните технологии и съобщения Росен Желязков по повод пакета „Мобилност“ и във връзка с твърденията, че страната ни не е направила достатъчно по време на европредседателството в защита на превозвачите. Според него това е българска черта- посочваме някой за виновен, за да ставаме симпатични на аудиторията. „Тази теза, че не е защитен националният интерес, се прокрадва от време на време. Понеже е толкова несъстоятелна, затова никой не намира в нея чисто политическо основание да я вади аргументирано“, коментира Желязков. „Пакетът „Мобилност“ е съвкупност от няколко законодателни предложения. Те са свързани с достъпа до пазара и професията, с командироването на шофьорите, тема, свързана с каботаж, с почивката и времето за управление на превозното средство и тахографи“, посочи транспортният министър и уточни, че понеже те са разписани с различни законодателни актове, затова техните изменения условно се наричат пакет. Тъй като измененията станаха известни и като пакета „Макрон“, Росен Желязков поясни, че само една от темите в исторически план е защитавана от Макрон като негова линия, още когато е бил министър във Франция, а именно командироването на работниците. „Всички други теми са инициални теми по принцип на европейската комисия. Мисля, че само у нас този пакет получи името на „Макрон“. Това е някакъв никнейм, който в Европа не се припознава като такъв, затова се нарича Пакет за мобилност 1“, каза още министър Желязков. Във връзка с твърденията, че страната ни не е успяла да убеди Макрон по пакета „Мобилност“, министърът обърна внимание, че това е законодателна инициатива на ЕК, не е на Франция. „Тук не става въпрос за двустранни разговори, за отношения България – Франция или България друга страна. Естествено на ниво Европейски съвет може да се настоява, да се лобира, но когато се стигне до гласуване, гласува се от министри на съвет, от депутати в парламента. Там позициите са и партийни, и национални и разделени по признака, за който ние непрекъснато говорим, че се фрагментира пазарът- на периферни държави и централноевропейски. Настоящите и бъдещи членове на ЕП ще се сблъскат с подобен подход в европейското законодателство не само по отношение на мобилността, а по отношение на всички теми, които разделят държавите на различни скорости и различни географски признаци“, каза още Росен Желязков. Според него не може да се упрекват управляващите, че не са положили усилия по време на председателството за пакета \"Мобилност\". „Политическата теза, особено, ако е в предизборен контекст, няма за цел да изложи алтернативен факт, а просто да хвърли бомба в пространството“, коментира още Желязков. Той изтъкна, че нито една държава от „Групата на единомислещите“ към този момент вътрешно не се е била упреквана за това, че не е направила необходимото. „Вижте в момента как работихме с колегите от левицата в европарламента, със Сергей Станишев, с Петър Курумбашев“, посочи Желязков и благодари на  Ангел Джамбазки и на другите членове в ЕП, защото страната ни действа като една добре смазана машина. \r\nДеница КИТАНОВА", "date": "2019.03.23", "title": "Министър Росен Желязков: Битката за пакета „Мобилност“ ще е много тежка – не може да има щипка „катран“ в моменти, в които трябва да сме най-обединени"}
{"url": "http://www.focus-news.net/news/2019/03/23/2638181/ministar-rosen-zhelyazkov-napalno-podkrepyam-predstoyashtiya-protest-na-prevozvachite-shte-vodim-bitkata-na-razlichni-frontove-s-edna-i-sashta-kauza.html", "text": "Напълно подкрепяме протеста на превозвачите - ще водим битката на различни фронтове с една и съща кауза. Това каза за   Агенция „Фокус“  министърът на транспорта, информационните технологии и съобщения Росен Желязков по повод заявката на българските превозвачи за протест на 27 март в Страсбург срещу пакета „Мобилност“ 1. Според него протестът е изразно средство на позиция, която и страната,  и членовете на ЕП от България защитават много яростно. „По това време ще бъда на Съвет на министрите по транспорт с моите колеги от Литва, Латвия, Полша, Унгария и Румъния. Ще водим серия разговори за обединени действия за недопускане на триалозите, с които би трябвало да завърши всеки един законодателен цикъл“, заяви министър Желязков.  \r\nДеница КИТАНОВА", "date": "2019.03.23", "title": "Министър Росен Желязков: Напълно подкрепям предстоящия протест на превозвачите - ще водим битката на различни фронтове с една и съща кауза"}
{"url": "http://www.focus-news.net/news/2019/03/23/2638182/sofiya-mazh-e-postradal-pri-paten-intsident-v-podleza-na-ndk-dvizhenieto-v-rayona-ne-e-zatrudneno.html", "text": "Около 15.30 часа в участъка около спирката на градския транспорт в подлеза на НДК в София е станал пътен инцидент, при който жена с лек автомобил е изгубила контрол над управлението, колата е излязла от платното и е блъснала 44-годишен мъж. Това съобщиха от пресцентъра на  МВР . С контузия в краката, той е откаран за оказване на медицинска помощ. Екип на „Пътна полиция“ – СДВР е на мястото на инцидента, движението в района не е затруднено. Предстои изясняване на причините, довели до произшествието.", "date": "2019.03.23", "title": "София: Мъж е пострадал при пътен инцидент в подлеза на НДК, движението в района не е затруднено"}
{"url": "http://www.focus-news.net/news/2019/03/23/2638183/pregled-na-mezhdunarodnite-novini-do-18-chasa-agentsiya-fokus.html", "text": "Управляващата Социалдемократическата партия подготвя нови промени в правителството, които ще доведат до смяна на трима министри, пише румънското англоезично издание  Romania Insider . \r\nМинистърът на европейските фондове Рована Плумб и министърът на диаспората Наталия Интотеро са в списъка на министрите, които трябва да бъдат сменени, според местните медии. И двамата ще бъдат включени в списъка на кандидатите на управляващата партия за изборите за Европейски парламент през 2019 г., като Плумб ще оглави листата, според информациите появили се в местните медии. \r\nОт промените се очаква да бъде засегнат и министъра на правосъдието Тудорел Тоадер. Макар че наскоро той оцеля след вот на недоверие от опозицията, социалдемократите може да решат да го сменят, тъй като според съобщенията партията е недоволна от факта, че не е успял да прокара важни промени в правосъдната система, включително за промяна на наказателните кодекси. \r\nПредишното правителствено преустройство, направено през  ноември миналата година, не премина, както бе планирано, след като президентът няколко пъти отхвърли две от номинациите на управляващата партия и забави обявяването на решението си. Кризата приключи три месеца по-късно, през февруари тази година, когато правителството определи други кандидати и президентът прие предложенията. \r\n*** Италия в събота подписа \"необвързващ\" протокол с Китай за участие в новия \"Път на коприната\" на Пекин, който се простира от Азия до Европа, предава  AFP . \r\nПо този начин Италия стана първата страна от Г-7, която се присъедини към този проект, който предизвиква тревога в САЩ и Европейския съюз, тъй като Китай се стреми към по-голяма световна роля. \r\nГостуващият китайски президент и италианският премиер Джузепе Конте присъстваха на церемония по подписването на 29 меморандума за разбирателство, за които италианските медии заявиха, че са на стойност от 5 до 7 милиарда евро. \r\n\"Ние сме наясно, че този меморандум за разбирателство крие рискове, както и възможности,\" каза министърът за икономиката Микеле Герачи, който е прекарал десет години в Китай. \r\nКритиците твърдят, че амбициозните морски, железопътни и пътни проекти на Пекин са \"хищнически\" и преобладаващо подкрепят Китай и китайски компании. \r\nВ петък Си Дзинпин отхвърли категорично конфликт на интереси след разговори с италианския си колега Серджо Матарела. \r\n\"Китай иска търговията да се движи в двете посоки, както и инвестициите\", подчерта Си. \r\n*** Сръбският президент Александър Вучич заяви днес в Нови Сад, че властите вече няма да допускат насилие по време на протести като миналата събота, добавяйки, че ако има насилие, то ще продължи \"толкова кратко, че всеки ще разбере посланието на държавата\", предава думите му македонското електронно издание  “24 Инфо“ \r\n„Инцидентите станаха, защото мислехме, че имаме работа с лидери, които са нормални и рационални, но когато видяхме, че имаме работа с двама магнати, които бързат да увеличат финансите си чрез грабеж на държавна собственост и с един фашист, направихме погрешна оценка. Сега вече разчитаме на разума на  фашиста (Бошко) Обрадович и за магнатите (Драган) Джилас и (Вук) Йеремич и ще предприема всички мерки, а гражданите нямат причина да се страхуват повече от насилие, което няма да бъде позволено, каза Вучич по време на обиколката на новата сграда на Радио-телевизия Войводина в Нови Сад. \r\nТой каза, че се чуди какво е значението на протеста пред президентския дворец миналата седмица, когато сградата е била заобиколена от протестиращи, добавяйки, че \"за това е възможно само едно допускане - това е да го убият\". \r\n\"Има само едно нещо, което могат да направят, за да дойдат на власт, а именно да ме убият.\" Кажете ми кой е начина да ме отстраните: убийство или избори. Би било нормално да искат избори, но знаят, че хората не ги харесват. Какво остава за тях като втори вариант? Не лъжете  хората, които събирате!“ - каза Вучич към организаторите на протестите. \r\nВучич добави, че арестуваните студенти са политически активисти и че по-малко хора се събират на протестите, отколкото твърдят опозицията, като заяви, че на митинга в Нови Сад в петък е имало 692 протестиращи. \r\nЩо се отнася до реакцията на региона към решението за Радован Караджич и значението за Република Сръбска, Вучич каза на тези, които си мислят, че присъдата може да означава премахване на сръбското образувание в Босна и Херцеговина, че това е \"Дейтънска и конституционна категория\".  \r\n*** Повече от 630 цивилни са били убити по време на шестмесечната операция срещу „Ислямска държава“, която завърши с поражението й от подкрепените от САЩ сирийски сили в събота, предава  AFP . \r\nЗагиналите цивилни - сред тях роднини на бойци от „Ислямска държава“ - включват 209 деца и 157 жени, съобщиха от Сирийската обсерватория за наблюдение на човешките права, базирана в Лондон. \r\nВодените от кюрдите Сирийски демократични сили (СДС) започнаха офанзивата си срещу последните бастиони на джихадистите в долината на Ефрат на 10 септември. \r\nБританската обсерватория заяви, че операцията е струвала живота на 730 бойци от кюрдските сили, както и 1600 джихадисти. \r\n*** Правителствата приветстваха падането на последния бастион на „Ислямска държава“, отбелязвайки края на самопровъзгласилия се „халифат”, като „крайъгълен камък”, но предупредиха за оставащите опасности, предава  AFP . \r\nПрезидентът на Франция Еманюел Макрон каза, че източникът на потенциални терористични нападения е бил \"елиминиран\", но предупреди, че \"заплахата остава и борбата срещу терористичните групи трябва да продължи\". \r\nПремиерът на Великобритания Тереза Мей нарече падането на бастиона \"исторически крайъгълен камък\" в борбата срещу „Ислямска държава“  и каза, че британското правителство остава \"ангажирано с изкореняването на тяхната отровна идеология\". \r\nВъншният министър  на Германия Хайко Маас определи края на халифата като \"важна стъпка\", но предупреди, че \"все пак е ясно, че „Ислямска държава“ продължава да представлява значителна заплаха\", добавяйки, че \"няма да подценяваме тази заплаха\". \r\n*** Най-малко 8,3 хиляди души излязоха по улиците на френските градове в събота, 3.1 хиляди от тях в Париж, за да участват в протестни акции на \"жълтите жилетки\". Това съобщиха от телевизионния канал BFM, цитирайки Министерството на вътрешните работи на републиката, предава  TACC . \r\nСпоред канала, данните са към 14 часа местно време (15:00 часа българско време). В съобщението се посочва също, че по това време миналата събота в страната 14,5 хиляди души са участвали в демонстрации, от които 10 хиляди в Париж. \r\nВ събота във Франция се провежда  19-то поредно  протестно действие на \"жълтите жилетки\". Около 6 хиляди полицаи бяха мобилизирани за поддържане на реда в Париж. Полицейската префектура забрани всякакви прояви по Шанз-Елизе и около Триумфалната арка, както и в близост до сградите на Сената и Националното събрание. Според информациите органите на реда  използват безпилотни летателни средства за наблюдение на демонстрантите.", "date": "2019.03.23", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/03/23/2638184/veliko-tarnovo-ogranicheno-e-dvizhenieto-na-tovarni-avtomobili-nad-10-tona-po-patya-debelets-sredni-kolibi-elena-zaradi-namalen-gabarit-na-patnoto-platno.html", "text": "Ограничено е движението на товарни автомобили над 10 тона по пътя Дебелец – Средни колиби – Елена заради намален габарит на пътното платно. В участъка се извършват ремонтни дейности, които трябва да приключат до края на май. От Областно пътно управление – Велико Търново съобщиха за  Радио „Фокус“ – Велико Търново , че обходният маршрут е през Дебелец – Велико Търново – Лясковски кантон – Миндя – Елена и обратно. Условията за пътуване в региона са нормални за сезона. Времето е предимно ясно и слънчево, а пътните настилки са сухи. Няма нововъведени ограничения за движение на превозни средства в областта.  \r\nВ едната лента се осъществява движението по пътя между Горско ново село и Златарица. В участъка се извършва ремонт на пътната настилка, който ще продължи до края на март. Трафикът се пропуска последователно в едно платно, като движението се регулира от обучени регулировчици от фирмата изпълнител. Ограничено е движението по пътя между селата Царски извор и Драганово. От км 0+000 до км 5+500 има свлачище, което трябва да бъде укрепено до 31 май. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където се разширява платното. Обходният маршрут е през Сливовица – Горско ново село – Джулюница. Ремонтни дейности се извършват и по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за временната организация на движението отново е до края на май. \r\nЛуиза ТРАНЧЕВА", "date": "2019.03.23", "title": "Велико Търново: Ограничено е движението на товарни автомобили над 10 тона по пътя Дебелец – Средни колиби – Елена заради намален габарит на пътното платно"}
{"url": "http://www.focus-news.net/news/2019/03/23/2638186/predstoyashti-mezhdunarodni-sabitiya-za-24-mart-agentsiya-fokus.html", "text": "***  Общи избори в Тайланд \r\n***  Реджеп Тайип Ердоган ще проведе предизборен митинг в Истанбул \r\n***  Първи тур на президентските избори \r\n***  Местни избори в Еквадор \r\n*** Визита на Принц Чарлз и съпругата му в Куба", "date": "2019.03.23", "title": "Предстоящи международни събития за  24 март  (Агенция \"Фокус\")"}
{"url": "http://www.focus-news.net/news/2019/03/23/2638185/prezidentat-rumen-radev-sas-svoyata-uporitost-vseotdaynost-i-volya-atletite-se-prevrashtat-v-primer-za-tsyaloto-obshtestvo.html", "text": "Вие показахте по безспорен начин какво могат младите атлети, когато със своята упоритост, всеотдайност и воля се превръщат в пример за цялото общество. Това заяви президентът Румен Радев на срещата си с атлетите, представили България на Световните Спешъл  Олимпикс игри в Абу Даби 2019, техни близки, треньори и ръководители, съобщиха от  прессекретариата на държавния глава .  \r\nПрезидентът подчерта, че спортът  винаги е бил силен фактор за социално и личностно развитие и изгражда ценностна система, характер и воля да преодоляваме ежедневните трудности и да растем с вярата, че когато сме заедно, сме по-силни. „Искам да благодаря и на всички вас – родители, ръководители, треньори, които с вашата енергия, всеотдайност и вяра давате шанс на тези прекрасни млади хора да изявяват себе си, да се развиват, да бъдат пълноценни и достойни граждани на нашата родина. Привилегия е да бъда сред такава плеяда от шампиони и медалисти“, каза още Румен Радев.  \r\nВиктор Христов, член на Управителния съвет на Спешъл Олимпикс България и носител на 3 медала от дисциплината „езда“ заяви, че със своята просветеност, организацията помага на хората да се развиват, състезават и да представят достойно страната ни пред света. Той посочи, че мотото на кампанията на българското участие в Световните игри на Спешъл Олимпикс 2019 е „Да бъдем заедно“. „Вярвам, че всеки може да бъде смел в своя опит, заедно можем повече. Да бъдем заедно“, призова  медалистът.  \r\nПо време на церемонията атлетът Нина Ал Рифай връчи на държавния глава значката на Спешъл Олимпикс.", "date": "2019.03.23", "title": "Президентът Румен Радев: Със своята упоритост, всеотдайност и воля атлетите се превръщат в пример за цялото общество"}
{"url": "http://www.focus-news.net/news/2019/03/23/2638178/afp-pravitelstvata-v-evropa-privetstvaha-razgroma-na-islyamska-darzhava.html", "text": "Правителствата приветстваха падането на последния бастион на „Ислямска държава“, отбелязвайки края на самопровъзгласилия се „халифат”, като „крайъгълен камък”, но предупредиха за оставащите опасности, предава  AFP . \r\nПрезидентът на Франция Еманюел Макрон каза, че източникът на потенциални терористични нападения е бил \"елиминиран\", но предупреди, че \"заплахата остава и борбата срещу терористичните групи трябва да продължи\". \r\nПремиерът на Великобритания Тереза Мей нарече падането на бастиона \"исторически крайъгълен камък\" в борбата срещу „Ислямска държава“  и каза, че британското правителство остава \"ангажирано с изкореняването на тяхната отровна идеология\". \r\nВъншният министър  на Германия Хайко Маас определи края на халифата като \"важна стъпка\", но предупреди, че \"все пак е ясно, че „Ислямска държава“ продължава да представлява значителна заплаха\", добавяйки, че \"няма да подценяваме тази заплаха\".  Юлиян Марков", "date": "2019.03.23", "title": "AFP: Правителствата в Европа приветстваха разгрома на „Ислямска държава“"}
{"url": "http://www.focus-news.net/news/2019/03/23/2638187/sliven-izcheznalo-9-godishno-dete-e-namereno-sled-spasitelna-aktsiya.html", "text": "Ръководството на ОДМВР - Сливен организира незабавна спасителна операция след получаване на сигнал за 9-годишна дете в неизвестност. това съобщиха от  ОДМВР - Сливен . Днес в 13.51 часа в дежурната част на РУ-Сливен е получено съобщение от телефон 112 за изчезнало 9-годишно момче, което е било на пикник в гората с родителите си. Детето се е загубило в гориста местност на около 10 км. посока от град Сливен към село Бяла. В спасителните действия, организирани от ръководството на ОДМВР - Сливен, са включени служители на Областната дирекция, Районна служба „ПБЗН“ - Сливен, Регионална дирекция на горите и Горско стопанство - Сливен, РС - Военна полиция, Планинска спасителна служба и доброволци. Създадена е организация за нощно издирване с техника, осигурена от Министерство на отбраната. Със съдействието на заместник министъра на МВР Стефан Балабанов е получено разрешения от министъра на отбраната за използване на хеликоптер,  оборудван с технически средства за издирване на лица. Операцията е продължила 4 часа. Детето е намерено в 17.00 часа, в добро здравословно състояние, от служители на ОДМВР - Сливен и предадено на родителите.", "date": "2019.03.23", "title": "Сливен: Изчезнало 9-годишно дете е намерено след спасителна акция"}
{"url": "http://www.focus-news.net/news/2019/03/23/2638188/afp-norvegiya-e-zapochnala-spasitelna-operatsiya-po-vazduh-za-patnitsite-na-bedstvasht-kruizen-korab.html", "text": "Службите за спешна помощ съобщиха в събота, че са започнали да евакуират по въздух 1300 пътници от круизен кораб, който бедства край норвежкото крайбрежие, предава  AFP . \r\nКруизният кораб Viking Sky е изпратил сигнал за помощ поради \"проблеми с двигателя при лошо време\", съобщи в социалната мрежа „Туитър“ спасителният център на Южна Норвегия, докато полицията съобщи, че пътниците ще бъдат евакуирани с хеликоптер. \r\n\"Корабът има само един работещ двигател и ветровете са доста силни. Затова бихме предпочели да евакуираме пътниците на сушата,\" каза шефът на полицията Тор Андре Франк. \r\nДо 16:30 часа българско време  100 души са били евакуирани с четири хеликоптера. \r\n\"Ще отнеме време да се евакуират всички\", каза Франк. \r\nИнцидентът настъпил събота след обяд в Западна Норвегия. \r\n\"Опасно е да се сблъскате с проблеми с двигателя в тези води, които крият многобройни рифове\", добави Франк. \r\nДруги кораби също бяха изпратени в района и на брега бе разположен приемен център, където да се настанят евакуираните. \r\n\"Корабът е спуснал котва и един от неговите двигатели работи. Понастоящем той е на около два километра от брега\", каза говорителят на спасителния център, Ейнар Кнутсен. \r\n\"За момента всичко върви добре\", каза той.  Юлиян Марков", "date": "2019.03.23", "title": "AFP: Норвегия е започнала спасителна операция по въздух за пътниците на бедстващ круизен кораб"}
{"url": "http://www.focus-news.net/news/2019/03/23/2638189/predstoyashti-sabitiya-v-stranata-za-24-mart-agentsiya-fokus.html", "text": "*** \r\nОт 09.00 часа в СУ „Св. Климент Охридски“ ще се проведе кандидатстудентски изпит по журналистика (писмен), а от 14.00 часа по математика I. \r\n*** \r\nОт 10.00 часа в Южния парк ще се проведе отворена тренировка на adidas Runners Sofia. \r\n*** \r\nОт 11.00 часа в централата на БСП на ул. \"Позитано\" 20 ще се проведе пресконференция. Ще участват водачът на листата на БСП за предстоящите евроизбори Елена Йончева и секретарят на ПГ на БСП Кристиан Вигенин. \r\n*** \r\nОт 12.00 часа в зала „Универсиада“ ще се състои последният мач на турнира на БУБА Баскетбол Sofia Vivacom Cup 2019 между отборите на Байерн Мюнхен и Реал Мадрид. \r\n*** \r\nОт 16.00 часа в зала 1 на НДК ще се състои фолклорен концерт „Ансамблите на България“ – 1-ва част.  \r\n*** \r\nОт 17.00 часа епископ Поликарп ще оглави Архиерейска вечерня в древния софийски храм \"Св. София - Премъдрост Божия\". \r\n*** \r\nМежди 18.30 и 20.30 в Литературен клуб „Перото“ ще бъде представена книгата \"Баш майстора завинаги”. \r\n*** \r\nОт 19.00 часа в зала „България“ Софийската филхармония и Фортисимо Фамилия представят Гершуин. \r\n*** \r\nОт 11.00 до 13.00 часа в Туристически комплекс \"Акве Калиде\" във Ветрен ще се проведе детската работилница „Арт-И-Факти“. \r\n*** \r\nОт 11.00 часа на Терасата до Културен център „Морско казино“ ще се проведе кратък велопоход и почистване на плаж в района на Бургаски корабостроителници. Събитието е част от инициативата „Бургас рециклира“ \r\n*** \r\nОт 11.30 часа в зала 2 на Експоцентър „Флора“ ще се състои съвместен концерт на двамата китаристи Майкъл Бътън – Великобритания, и Александър Южанин – Русия.   \r\n*** \r\nОт 09.30 часа до 17.00 часа в Аула на Икономическия университет-Варна ще се проведе Национален форум „Ветроходство в Черно море“.  \r\n*** \r\nОт 11.00 часа в храм  „Св. Атанасий” ще се проведе лекция на тема: „Христос и жената” с лектор ставрофорен иконом Дончо Александров. \r\n*** \r\nОт 11.00 часа пред паметника на Цар Калоян зад Съдебната палата ще бъде отдадена почит на цар Калоян.  \r\n***  \r\nОт 10.00 часа в парк „Дружба“ ще започне инициативата „Спортувай в парка“.  \r\n*** \r\nОт 11.00 часа в залата на ОУ „Димитър Благоев“ ще се проведе състезание на по правопис на английски език „Спелинг Бии“. \r\n***  \r\nОт 11.00 часа в Mall Велико Търново  ще се проведе Винено изложение, организирано от Sommelier.BG.  \r\n***  \r\nОт 11.00 и 14.00 часа в Голяма зала на Община В. Търново  ще се проведе Международен фестивал за анимационни филми „Златен кукер“. \r\n***  \r\nОт 11.00 часа в зала 30 на Младежки дом  ще се проведе Пролетен концерт на учениците от класовете по цигулка към Младежки дом. \r\n*** \r\nОт 10.00 часа в залата на Народно читалище \"Славяни-1992\", град Дунавци, кметът на Община Видин Огнян Ценков и заместник-кметът по хуманитарни дейности Венци Пасков ще присъстват на отчетно-изборното събрание на читалището. \r\n*** \r\nОт 09.00 часа в катедралния храм „Свети Апостоли“ негово високопреосвещенство Врачанският митрополит Григорий ще оглави Архиерейска света Литургия. \r\n*** \r\nОт 11.00 часа в Държавен куклен театър „Дора Габе“ ще се играе кукленият спектакъл „Приказка за Ох“.  \r\n*** \r\nОт 09.30 часа в храм „Св. Св. Кирил и Методий“ Негово преосвещенство Белоградчишки епископ Поликарп - викарий на Софийския митрополит ще оглави Архиерейска света Литургия. \r\n*** \r\nОт 9.00 часа в митрополитския храм „Св. вмчца Марина” Знеполският епископ Арсений ще отслужи Архиерейска света литургия. \r\n*** \r\nОт 17.00 часа жителите на кв. „Кършияка“ отново ще излязат на протест в защита на парка там.  \r\n*** \r\nВ 11.10 часа евродепутатът Андрей Новаков и народният представител от ГЕРБ Пламен Нунев ще посетят Басарбовския манастир и ще проведат среща с кмета на село Басарбово. В 12.15 часа те ще бъдат в град Две могили, където ще посетят местни предприятия. Визитата ще завърши в с. Ценово. Там ще се проведе среща с кмета на Община Ценово д-р Петър Петров и екипа му, а в 16.00 часа пред местни жители ще бъде представена платформата на „Селоводител“, чийто създател е именно евродепутатът от ГЕРБ. \r\n*** \r\nОт 11.00 часа в салона на ДКТ – Сливен спектакълът „Копче за съб“ ще отбележи 15 години на сцената и 200-тно представление. \r\n*** \r\nОт 10.30 часа в НЧ „Св. Климент Охридски“ ще се състои награждаване и официално закриване на XIX Национален детски фолклорен конкурс „Орфеево изворче“.  \r\n*** \r\nОт 11.00 часа в Кукления театър ще се играе постановката „Алиса в страната на чудесата“.", "date": "2019.03.23", "title": "Предстоящи събития в страната за 24 март (Агенция „Фокус“)"}
{"url": "http://www.focus-news.net/news/2019/03/23/2638190/prezidentat-rumen-radev-udostoi-polskiya-tvorets-i-obshtestvenik-yan-englert-s-pocheten-plaket-sv-sv-kiril-i-metodiy.html", "text": "На церемония в Гербовата зала на „Дондуков“ 2 президентът Румен Радев удостои днес с почетен плакет „Св. св. Кирил и Методий“ известния полски творец и общественик Ян Енглерт в знак на признание за неговия значим принос към съвременното изкуство и популяризирането на българската култура, съобщиха от  прессекретариата на държавния глава .  \r\nДържавният глава открои голямата роля на Ян Енглерт като творец, ръководител на авторитетни културни институции, преподавател, педагог и режисьор, оставил запомнящи се роли в десетки филми и на театралната сцена.  \r\n„Споделям философията, която изповядвате, че глобалният свят ни предизвиква все повече да търсим корените си. Да търсим не лесното, а пълноценното общуване и да отстояваме свободата като ценност, която се крепи на ясни етични критерии, които отделят границата между честността и подлостта“, подчерта Румен Радев. Президентът открои знаковото присъствие на Ян Енглерт в незабравимия български филм „Осъдени души” и му благодари за това, че се е превърнал в посланик на българската култура. „Пожелавам ви успех в интелектуалния поход за дълбочина на емоциите, за ренесанс на етиката и за завръщането на хуманизма“, заяви още държавният глава.   \r\n„През тези десетки години, които изминаха от пресъздаването на образа на отец Ередия, по един наистина странен начин не се разделих с българската култура, нито българската култура се раздели с мен. Следя всичко, което се случва в нея. Според възможностите си продължавам да поддържам своите контакти, като директор на Националния театър каня български театрални трупи на фестивали във Варшава и не защото бях отец Ередия, а защото се запознах с прекрасни хора и творци и бях приет със симпатия и безкористни чувства в България, а това е особено рядко, особено в днешно време“, заяви Ян Енглерт.", "date": "2019.03.23", "title": "Президентът Румен Радев удостои полския творец и общественик Ян Енглерт с почетен плакет „Св. св. Кирил и Методий“"}
{"url": "http://www.focus-news.net/news/2019/03/23/2638191/sport-shveytsariya-pobedi-gruziya-kato-gost-s-20-v-evropeyska-kvalifikatsiya.html", "text": "Футбол: Швейцария победи Грузия като гост с 2:0 в европейска квалификация на модерния стадион „Борис Пашадзе“ в Тбилиси. Головете отбелязаха Цубер в 56-ата минута и Закария в 80-ата минута в квалификационен мач в група D. \r\nОт 19 часа играят Гибралтар – Ирландия \r\nМалта - Фарьорски острови \r\nШвеция – Румъния \r\nОт 21:45 играят Босна и Херцеговина – Армения \r\nИспания – Норвегия \r\nИталия – Финландия \r\nЛихтенщайн - Гърция", "date": "2019.03.23", "title": "Спорт: Швейцария победи Грузия като гост с 2:0 в европейска квалификация"}
{"url": "http://www.focus-news.net/news/2019/03/23/2638180/tass-poveche-ot-osem-hilyadi-dushi-protestiraha-v-razlichni-frenski-gradove-v-sabota.html", "text": "Най-малко 8,3 хиляди души излязоха по улиците на френските градове в събота, 3.1 хиляди от тях в Париж, за да участват в протестни акции на \"жълтите жилетки\". Това съобщиха от телевизионния канал BFM, цитирайки Министерството на вътрешните работи на републиката, предава  TACC . \r\nСпоред канала, данните са към 14 часа местно време (15:00 часа българско време). В съобщението се посочва също, че по това време миналата събота в страната 14,5 хиляди души са участвали в демонстрации, от които 10 хиляди в Париж. \r\nВ събота във Франция се провежда  19-тия пореден протест на \"жълтите жилетки\". Около 6 хиляди полицаи бяха мобилизирани за поддържане на реда в Париж. Полицейската префектура забрани всякакви прояви по Шанз-Елизе и около Триумфалната арка, както и в близост до сградите на Сената и Националното събрание. Според информациите органите на реда  използват безпилотни летателни средства за наблюдение на демонстрантите.  Юлиян Марков", "date": "2019.03.23", "title": "ТАСС: Повече от осем хиляди души протестираха в различни френски градове в събота"}
{"url": "http://www.focus-news.net/news/2019/03/23/2638174/depozirani-ostavki-v-kabineta-borisov-3-spravka-agentsiya-fokus.html", "text": "Две оставки в кабинета заради скандала с апартаментите на управляващи вече са факт. Министърът на правосъдието Цецка Цачева подаде оставка, която премиерът прие. По-късно по негово настояване с поста си се раздели зам.-министърът на младежта и спорта Ваня Колева.   публикува справка на случаите, в които министри от третия кабинет с министър-председател Бойко Борисов са депозирали своята оставка.  16 ноември 2018 г. \r\nЗаместник министър-председателят по икономическата и демографската политика -  Валери Симеонов  в кабинета „Борисов 3“ подаде оставка, след 26 дни протести на майките на деца с увреждания след негово изказване от 19 октомври. Тогава той заяви: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Още същият ден, в който Симеонов подаде оставка, министър-председателят Бойко Борисов я прие. 31 август 2018 г. \r\nТрима министри -  Ивайло Московски  (министър на транспорта),  Николай Нанков  (министър на регионалното развитие) и  Валентин Радев  (министър на вътрешните работи) подават оставки. С този свой акт тримата министри поемат отговорност за трагичната катастрофа край Своге на 25 август, отнела 20 живота. Вината на тримата министри се дължи на това, че не са взели мерки, за да предотвратят инцидента. Оттеглянето им е поискано от премиера по време на извънредното заседание на правителството.  11 юни 2018 г. \r\nМинистърът на труда и социалната политика  Бисер Петков  подавa оставка. Като мотив за това той изтъква невъзможността да овладее създалото се напрежение във връзка с исканията на родителите с деца с увреждания. Оставката е приета от министър-председателя Бойко Борисов след разговор между двамата. Ден по-късно премиерът съобщава, че Петков остава на министерския пост, защото той се справя добре и майките на децата с увреждания го харесват. Борисов отбелязва, че в тази сфера следват палатков след палатков лагер. 23 февруари 2018 г.  \r\nМинистърът на енергетиката  Теменужка Петкова  обявява, че ще депозира своята оставка ден, след като става ясно, че чешката компания ЧЕЗ е взела решение да продаде бизнеса си у нас на българската компания „Инерком България“. В медиите се появява информация, че министър Петкова е кума на Гинка Върбакова, която ръководи фирмата, която иска да закупи бизнеса на ЧЕЗ, което министърът опровергава. В крайна сметка Петкова депозира своята оставка след разговор с премиера Борисов с мотива, че не иска да има каквито и да е съмнения при провеждането на сделката с продажбата на бизнеса на ЧЕЗ. В средата на март Коалиционният съвет не прие, че има основание за оставката на Теменужка Петкова и тя остана на поста енергиен министър. 30 октомври 2017 г.  \r\nМинистърът на здравеопазването  проф. Николай Петров  подава оставка, която премиерът Бойко Борисов приема. Решението на Петров идва ден, след като е излъчено медийно разследване, уличаващо министъра, че като шеф на ВМА е сключил договори за близо 1,6 млн. лв с фирмата на мъжа, от когото дъщеря му има дете. Единствените две поръчки, печелени от въпросната фирма, са били само във ВМА и само по времето на Николай Петров. Обществените поръчки са спечелени от компанията, която даже не е била регистрирана по БУЛСТАТ. Случаят е отразен в одитен доклад, но прокуратурата е отказала да образува наказателно производство.", "date": "2019.03.23", "title": "Депозирани оставки в кабинета „Борисов 3“ (Справка Агенция „Фокус“)"}
{"url": "http://www.focus-news.net/news/2019/03/23/2638207/inzh-vera-stanisheva-yuzdp-malka-chast-ot-zryaloto-balgarsko-obshtestvo-ima-kultura-po-opazvaneto-na-gorite.html", "text": "За съжаление малка част от зрялото българско общество има култура по опазването на горите. Това каза за  Радио „Фокус“ – Пирин  инж. Вера Станишева, началник отдел „Възобновяване на горите“ в Югозападно държавно предприятие по повод 21 март – Световния ден на горите. По думите ѝ другите смятат, че всичко е в техните ръце, казвайки, че ще запалят един огън, а след това ще го загасят. „Но в момента, в който задуха вятър, нещата излизат извън контрол. Тогава отново трябва да се намесваме ние, лесовъдите, за да се потуши пожара“, каза още инж. Станишева. Тя отбеляза, че точно поради тази причина през последните около 10 дни зачестиха пожарите. „Колегите ми непрестанно се борят с овладяването на пожари, което си обясняваме с това, че по-рано настъпи топлото време и хората започнаха да палят стърнища. По този начин предизвикват пожари“, уточни инж. Станишева. Тя отбеляза, че най-важното в момента е да се  работи с младото поколение, защото те са бъдещето. „Хора, които вече са „пречупени“ след 40 – 50 годишна възраст вече имат свои, утвърдени виждания за живота, поради което е много трудно да се промени мисленето им. Докато децата, които растат са като книга – тях лесно можем да възпитаваме в любов към природата и гората. Тогава вече нещата ще се променят. Може да не е утре, но ще се случи. Така в бъдеще нашите поколения ще бъдат облагодетелствани“, отбеляза инж. Станишева. Тя коментира, че Югозападно държавно предприятие ежедневно работи в посока – да възпитава децата в любов към гората. „Едно от нещата, които направихме е, че обучихме доста колеги да работят с деца или така наречената горска педагогика. Освен това непрекъснато, целогодишно провеждаме мероприятия. Дори днес имаме залесяване на смърчово дърво, което е подарък от Югозападно държавно предприятие за 3 ОУ „Димитър Талев“ – Благоевград. То се засажда в двора на учебното заведение от 2 „В“ клас. По този начин децата ще честват Световния ден на гората. Това всъщност е показателно за нашата работа. Тези деца, които са 2 клас още от сега преподавателите и ние ги възпитаваме да обичат природата“, подчерта инж. Станишева. \r\nЛивия НИНОВА", "date": "2019.03.23", "title": "Инж. Вера Станишева, ЮЗДП: Малка част от зрялото българско общество има култура по опазването на горите"}
{"url": "http://www.focus-news.net/news/2019/03/23/2638208/smolyan-regionalnata-zdravna-inspektsiya-organizira-profilaktichni-pregledi-za-rak-na-gardata.html", "text": "В дните от 28 март до 30 март в РЗИ – Смолян ще се проведат профилактични прегледи за рак на гърдата. Това съобщиха от  Регионалната здравна инспекция – Смолян . Инициативата е по повод Световния ден на здравето 7 април и има за цел да насърчи жените към редовна профилактика. Прегледите ще бъдат извършени от д-р Емилия Минчева и д-р Гинка Проданова – специалисти по „Образна диагностика“, и са с цена 10 лева. Предварителното записване е на тел. : 0301/ 5-89-30. \r\nОт РЗИ – Смолян предупреждават, че жени, при които има по-голям риск от заболяването са: жени, които вече са боледували от рак а гърдата; жени, които имат близки роднини, боледували от рак на гърдата; жени, които са на възраст над 40 години; жени, които са родили първото си дете след 30 години или въобще не са раждали; жени, които приемат противозачатъчни медикаменти повече от 5 години; жени, които консумират големи количества алкохол; жени, които имат киста в гърдата. \r\nПрофилактиката е единствената възможност за ранно диагностициране и лечение. Добре е да поговорите с лекаря си дали при вас има фактори, които увеличават възможността за развитие на заболяването. Посъветвайте се за честотата и ритъма на контролните прегледи, съветват специалистите . \r\nПрез 2018 година в профилактичните прегледи за рак на млечна жлеза, организирани от Регионалната здравната инспекция, се включиха 198 жени на възраст от 18 до 83 години.", "date": "2019.03.23", "title": "Смолян: Регионалната здравна инспекция организира профилактични прегледи за рак на гърдата"}
{"url": "http://www.focus-news.net/news/2019/03/23/2638211/veliko-tarnovo-chitalishteto-v-selo-samovodene-tarsi-sredstva-za-remontni-deynosti.html", "text": "Читалището във великотърновското  село Самоводене търси средства за ремонтни дейности. Това съобщи за  Радио „Фокус“ – Велико Търново  председателят Рена Дранкюлева. Тя посочи, че към настоящия момент има теч в гримьорните, а по думите и библиотеката е в окаяно състояние. Желанието на председателя е да бъде изградена  репетиционна зала за танцовия състав при читалището, която да е компактна, за да може да се отоплява през зимата. „Момичетата през зимата трябва да репетират на студената сцена в читалището и затова в момента заниманията си те провеждат в един младежки център в селото, което пък спъва работния процес на тези, които са там“, посочи Дранкюлева. Тя допълни, че най-вероятно ще стартира дарителска кампания за набиране на средства за основни и текущи ремонти. Субсидията на НЧ „Извор-1873“ тази година е увеличена със 100 лева и е в размер на 23 225 лева. Средно месечно средствата са 1186 лева, което едвам покрива разходите за заплати и за сметки. „След 4 години да отбележим 150 години НЧ „Извор-1873“. Желанието ми е да отбележим годишнината през 2023 година по достоен начин и да посрещнем гостите си в една обновена сграда“, посочи Рена  Дранкюлева. \r\nНадежда КРЪСТЕВА", "date": "2019.03.23", "title": "Велико Търново: Читалището в село Самоводене търси средства за ремонтни дейности"}
{"url": "http://www.focus-news.net/news/2019/03/23/2638210/sport-nov-uspeh-za-sumista-daniel-ivanovaoyama-v-osaka.html", "text": "На Големия мартенски турнир по сумо в Осака българинът Даниел Иванов, известен в Япония като Аоияма, постигна 11-та победа. \r\nВ двубой от 14-ия кръг \"маегашира-7-ми\" Аоияма надделя над \"маегашира-11-ти\" Мейсей, като използва техниката \"хатакикоми\". В досегашното класиране той е с 11 победи и три загуби. \r\nВ събота е финалният кръг от турнира. Аоияма ще се срещне с \"маегашира-13-ти\" Томокадзе. До този момент двамата не са излизали един срещу  друг.", "date": "2019.03.23", "title": "Спорт: Нов успех за сумиста Даниел Иванов,Аояма, в Осака"}
{"url": "http://www.focus-news.net/news/2019/03/23/2638213/pazardzhik-zapochva-protsedura-za-nabirane-na-predlozheniya-za-finansovo-podpomagane-na-proekti-za-mladezhki-deynosti-ot-byudzheta-na-obshtinata.html", "text": "За трета поредна година Община Панагюрище предлага форма на организация и възможности за изразяване на инициативността и новаторството на младите хора чрез разработени, одобрени и реализирани от тях проекти, осъществявани на територията на община Панагюрище. Това съобщи за  Радио „Фокус“ – Пазарджик  Радка Костуркова от общинската администрация. Тя обясни, че основната цел е осмисляне на свободното време на младите хора чрез стимулиране на младежката инициатива, предприемчивост и креативност. „Включването на младежите в конкретни дейности – проекти и целенасочени тематични кампании за всяка една сфера на обществения живот ще мотивира социалната им ангажираност и ще повиши чувството на принадлежност към родния край. Община Панагюрище ще финансира проекти, осъществени с активното участие на младежи, на конкурсен принцип по определени приоритети. Организациите могат да кандидатстват по всеки един приоритет с един проект на стойност 3 000 лева. Проектните предложения се подават в Център за административно обслужване – град Панагюрище, до 17:30 часа на 16.04.2019 година включително“, обясни Костуркова. Тя допълни, че подкрепата и задържането на младите хора в родния ни край са значим фактор при формиране на местните политиките в средносрочен и дългосрочен план. \r\nВаня НИКОЛОВА", "date": "2019.03.23", "title": "Пазарджик: Започва процедура за набиране на предложения за финансово подпомагане на проекти за младежки дейности от бюджета на Общината"}
{"url": "http://www.focus-news.net/news/2019/03/23/2638214/stefka-todorova-dneven-tsentar-za-detsa-s-uvrezhdaniya-v-momenta-tsentarat-raboti-pri-palen-kapatsitet-s-24-detsa.html", "text": "В момента центърът работи при пълен капацитет – с 24 деца. Това каза за  Радио „Фокус“ – Бургас  Стефка Тодорова, директор на Дневен център за деца с увреждания „Св. Николай Чудотворец“. По думите ѝ услугата, която предоставя центърът, представлява дневна грижа за децата със специални потребности на възраст от 8 до 18 години. „Работим при пълен капацитет, тъй като има много нуждаещи се деца. Специалистите, които работят в Центъра са социален работник, психолог, логопед, рехабилитатор и арттерапевт. Всички деца посещават училище, което е изнесено на терен при нас – учителите посещават Центъра и обучават децата тук“, обясни директорът. Тя добави, че част от учениците идват от помощно училище, а други – от средните училища и гимназиите в града. „С всяка изминала година се забелязва подобрение при всяко от тях. Когато постъпят в Центъра, използваме специални програми, по които тестваме тяхното ниво, предприемаме съответното необходимо обучение и в края на всяка година отчитаме постигнатите резултати. Мога съвсем отговорно да заявя, че при всяко от децата се наблюдават положителни резултати, които са плод на отговорната работа на служителите в Центъра“, каза още директорът. \r\nМария ПОПЧЕВА", "date": "2019.03.23", "title": "Стефка Тодорова, Дневен център за деца с увреждания: В момента центърът работи при пълен капацитет – с 24 деца"}
{"url": "http://www.focus-news.net/news/2019/03/23/2638212/pavlin-kosev-predsedatel-na-asotsiatsiyata-na-restorantyorite-i-hotelierite-varna-prez-tozi-sezon-mozhe-da-ima-uvelicheniya-na-zaplatite-na-menidzharite.html", "text": "Независимо от недостига на персонал в сферата на туризма, през предстоящия сезон са възможни увеличения в предлаганите заплати, но в разумни граници, в зависимост от позициите. Това коментира в интервю за  Радио „Фокус“ – Варна  председателят на Асоциацията на ресторантьорите и хотелиерите Павлин Косев. Според него, и да има някакво повишение, то ще е с около 10-15 процента и то не за всички масово, а предимно за мениджърските екипи, за хора-ръководители, които са ключови и важни за управлението на един хотелски комплекс. По думите на Павлин Косев няма как да се вдигнат драстично заплатите на всички служители. „Колеги, които са много на зор за персонал и са попаднали в тази дупка, в която вече няма свободни кадри, обещават и по-високи заплати. Има и колеги, които подхождат към персонала некоректно. Но като цяло, кой знае какви ръстове в размера на заплатите няма как да има“, каза още председателят на браншовата организация. По думите му, пазарът е стабилен, на база на сегашните цени на нощувките, парите на служителите не могат да се вдигнат двойно. \r\nДиана СТОЕВА", "date": "2019.03.23", "title": "Павлин Косев, председател на Асоциацията на ресторантьорите и хотелиерите – Варна: През този сезон може да има увеличения на заплатите на мениджърите"}
{"url": "http://www.focus-news.net/news/2019/03/23/2638215/georgi-botsev-pss-blagoevgrad-snyag-ima-navsyakade-v-planinite-i-zimata-shte-e-nalitse-pone-oshte-mesets.html", "text": "Снежната покривка е над два метра във високите зони. Това каза за  Радио „Фокус“ – Пирин  Георги Боцев, планински спасител от отряд Благоевград към ПСС, район Рила планина. По думите му времето продължава да се променя рязко в планините. „Ако в градовете започват да цъфтят дърветата и пролетта се усеща, то в планината все още е зима“, посочи Георги Боцев. Той коментира, че ветровете си духат, а нощите са студени. „През деня е сравнително топло, защото е по-близо до слънцето, но вечер и през нощта е доста студено“, допълни Боцев. Той заяви, че сняг има навсякъде и зимата ще е налице в планините поне още месец. Планинският спасител допълни, че туристите трябва да бъдат внимателни и предпазливи през ваканцията в планината. „Най-важното за тях е да уведомят хижарите, за  да може да ги очакват и да имат предвид за тяхното предвиждане“, посочи Боцев. Той заяви, че е необходимо да се движат още по зимните маршрути. „Да не тръгват по летни пътеки и места, въпреки, че на някои места снегът е доста тънък, защото във всяка от улеите навяванията са доста  и в началото може да се тръгне по пътека, която е чиста и в следващия момент да не може да се продължи по нея“, добави Георги Боцев. Той каза още, че туристите е необходимо да се движат по зимните маркировки, защото обледенените склонове са изключително опасни за преминаване. \r\nДенис НИКИФОРОВ", "date": "2019.03.23", "title": "Георги Боцев, ПСС - Благоевград: Сняг има навсякъде в планините и зимата ще е налице поне още месец"}
{"url": "http://www.focus-news.net/news/2019/03/23/2638216/plovdiv-detski-hor-pim-pam-shte-gostuva-v-artistichnata-programa-na-plovdiv-evropeyskata-stolitsa-na-kulturata-2019.html", "text": "Детски хор „Пим-Пам“ ще гостува в артистичната програма на „Пловдив - Европейската столица на културата 2019“ с голям концерт на 15 април. Това съобщиха от  Фондация „Пловдив 2019“ . В юбилейния си сезон, когато хорът отбелязва 40 години от своето създаване, гласовитите певци подготвят тържествена програма с най-хубавите песни от репертоара си. Огромна част от тях са написани специално за „Пим-Пам“ от големия български композитор Борис Карадимчев – създател и дългогодишен ръководител на хора. Сегашният диригент Ирена Христова продължава делото на маестрото с изключително умение и енергия. Програмата на пловдивския гастрол е съставена от мелодии, които са любими на няколко поколения българи. В събитието ще се включи и Хорът на пловдивските момчета „Стефка Благоева“ с художествен ръководител Милка Толедова. Концертът ще се реализира в Дома на културата „Борис Христов“ с начален час 18.30. \r\nПесни за най-малките, за тийнейджъри, фолклорни обработки и поредица от незабравими филмови хитове ще представят талантливите деца от „Пим-Пам“ в Пловдив. В репертоара им са също и ярки образци на българската детска и популярна песен от 20-ти век, като „Хора и улици“, „Богатство“, „Оставаме“ и др. Солисти ще бъдат талантливата Весела Делчева от Националния музикален театър в София и рок-вокалистът Влади Михайлов, участник в Евровизия 2018 от групата Equinox. През този сезон и двамата певци имат ярки сценични изяви в мюзикълите „Мамма мiа“ в Софийската опера и „Фантомът на операта“ в Националния музикален театър. \r\nКонцертът се организира от агенция „Кантус Фирмус“, като част от програмата на „Пловдив – Европейска столица на културата 2019“. Билетите за събитието са на цени от 10 до 20 лв. и ще се продават в мрежата на Eventim, на Ticketsbg.com и на касата на ДК „Борис Христов“ от 8 до 15 април.", "date": "2019.03.23", "title": "Пловдив: Детски хор „Пим-Пам“ ще гостува в артистичната програма на „Пловдив - Европейската столица на културата 2019“"}
{"url": "http://www.focus-news.net/news/2019/03/23/2638219/sport-v-kvalifikatsiite-za-evro2020-shvetsiya-pobedi-rumaniya-s-21.html", "text": "В съботната програма на европейските квалификации Швеция постигна успех при домакинството си на Румъния в група F с резултат 2:1.   \r\n Скандинавците отбелязаха важните за тях два гола още в първото полувреме  - Куайсон в 33-та минута и Клаесон в 40-та мин.  Голът за гостите отбеляза Кешеру в 58-та.   \r\nТака шведите са с леко предимство в борбата за второто място. Като сигурен фаворит за първата позиция в тази група се смята Испания.", "date": "2019.03.23", "title": "Спорт: В квалификациите за Евро2020 Швеция победи Румъния с 2:1"}
{"url": "http://www.focus-news.net/news/2019/03/23/2638221/afp-nato-privetstva-kraya-na-halifata-islyamska-darzhava.html", "text": "Шефът на НАТО Йенс Столтенберг в събота е приветствал края на групировката „Ислямска държава“ след близо петгодишното съществуване на обявения от нея „халифат“ като най-забележително постижение“, предава  AFP .   \r\nБойците от Сирийските демократични сили, подкрепяни от САЩ, обявиха, че в събота за завладели последното парче от територията, която до този момент е била в ръцете на групировката.  Така те обявиха, че се слага край на „халифата“, който заемаше части от Ирак и Сирия.   \r\nНАТО няма роля в самите сражения срещу Ислямска държава, но участва във въздушното разузнаване и така оказва помощ за победата на групировката.   Ивелина Ватова", "date": "2019.03.23", "title": "AFP: НАТО приветства края на „халифата Ислямска държава“"}
{"url": "http://www.focus-news.net/news/2019/03/23/2638218/reuters-pone-134-dushi-sa-zaginali-v-mali.html", "text": "Въоръжени мъже са избили най-малко 134 човека от племето фулани в централните части на Мали в събота, съобщава  Reuters . \r\nМестен кмет обясни пред световната агенция, че това е най-жестокото кръвопролитие в последно време в района и е свидетелство за етническо и джихадистко насилие. То се случва в момент, когато мисия на Съвета за сигурност на ООН е в страната, за да търси пътища за разрешаване на проблема с насилието срещу гражданското население, който отне живота на стотици хора през миналата година в западноафриканския регион Сахел.   \r\nСред убитите има бременни жени, деца и старци.   \r\n В последните години джихадистки групировки, свързани с Ал Каида и „Ислямска държава“ използват етническите вражди в Мали и в съседните Буркина Фасо и Нигер, за да си осигуряват наемници и да завземат свободни територии, които не са под ничие управление. \r\nПрез 2013 година френските сили навлязоха в Мали, която е бивша колония на Франция, за да отблъснат настъпващите от север, откъм пустинята джихадисти.  В момента в Мали и в целия регион на Сахел има базирани около 4 500 френски военни. САЩ също разполага със стотици свои военни в района.   \r\nПосланиците на Съвета за сигурност се срещнаха с президента на Мали Ибрахим Бубакар Кеита и обсъдиха ситуацията, както и забавянето на изпълнението на мирното споразумение от 2015 година с неислямистките въоръжени групировки.    Ивелина Ватова", "date": "2019.03.23", "title": "Reuters: Поне 134 души   са загинали в Мали"}
{"url": "http://www.focus-news.net/news/2019/03/23/2638223/", "text": "След двумесечно отсъствие от кортовете Григор Димитров се завърна с убедителна победа. Той се наложи над испанеца Фелисиано Лопес с 6-1, 6-3 в мач от втория кръг на турнира \"Мастърс\" 1000 в Маями. \r\nНай-добрият български тенисист имаше пълно превъзходство в срещата, която продължи 59 минути. Тази победа веднага беше оценена от специалистите като една от най-бързите за Димитров от много време насам и на практика без нито една грешка.  \r\nСледващата среща на Григор Димитров е на 1/16-финала, където ще играе срещу австралиеца Джордан Томпсън. После той трябва да се изправи срещу южноафриканеца Кевин Андерсън.", "date": "2019.03.23", "title": "Спорт: Григор Димитров победи Фелисиано Лопес в първия си мач в Маями"}
{"url": "http://www.focus-news.net/news/2019/03/23/2638222/sport-rezultati-ot-kvalifikatsiite-za-evro-2020-irlandiya-gibraltar-10.html", "text": "Отборът на Ирландия гостува на Гибралтар в съботния първи мач в квалификациите за Евро 2020. Изненадващо обаче смятаният за аутсайдер тим на Гибралтар се оказа сериозен противник.  \r\nЕдинственият гол за срещата бе отбелязан от Джеф Хендрик за гостите в 490та минута след асистенция на МакГолдрик. \r\nВ следващия кръг Ирландия ще домакинства на Грузия. По програмата за европейските квалификации Гибралтар имат мач чак през юни.", "date": "2019.03.23", "title": "Спорт: Резултати от квалификациите за Евро 2020: Ирландия-Гибралтар 1:0"}
{"url": "http://www.focus-news.net/news/2019/03/23/2638209/afp-tramp-obyavi-kray-na-halifata-islyamska-darzhava.html", "text": "Президентът Доналд Тръмп обяви тържествено, че с „халифата“ на терористичната групировка „Ислямска държава“(ИД) е свършено, предава AFP. Той обаче предупреди, че САЩ няма да престанат „зорко“ да следят за посветили се на смъртта джихадисти. \r\n\"Ще продължим да сме бдителни, докато не пресечем и последния им опит да убиват, където и да е,\" заяви в събота Тръмп в свое изявление.  \r\n\"Съединените щати ще защитават американските интереси винаги, щом това е необходимо, в която и да е точка. Ще продължим да работим с нашите партньори и съюзници до пълното окончателно унищожаване на радикалните ислямски терористи.\"  Ивелина Ватова", "date": "2019.03.23", "title": "AFP: Тръмп обяви край на „халифата Ислямска държава“"}
{"url": "http://www.focus-news.net/news/2019/03/23/2638220/tanyug-spektakal-po-vreme-na-protesta.html", "text": "Тази събота протестите в Белград преминаха без инциденти за разлика от миналата, когато демонстриращи белградчани нахлуха в сградата на Сръбското радио и телевизия, информира  ТАНЮГ .  \r\nВ пространството пред входа на Радио и телевизия – Сърбия протестиращите от гражданското движение „1 от 5 милиона“ организираха в съботната вечер спектакъл под заглавието „Дневникът на една свободна Сърбия“.  \r\nВ предната част на протестиращите градивните RTS \"1 от 5 милиона\", организираха спектакъл \"Дневникът на една свободна Сърбия\", и за разлика от миналата събота, когато демонстранти насилствено влязоха в сградата на обществената услуга, всичко мина без инциденти. В него се включиха както студенти, които участваха в нахлуването в сградата миналата седмица, така и активисти на движението. \r\nПротестът, както и спектакълът се организират в деня, когато Сърбия си припомня 20 годишнината от бомбардировките на НАТО, когато пострадаха редица граждански обекти и китайското посолство в Белград.  Ивелина Ватова", "date": "2019.03.23", "title": "ТАНЮГ: Спектакъл по време на протеста"}
{"url": "http://www.focus-news.net/news/2019/03/23/2638217/afp-sblasatsi-mezhdu-politsiya-i-zhalti-zhiletki-na-protestite-vav-frantsiya.html", "text": "В събота на поредните протести на „жълтите жилетки“ в различни френски градове имаше сблъсъци между полиция и демонстранти, предава  AFP .  \r\nПовече от 40,000 души излязоха на улиците в цяла Франция за 19-ти пореден антиправителствен протест, като 5000 само бяха участниците в уличните шествия в столицата, по данни, съобщени от вътрешния министър Кристоф Кастанер. \r\nПо-голяма част от участниците са протестирали мирно, но в следобедните часове са се появили и  т. нар. „ качулати“ демонстранти, като много от тях са носели освен качулки и газови маски или шлемове. Имало е опити за плячкосване, изблици на безразборно трошене и улично буйстване. В Ница 75-годишна жена е била сериозно ранена. В Париж полицията е блокирала движението по булевард, на който десетки протестиращи са палили кофите за боклук, недалеч от Площада на Републиката. \r\nВластите са проявили нулева толерантност към всяко насилие и за първи път са обявили протести в западните райони на Париж за незаконни. В тези части на столицата влиза и Шанз-Елисе, където обикновено в събота се събират стотици облечени в черно агитатори. Тази седмица близо 6 000 служители на службите за сигурност, подкрепени от въоръжени моторни превозни средства и водни съоръжения са били мобилизирани в Париж. Няколко инцидента е имало и около базиликата „Сакре Кьор“.  Един полицай е получил сърдечен удар и в тежко състояние е откаран в болница, предава AFP по данни от свой полицейски източник. \r\nВ събота на поредните протести на „жълтите жилетки“ в различни френски градове имаше сблъсъци между полиция и демонстранти, предава AFP.  \r\nПовече от 40,000 души излязоха на улиците в цяла Франция за 19-ти пореден антиправителствен протест, като 5000 само бяха участниците в уличните шествия в столицата, по данни, съобщени от вътрешния министър Кристоф Кастанер. \r\nПо-голяма част от участниците са протестирали мирно, но в следобедните часове са се появили и  т. нар. „ качулати“ демонстранти, като много от тях са носели освен качулки и газови маски или шлемове. Имало е опити за плячкосване, изблици на безразборно трошене и улично буйстване. В Ница 75-годишна жена е била сериозно ранена. В Париж полицията е блокирала движението по булевард, на който десетки протестиращи са палили кофите за боклук, недалеч от Площада на Републиката. \r\nВластите са проявили нулева толерантност към всяко насилие и за първи път са обявили протести в западните райони на Париж за незаконни. В тези части на столицата влиза и Шанз-Елисе, където обикновено в събота се събират стотици облечени в черно агитатори. Тази седмица близо 6 000 служители на службите за сигурност, подкрепени от въоръжени моторни превозни средства и водни съоръжения са били мобилизирани в Париж. Няколко инцидента е имало и около базиликата „Сакре Кьор“.  Един полицай е получил сърдечен удар и в тежко състояние е откаран в болница, предава AFP по данни от свой полицейски източник.  Ивелина Ватова", "date": "2019.03.23", "title": "AFP: Сблъсъци между полиция и „жълти жилетки“ на протестите във Франция"}
