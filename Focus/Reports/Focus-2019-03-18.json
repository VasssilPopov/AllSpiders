{"url": "http://www.focus-news.net/news/2019/03/18/2636069/sport-natsionalite-na-angliya-s-novo-popalnenie.html", "text": "Калъм  Хадсън  Одой, нападател в Челси, е поканен да се присъедини към националния отбор на Англия за мачовете срещу Чехия и Черна гора в квалификациите за европейското първенство. 18-годишният състезател за първи път получава подобна покана. Тя е направена „по спешност“ заради поредицата от контузии в националния тим.  \r\nДнес, понеделник, стана ясно, че заради контузия от състава ще отпадне и Люк Шоу (Манчестър) . Той е четвъртият футболист, който отказва покана за националния отбор, след Джон Стоунс, Фабиан Делф и Рубен Чийк. \r\nВ петък Англия ще е домакин на срещата с Чехия, а в понеделник ще гостува на Черна гора. В квалификационната „А“ група са още и отборите на България и Косово.", "date": "2019.03.18", "title": "Спорт: Националите на Англия с ново попълнение"}
{"url": "http://www.focus-news.net/news/2019/03/18/2636039/blagoevgrad-izgasen-e-pozharat-v-rayona-na-selo-eleshnitsa.html", "text": "Изгасен е пожарът в района на село Елешница. Това каза за  Радио “Фокус” - Пирин  инж. Дамян Дамянов, директор на Югозападно държавно предприятие. Той уточни, че на място са оставени дежурни, които да следят за евентуални нови възпламенявания, а утре около 5.00 часа сутринта същите ще обиколят цялата територия отново.  Радио “Фокус”  припомня, че днес след обяд в района на село Елешница от сухи треви и храсти възникна пожар, който в следствие на вятъра се разрасна и обхвана 50 дка гора черен бор. \r\nНатали СТЕФАНОВА", "date": "2019.03.18", "title": "Благоевград: Изгасен е пожарът в района на село Елешница"}
{"url": "http://www.focus-news.net/news/2019/03/18/2636043/varna-v-grada-organizirat-otkriti-urotsi-i-sastezanie-za-svetovniya-den-na-vodata.html", "text": "Множество инициативи за деца и ученици са организирани във Варна във връзка със Световния ден на водата – 22 март. Това съобщават от  Басейнова дирекция за Черноморския район . Инициативите са подготвени съвместно с експерти от Регионалните инспекции по околната среда и водите във Варна и Шумен. До 22 март открити уроци с мултимедийна презентация на тема „Вода за всички! Всеки е важен!“ ще се проведат във варненското училище СУ „Димчо Дебелянов“. На 20-ти март и 25-ти март темите ще бъдат представени и в ЧСУ „Мечтатели“, и ЧСУ „Юрий Гагарин“. На 21 март е организирано отборно състезание за познанията на учениците от VII клас от ОУ „Йордан Йовков“ в града. В Детска градина „Звездичка” малчуганите ще се включат в Международен воден мост на 22 март от 17 часа с инициатива на тема „Водата около нас“. Класирането на участниците в националния ученически конкурс за макет и електронна картичка с послание за Световния ден на водата ще бъде оповестено на 20 март на страниците на Басейнова дирекция и РИОСВ – Шумен. Световният ден на водата е обявен от Общото събрание на ООН през 1993 година и се отбелязва ежегодно с инициативи по целия свят. Тема на кампанията тази година е „Вода за всички! Всеки е важен!“, която е в унисон с основния ангажимент, поет от страните в Програмата на ООН за устойчиво развитие и включва осигуряване на достъп до питейна вода и устойчиво управление на водните ресурси до 2030 г.", "date": "2019.03.18", "title": "Варна: В града организират открити уроци и състезание за Световния ден на водата"}
{"url": "http://www.focus-news.net/news/2019/03/18/2636040/sport-grigor-zapochva-uchastieto-si-v-mayami-sreshtu-benoa-per-ili-felisiano-lopes.html", "text": "Григор Димитров ще започне участието си на турнира от сериите „Мастърс“ в Маями във втория кръг с мач срещу победителя от срещата между испанеца Фелисиано Лопес и французина Беноа Пер. Българинът е поставен под номер 24 в основната схема, което му гарантира почива в първия кръг. Вероятен съперник на Димитров в третия кръг е руснакът Карен Хачанов, който обаче преди това трябва да преодолее победителят от мача между Джордън Томпсън и Камерън Нори.", "date": "2019.03.18", "title": "Спорт: Григор започва участието си в Маями срещу Беноа Пер или Фелисиано Лопес"}
{"url": "http://www.focus-news.net/news/2019/03/18/2636041/bivshiyat-zamestnik-ministar-na-transporta-anton-ginev-poluchi-efektivna-prisada.html", "text": "Бившият заместник-министър на транспорта Антон Гинев получи ефективна присъда. Той е осъден да излежи 11 месеца при първоначален строг режим по дело за умишлена безстопанственост на повереното му държавно имущество в особено големи размери, предаде  Нова телевизия . \r\nКато генерален директор на Национална компания „Железопътна инфраструктура” Гинев е възложил ремонт на пътническата гара в Русе без обществена поръчка и при съмнителни условия. \r\nЗа виновни по делото бяха признати и бившият директор на НКЖИ Русе-Огнян Георгиев, който е присвоил над 900 000 лв. и бившият депутат от ДПС Илия Илиев, който спомогнал за присвояването на парите. Решението подлежи на обжалване пред Апелативния съд.", "date": "2019.03.18", "title": "Бившият заместник-министър на транспорта Антон Гинев получи ефективна присъда"}
{"url": "http://www.focus-news.net/news/2019/03/18/2636042/kyustendil-sedmitsa-na-otvorenite-vrati-za-bezplatni-pregledi-za-tuberkuloza-zapochva-v-mnogoprofilnata-bolnitsa-za-aktivno-lechenie-d-r-nikola-vasiliev.html", "text": "„Седмица на отворените врати” за безплатни прегледи за туберкулоза започна в Кюстендил. Това съобщиха за Радио  „Фокус” – Кюстендил  от отделението по пневмология и фтизиатрия към Многопрофилната болница за активно лечение „Д-р Никола Василиев” в Кюстендил. Инициативата ще продължи до 22 март и е по повод Световния ден за борба с туберкулозата – 24 март, като тази година мероприятията в световен мащаб ще протекат под мотото „Време е: за Свят без туберкулоза!”. По време на „Седмицата на отворените врати“ на всеки желаещ се предлага скрининг за риска от туберкулоза чрез анкета и консултации. На лицата, които са в риск, се извършват допълнителни прегледи и изследвания. При откриването на случаи на туберкулоза своевременно се предприемат мерки за хоспитализация и лечение, в резултат на което се прекъсва веригата за предаване на инфекцията. \r\nВенцеслав ИЛЧЕВ", "date": "2019.03.18", "title": "Кюстендил: „Седмица на отворените врати” за безплатни прегледи за туберкулоза започва в Многопрофилната болница за активно лечение „Д-р Никола Василиев”"}
{"url": "http://www.focus-news.net/news/2019/03/18/2636038/pazardzhik-zapochna-nominiraneto-na-lichnosti-sas-zlaten-znak-doprinesli-s-deynostta-si-za-prestizha-i-razvitieto-na-mladezhkiya-dom-prez-2018-g.html", "text": "Започна номинирането на личности със Златен знак, допринесли с дейността си за престижа и развитието на Младежкия дом в Пазарджик през 2018 година, съобщи за  Радио „Фокус“ – Пазарджик  Инна Церовска, директор на културната институция. Гласуването ще се извърши онлайн в периода от 10.00 часа на 18 март до 10.00 часа на  28 март на сайта на Младежки дом Пазарджик www.mdompazardjik.com . Връчването на знака ще стане на церемония по време на Международния младежки театрален фестивал „Океан от любов“. Номинирани са: \r\nДаниела Якимова – доброволец на Младежки дом Пазарджик. Работи активно за подготовката и реализацията на инициативи, форуми, фестивали, конкурси и културни прояви. Сътрудник на Форти радио. Записва за радиото реклами и промоклипове. Един от създателите и реализатори на предаването „Цветно“ по Форти телевизия. Танцьор в ПТС „Чудесия“. \r\nМихаил Тодоров – дърворезбар. Член на Задругата на майсторите. Дългогодишен ръководител на Школата по дърворезба към Младежки дом Пазарджик. Работи безвъзмездно за съхраняване традициите и развитието на дърворезбарското изкуство и интериорното обновяване на Дома в стила на Дебърската дърворезбена школа. Подготвя начинаещи дърворезбари и помага на напредналите за усъвършенстване и по-нататъшно реализация. Носител на Наградата на Община Пазарджик за ярки постижения в областта на изкуството и културата в раздел „Приложно/изобразително изкуство“. \r\nИна Хичева – художник. Автор на всички рекламни материали на Младежки дом Пазарджик през последните 10 години. Създател на запазените знаци на Музикална академия „Нота по нота“, Младежки театрален фестивал „Океан от любов“, Екоцентрика – форум за култура и екологично образование, ПТС „Чавдар“ и ПТА „Албена“, Форти медия, Проект SPEAKGREEN и Проект „Реката“. Автор на графичния дизайн на сайта на Младежки дом Пазарджик и сайта на Младежки информационно-консултантски център Пазарджик.", "date": "2019.03.18", "title": "Пазарджик: Започна номинирането на личности със Златен знак, допринесли с дейността си за престижа и развитието на Младежкия дом през 2018 г."}
{"url": "http://www.focus-news.net/news/2019/03/18/2636050/plovdiv-festivalat-mladiyat-plovdiv-chete-veche-gostuva-v-uchilishta-i-nb-ivan-vazov.html", "text": "Фестивалът „Младият Пловдив чете“ по традиция започна в началото на февруари. Първото събитие от форума беше Кинофестивал не-Възможното образование за документални филми, организиран от Сдружение “Общност за демократично образование”. Това съобщиха  организаторите . Някои от прожекциите се проведоха в НБ „Иван Вазов“, като след филмите се състоя дискусия с родители и гости, които са специалисти в различни области на образованието. Първият гост-автор в „Младият Пловдив чете“ беше Иван Ланджев, който се срещна с ученици от Френска езикова гимназия „Антоан дьо Сент Екзюпери“. Темите: Бог, любов, омраза, победители и губещи, възможно ли е да обичаш работата си или как да откриеш това, което искаш да правиш в живота си. Иван Ланджев гостува в Пловдив с най-новата си книга „Ти, непрестанна новина“. \r\nИлюстраторът Катина Недева рисува с деца от 2 клас в СУ „Св. Софроний Врачански“ в рамките на фестивала „Младият Пловдив чете“. Тя разказа приказката с нейни илюстрации и текст „Птиче село“.  В края на срещата, Катина и малчуганите заедно рисуваха птица. \r\nЧавдар Ценов се срещна с ученици от Английската гимназия в Пловдив в началото на март. Той представи книгата си „Накъде тече реката“. Официалната премиера беше в Културния център на радио Пловдив. Премиерата на книгата „Чучело“ на Александър Байтошев се състоя в клуб „Петното“ в Пловдив. Преди това авторът се срещна с ученици от Професионална гимназия по механотехника „Проф. Цветан Лазаров“. \r\nПрез месец март в рамките на „Младият Пловдив чете“ Зорница Христова ще представи комикса „Орелът, врабецът и капчукът“, както и поредицата на издателството „Философски закуски“. Събитието ще се състои на 19 март в ОУ “Алеко Константинов“, Пловдив от 12.30 часа. \r\nФренска езикова гимназия „Антоан дьо Сент Екзюпери“- Пловдив избра да представи Димана Йорданова на 22 март 2019, петък, 17.30 ч. в книжарница Хеликон – Пловдив на ул. „Княз Александър I“ 29. Ученици ще четат нейни стихове и ще й задават въпроси. \r\nДетският автор Виктор Самуилов ще чете от книгата си „Нъцки“ в последната седмица на март.     \r\n„Младият Пловдив чете“ е утвърдена инициатива за насърчаване на интерес към четенето и книгите, която среща малки и пораснали читатели с талантливи творци. През 2019-та фестивалът започна в края на февруари и продължава до юни. В рамките на „Младият Пловдив чете“ се реализират повече от 20 събития – срещи, творчески работилници, работни семинари, доброволчески инициативи и други културни прояви. Така думите и техните автори стигат до децата. От две години в програмата се отделя специално внимание и на най-малките, които все още не ходят на училище. Водещ партньор е Детски отдел към Народна библиотека „Иван Вазов“. \r\n„Младият Пловдив чете“ е част от Литературен фестивал „Пловдив чете“ и се провежда с подкрепата на Община Пловдив като част от Културния календар на града за 2019 година.", "date": "2019.03.18", "title": "Пловдив: Фестивалът „Младият Пловдив чете“ вече гостува в училища и НБ „Иван Вазов“"}
{"url": "http://www.focus-news.net/news/2019/03/18/2636048/kyustendil-okolo-20-pozhara-sa-gaseni-ot-protivopozharnite-ekipi-v-regiona.html", "text": "Около 20 пожара са гасени от противопожарните екипи в региона. Това съобщиха за  Радио \"Фокус\" - Кюстендил  от пресцентъра на Областна дирекция на МВР - Кюстендил. Пожарите са възникнали в сухи треви и храсти. При един от тях е засегната и гора. В село Кършалево са засегнати необитаеми къщи. Няма пострадали хора. На територията на Невестино също е имало пожар. \r\nВенцеслав ИЛЧЕВ", "date": "2019.03.18", "title": "Кюстендил: Около 20 пожара са гасени от противопожарните екипи в региона"}
{"url": "http://www.focus-news.net/news/2019/03/18/2636051/montana-mbal-d-r-stamen-iliev-organizira-sedmitsa-na-otvorenite-vrati-posvetena-na-borbata-s-tuberkulozata.html", "text": "МБАЛ „Д-р Стамен Илиев“ организира Седмица на отворените врати, посветена на борбата с туберкулозата, съобщиха за  Радио „Фокус“ – Видин  от МБАЛ „Д-р Стамен Илиев“ От 18 до 22 март, от 8 до 13 часа болницата в Монтана организира Седмица на отворените врати за борбата с туберкулозата. Поводът е отбелязването на Международния ден за борба с туберкулозата – 24 март. Д-р Цветан Петров, специалист в  отделението по пневмология и фтизиатрия. Той увери, че и извън посочените дни и часове никой със съмнения за туберкулоза няма да бъде върнат. Прегледите са напълно безплатни, не се изисква направление от личен лекар. \r\nТова е последната седмица на отворени врати от Програмата на Глобалния фонд за борба с туберкулозата, малария и СПИН, която изтича през март 2019 г. Тя влезе в България през 2008 г. и осигуряваше финансиране за превенция и лечението на тези болести в България. По програмата отделението в Монтана е ремонтирано, оборудвано с техника, компютри, хладилник за съхраняване на лекарства и служебен автомобил за домашни посещения. Програмата заплащаше напълно лекарствата и консумативите за изследвания в лабораторията, лекуваше напълно безплатно болните, без значение дали имат здравни осигуровки. Освен това на изписан от отделението болен, който има удостоверение, че е социално слаб, се даваха по 90 лева месечно за храна и лекарства в продължение на три месеца. За болните от по-тежката мултирезистентна туберкулоза се финансираше 2-годишно лечение, като първите 6 месеца те лежат безплатно в специализиран стационар в Габрово, а после 18 месеца се лекуват в домашни условия под наблюдението на лекар, който ги посещава в дома им със служебния автомобил, осигурен от Фонда, обясни  д-р Петров. Програмата осигуряваше и средства за кампании за превенция, транспорт и възнаграждения на медицински специалисти. \r\nБлагодарение на програмата за 10-години заболеваемостта от туберкулоза в регион Монтана е намаляла три пъти, като в началото  са били  най-високите за страната нива от 68 на 100 хиляди души население, а в момента е 21 на 100 хиляди, колкото е и средното ниво за страната. \r\nСлед изтеглянето на Фонда грижата и финансирането ще трябва да поеме изцяло държавата. На 22 март в Министерството на здравеопазването е насрочена среща, на която ще се обсъди национална програма за борба с туберкулозата. \r\nВ момента в отделението се лекуват 7 лежащо болни, то е полупразно, поради тенденцията да се ограничава все повече жълтата гостенка в Монтана.", "date": "2019.03.18", "title": "Монтана: МБАЛ „Д-р Стамен Илиев“ организира Седмица на отворените врати, посветена на борбата с туберкулозата"}
{"url": "http://www.focus-news.net/news/2019/03/18/2636047/veliko-tarnovo-sedmitsa-na-otvorenite-vrati-obyavi-spetsializiranata-belodrobna-bolnitsa.html", "text": "Седмица на отворените врати обяви специализираната белодробна болница във Велико Търново. В нея може да се включи всеки, който има някакви притеснения относно здравословното си състояние, чувства неразположение или просто иска да провери здравния си статус. Това обясни за  Радио „Фокус“ – Велико Търново  управителят на лечебното заведение д-р Стела Денчева. Поводът за дните на отворените врати, които продължават до петък, е отбелязването на Световния ден за борба с туберкулозата – 24 март. „Всеки, който прояви интерес е добре дошъл в лечебното заведение, чиито врати са отворени. Пациентите ще бъдат посрещнати и обгрижени. Те ще получат едни анонимни анкетни карти, в които трябва да впишат какво точно ги притеснява. От там насетне ние ще предприемем всички стъпки, за да търсим или изключим евентуална туберкулоза“, поясни д-р Денчева. Хора с оплаквания ще се приемат всеки делничен ден, до петък, в часовете от 9.30 до 13.30 часа. Всички изследвания са напълно безплатни. \r\nОт началото на годината за областта са регистрирани 11 случая, което по думите на специалистите е в рамките на нормалното. За цялата 2017-та заболелите са били 49, а за 2018 – 51. Средно в региона новооткритите пациенти са около 50. \r\nЛуиза ТРАНЧЕВА", "date": "2019.03.18", "title": "Велико Търново: Седмица на отворените врати обяви специализираната белодробна болница"}
{"url": "http://www.focus-news.net/news/2019/03/18/2636044/vzglyad-zaplashena-li-e-sarbiya-ot-tsvetna-revolyutsiya.html", "text": "Противопоставянето между сръбската опозиция и полицията стигна до щурм на централата на държавната телевизия, сбивания и пробиви на огражденията. Могат ли безредиците в Белград да прераснат в „майдан“, кой стои зад протестиращите и може ли хипотетична революция в Сърбия да навреди на отношенията й с Русия, пише  руският вестник „Взгляд“  в материал, представен без редакторска намеса. \r\nПротестите в Сърбия започнаха още през декември, но светът им обърна внимание (по-точно, спомни си за тях) през последния уикенд, когато се стигна до сблъсъци между протестиращите и полицията и жандармерията. Веднага прозвуча познатата дума „майдан“ и полузабравеното словосъчетание „цветна революция“. Заедно с това част от демонстрантите излязоха на улицата в жълти жилетки, напомняйки за по-скорошните събития в Париж. \r\nНякои епизоди напомнят събитията от октомври 1993 година в Москва. В събота вечерта десетки протестиращи, начело с лидери на опозицията, нахлуха в сградата на сръбската държавна телевизия РТС и завзеха два входа към зданието. За щастие, сценарият от щурма на телевизионния център „Останкино“ със стрелба и кръв не се повтори. Протестиращите хвърляха яйца по фасадата на сградата, а полицията и специалните части блокираха нахлулите във фоайето и без да употребяват сила ги изтласкаха от там. \r\nСлучващото се засега не прилича на уличните сблъсъци в Париж, на което обърна внимание и президентът Вучич: „При нас няма кадри на хора с разбити глави, каквито се виждат във Франция. Но ако някой от тях извърши насилие, ние ще реагираме веднага. Ето как се държи една сериозна държава“. \r\nВ неделя се случи по-сериозен инцидент. Участниците в безредиците се опитаха с помощта на камион да пробият полицейския кордон около резиденцията на президента Вучич. При това опозиционерите обсадиха двореца на държавния глава. Част от демонстрантите тръгна към полицейския участък, където се намират петима от задържаните за участие в нападението срещу сградата на РТС. Прозвуча и традиционното в такива случаи „полицията с народа!“ – организаторите на протестната акция заявиха, че полицейският профсъюз уж е подкрепил демонстрантите. \r\nВ същото време властите демонстрират  самочувствие и декларираха, че контролират ситуацията. Вучич каза, че не се страхува от предсрочни избори, в които опозицията ще спечели преко сили 17%. „Подгответе избирателните списъци сами, пишете каквото искате в тях ... Пишете, печатайте, пишете, правете каквото искате - ще загубите изборите!“ – заяви уверено сръбският президент в интервю за телевизионния канал „Россия 24“. \r\nТова, което се случва в сръбската столица, е приблизително ясно, но основната, крайната цел на противниците на Вучич не е съвсем ясна. Както съобщи ТАСС от мястото на събитието, лозунгите на протестиращите непрекъснато се променят: или искат оставката на правителството и президента, след това призовават държавния глава да излезе и да се изкаже пред хората. \r\nСамият Вучич в изявлението си нарече един от лидерите на протеста, председателят на партия „Двери“, „фашистът“ Божко Обрадович, а другите двама - бившият кмет на Белград Драган Джилас и бившият външен министър Вук Йеремич – „олигарси“. При цялата яркост на метафората това не дава яснота на случващото се, както и лозунгът „Вучич е крадец!“, с които излизат опозиционерите. \r\nПротестите в Сърбия продължават от края на миналата година и през този период се случи визитата на руския президент Владимир Путин в Белград. \r\nПовод за протестите стана бруталния побой над лидера на опозиционната партия „Левица“ Борко Стефанович в град Крушевац. Нападението се случи в навечерието на конференция на опозиционния блок „Съюз за Сърбия“ (в момента именно тази коалиция разпалва протестите) и след като Стефанович разкритикува публично и рязко президента Вучич. \r\nЧовекът, заради когото официално започна тази конфронтация, Борислав (Борко) Стефанович е колоритна фигура. В началото на 90-те свири на бас-китара в пънк групата „Поколение без бъдеще“. Влиза в политиката след свалянето на Слободан Милишевич и неговата Социалистическа партия. Наистина, той влиза в парламента от прозападната Демократическа партия и даже оглавява нейната фракция. От друга страна, като държавен чиновник, той курира сделката с „Газпромнефт“ за купуване на компанията „Нефтена индустрия Сърбия“ и отговаря за визитата на Дмитрий Медведев в Белград. Така че е трудно да се намери „ръката на Държавния департамент“ в тези събития. \r\nЕкспертите-балканисти са съгласни, че системните и уличните опозиционери, обединени в „Съюза за Сърбия“, са разноцветно обединение. Така например, Божко Обрадович, участвал в нахлуването в сградата на РТС е лидер на движението „Двери“, което се позиционира като консервативно, антиглобалистко и евроскептично. „Сред протестиращите има хора с леви възгледи – привърженици на социалната справедливост, както и бивши активсти на Радикалната партия на Воислав Шешел, и млади хора, които споделят лозунги, близки до тези, които издигаше тази партия“, заяви пред вестник „Взгляд“ старши научен сътрудник и научен секретар на Центъра за изучаване на съвременните балкански кризи към Института за славистика на РАН Ирина Руднева.  \r\nИзданието отбелязва, че президентът Вучич оглавява партията на бившите съратници на Шешел, великосръбският националист, съден от Хагския трибунал. Управляващата Прогресивна партия (СПП) е създадена от част от „умерените радикали“ от Томислав Николич, който впоследствие става президент (2012-2017). В момента тези десни популисти и сръбски патриоти са обвинявани от техните опоненти в национално предателство – в опит да се договорят с косовските албанци. В опозицията са уверени, че държавният глава е одобрил план за размяна на територии. Твърди се, че Прищина е готова да се откаже от северната част на Косово с нейните сръбски анклави (сръбската част на Косовска Митровица и др.), а „режимът на Вучич“ е готов да даде на косоварите населената с албанци Прешевска долина в Южна Сърбия. Главното предателство обаче е в това, че той е готов да признае независимостта на Република Косово. \r\nОт една страна, поддръжниците на опозицията казват, че човек, чиито съветници са сина на Джордж Сорос Александър и съучастникът в нападението срещу Югославия Тони Блеър, не може да бъде сръбски патриот. От друга страна, привържениците на Вучич казват, че няма никакви доказателства за „предателство“, но за сметка на това в редиците на опозицията е пълно с хора, които имат финансови връзки с политици от Европейския съюз. \r\n„Но на дело Вучич не прави отстъпки на Запада по въпроса за признаването на Косово и Западът вече не знае как да застави Белград да се съгласи на това. Всички варианти са изчерпани: преговорите с Прищина са блокирани толкова много, че едва ли могат да продължат, икономическият натиск не помогна, сътрудничеството с Русия, въпреки натиска, продължава“, подчертава балканистът Ирина Руднева. \r\nПоказателно е участието в безредиците на Драган Джилас, който беше кмет на сръбската столица в периода 2008-2013. През 90-те Джилас е активен противник на Слободан Милошевич, а през 2000-те става виден функционер на Демократическата партия. Вестникът припомня, че тази фракция е управляваща за определен период от време, а нейният лидер, прозападният политик Борис Тадич, заема поста президент (Джилас е приемник на Тадич на поста председател на партията). Демократическата партия има лявоцентристка, социал-либерална позиция и се ориентира на сближаване на Сърбия с ЕС и перспективата за влизане в Съюза. \r\nДруг лидер на протестиращите е бившият външен министър и бивш председател на Общото събрание на ООН Вук Йеремич, който е бил и старши съветник по външнополитическите въпроси при Тадич. Едновременно с това той излиза от номенклатурно семейство, представител на влиятелния клан, възникнал във времето на социалистическа Югославия, който се нарича „босненските Кенеди“. \r\nНезависимо от разноцветността на протеста, именно лявоцентристите са неговото ядро, заяви пред „Взгляд“ доцентът от катедра теория и история на международните отношения на СПбГУ Евгений Колосков. \r\nЕвгений Колосков смята, че именно лявоцентристите на първо място са заинтересовани от успеха на уличния протест. „В ядрото на опозицията се намират тези, които не са били на власт от много време. По този начин те се опитват да се върнат в управлението, сваляйки дяснопопулисткото правителство на Вучич и неговата Прогресивна партия, или да окажат натиск над актуалните власти“, твърди експертът. \r\nСпоред Ирина Руднева, Западът може и да е заинтересуван от реализирането на „цветна революция“ в Сърбия, предвид неотстъпчивата позиция на Вучич по косовския въпрос. Но експертът прави уговорката, че трябва да се изчакат реакциите от западните държави за изострянето на конфликта между властта и опозицията в Сърбия. \r\nКолосков, от своя страна, смята, че възможните промени в Белград няма да окажат съществено влияние върху руско-сръбските отношения. „Президентът Владимир Путин не изрази категорична подкрепа за Вучич по време на настоящите протести, които съвпаднаха и с неотдавнашното посещение на руския лидер в Белград. Русия зае доста неутрална позиция“, отбеляза Колосков и повтори: политиката на Сърбия по отношение на европейската интеграция и топлите отношения с Москва едва ли ще се променят фундаментално, независимо дали Вучич ще остане на власт или не. \r\nПревод и редакция:", "date": "2019.03.18", "title": "„Взгляд“: Заплашена ли е Сърбия от „цветна революция“"}
{"url": "http://www.focus-news.net/news/2019/03/18/2636046/gen-kircho-kirov-nestabilnata-politicheska-obstanovka-v-sarbiya-vliyae-varhu-dialoga-mezhdu-belgrad-i-prishtina.html", "text": "Нестабилната политическа обстановка в Сърбия влияе върху диалога между Белград и Прищина. Това каза за обзорното предаване „Това е България“ на  Радио „Фокус“  ген. Кирчо Киров, началник на Разузнавателната служба в периода 2002-2012 година, по повод последните напрегнати дни в Сърбия, белязани с протести срещу президента Александър Вучич. Според генерала се наблюдава опит за дестабилизация на страната с крайна цел изтеглянето й от орбитата на Русия. „Трудно би могло да се случи при сега действащата сръбска политическа класа и елит, който е сериозно ангажиран за каузата Косово, и който трудно може да преглътне голямата хапка, към която и ЕС, и НАТО, в лицето на САЩ, насочват Сърбия, а именно – да признае независимостта на Косово. Това би било стратегическо поражение за сръбският политически елит в лицето на управляваща класа и партии в Сърбия. То би довело до тяхната политическа смърт“, обясни генералът. Ген. Кирчо Киров каза още, че очаква от сръбския държавен глава Вучич да вземе решение за предсрочни парламентарни избори. Много е вероятно да ги спечели, каза още генералът, но уточни, че изборите не са с предизвестен край. Според него в случай на загуба на парламентарните избори ще се засили натискът върху Александър Вучич за отиване и на предсрочни президентски избори. Тогава резултатът няма да бъде известен, защото не е изключено да се създадат условия за промяна на политическата обстановка в страната, обобщи генералът.  \r\nЦоня СЪБЧЕВА", "date": "2019.03.18", "title": "Ген. Кирчо Киров: Нестабилната политическа обстановка в Сърбия влияе върху диалога между Белград и Прищина"}
{"url": "http://www.focus-news.net/news/2019/03/18/2635736/kardzhali-asotsiatsiya-po-turizam-perperikon-shte-provede-sreshta-na-tema-sazdavane-i-razvitie-na-regionalni-inovatsionni-tsentrove.html", "text": "Асоциация по туризъм „Перперикон“ - Кърджали ще проведе среща на тема „Създаване и развитие на регионални иновационни центрове“ в рамките на Оперативна програма „иновации и конкурентноспособност“ 2014-2020“ от 10.00 до 12.00. ч. в комплекс „Меаца“-Кърджали. Това съобщиха за  Радио „Фокус“  от Асоциация „Перперикон“. Дневният ред включва представяне на концепция за използване на средства по оперативна програма „Наука и образование за интелигентен растеж“ по програма „Иновации и конкурентоспособност  2014-2010“ и дискусия с потенциални кандидати по процедурата „Създаване и развитие на регионални иновационни центрове“.", "date": "2019.03.18", "title": "Кърджали: Асоциация по туризъм „Перперикон“ ще проведе среща на тема „Създаване и развитие на регионални иновационни центрове“"}
{"url": "http://www.focus-news.net/news/2019/03/18/2636052/veliko-tarnovo-2-000-leva-za-izgrazhdane-na-pametnik-na-gen-sava-mutkurov-sabraha-na-blagotvoritelen-kokteyl.html", "text": "2 000 лева за изграждане на паметник на ген. Сава Муткуров във Велико Търново събраха на благотворителен коктейл. Поводът за събитието, което се проведе в Изложбени зали „Рафаел Михайлов“, бе 128-та годишнина от смъртта на генерала, припомнят за  Радио „Фокус“ – Велико Търново  организаторите. По време на коктейла председателят на комитет „Сава Муткуров” и зам.-кмет на Велико Търново проф. Георги Камарашев разказа на присъстващите основните моменти от биографията му. За първи път беше представен и моделът на бюст-паметника изработен от скулптора Денислав Сираков, който ще бъде поставен до централната алея в парк „Марно поле“. Организаторите показаха и кратък филм изработен от сдружение „Българска история“, посветен на бележития търновец. Лентата може да бъде видяна на адрес: https://my.pcloud.com/publink/show?code=XZnzwd7ZVnypvF1987k1tQYYLD7pPFIKDOB7  \r\nГостите разгледаха и подредената изложба със снимки на Сава Муткуров от архива на Регионален исторически музей – Велико Търново и Национален военно-исторически музей –София. Всеки дарител получи подарък – знача с лика на генерала. „Фокус“  припомня, че Сава Муткуров е първият български офицер получил генералско звание и единственият български офицер с орден „За храброст” 1-ва степен. \r\nВсеки, който желае да подкрепи инициативата, може да го направи с превод по банковата сметка на „Инициативен комитет за изграждане на паметник на генерал Сава Муткуров” BG12UNCR70001523451299 в УниКредит Булбанк АД. \r\nЛуиза ТРАНЧЕВА", "date": "2019.03.18", "title": "Велико Търново: 2 000 лева за изграждане на паметник на ген. Сава Муткуров събраха на благотворителен коктейл"}
{"url": "http://www.focus-news.net/news/2019/03/18/2636045/brayan-dzhenkins-ekspert-po-sigurnostta-teroristat-ot-nova-zelandiya-vizhda-sebe-si-ne-samo-kato-voin-no-i-kato-ritsar-koyto-shte-povede-grupa-ot-hora-na-krastonosen-pohod.html", "text": "Терористът от Нова Зеландия вижда себе си не само като воин, но и като рицар, който ще поведе група от хора на кръстоносен поход. Това каза в специално интервю за предаването „Това е България” на  Радио „Фокус”  Браян Дженкинс, експерт по проблемите на сигурността и тероризма. „И както навремето рицарите са се заклевали преди битка, по този начин той идва в България, вижда се като такъв, вижда местата, изписва ги, след това по време на терористичния акт търси умело и играе с този символизъм, което е част от сюжета, който се опитва да разкаже. А сюжетът го издига в главна роля на рицар, подобно на рицарите от 13-15 век, които се заклеват в името на преследване на дадена идея. И от тази гледна точка можем да търсим много символизъм“, допълни Браян Дженкинс. Според него посещението на Брентън Тарант до България има за цел да му даде статут на рицар и да оправдае неговите действия. „Но всъщност и това посещение до България, и манифеста, който той публикува, и видеото, което прави, това са само част от инструментите, които използва, за да разкаже своята история и да вдъхнови хората. Тук е много важно да отбележим, че той не се е самоубил, както други терористи, той все още е жив. И поради акта, който е извършил, е привлякъл вниманието на обществото към себе си. Това означава, че той е готов да разкаже още. Вече има сцената, на която да го направи. И вярва, че разказвайки го, ще увлече една макар и малка група от хора, мотивирани да го последват и да следват неговия пример“, каза още Браян Дженкинс. \r\nЦоня СЪБЧЕВА", "date": "2019.03.18", "title": "Браян Дженкинс, експерт по сигурността: Терористът от Нова Зеландия вижда себе си не само като воин, но и като рицар, който ще поведе група от хора на кръстоносен поход"}
{"url": "http://www.focus-news.net/news/2019/03/18/2636049/donald-tramp-mediite-rabotyat-izvanredno-za-da-hvarlyat-vinata-za-atakata-v-nova-zelandiya-varhu-men.html", "text": "Президентът на САЩ Доналд Тръмп в понеделник обвини медиите в страната за това, че са хвърлили вината върху него за убийствата в две новозеландски джамии миналата седмица, пише американският вестник  The Hill . \r\n„Медиите са фалшиви новини работят извънредно, за да хвърлят вината върху мен за ужасяващите атаки в Нова Зеландия. Ще трябва доста да се потрудят, за да го докажат. Толкова е смешно!“ – написа Тръмп в „Туитър“. \r\nНякои медии в САЩ, обяснява вестникът, се съсредоточиха върху манифеста на убиеца, в който Тръмп е определен за „символ на обновената бяла идентичност“, а някои експерти твърдят, че той е разпалил белия националистически плам по целия свят. \r\nГенералният прокурор на Минесота Кийт Елисън (Д) направи този аргумент по време на участието си в понеделник сутрин по CNN. \r\n„Мисля, че понякога просто трябва да се съгласите с обективните доказателства и те сочат, че той е съпричастен към тази гледна точка“, казва Елисън, който е първият мюсюлманин, избран в Конгреса. Елисън реагира на коментарите на Тръмп от петък, когато президентът заяви, че не вярва белият национализъм да е във възход въпреки стрелбите, при които загинаха 49 души. \r\n„Не мисля, че е така. Смятам, че това е малка група от хора, които имат много сериозни проблеми“, заяви американският президент пред журналистите. \r\nТръмп също е попаднал под обстрел за изявлението си от август 2017 г., че има „много хубави хора от двете страни“ на митинг на бели националисти Шарлътсвил, Вирджиния, където мъж, присъстващ на митинга, уби контрапротестиращ. \r\nПредставители на Белия дом многократно отричаха Тръмп да има бели националистически възгледи. \r\n„Президентът не е бял „супремасист“. Не знам колко пъти трябва да го кажа“, заяви началникът на канцеларията на Белия Дом пред Fox News. \r\nПревод и редакция:", "date": "2019.03.18", "title": "Доналд Тръмп: Медиите работят извънредно, за да хвърлят вината за атаката в Нова Зеландия върху мен"}
{"url": "http://www.focus-news.net/news/2019/03/18/2635661/predstoyashti-mezhdunarodni-sabitiya-za-18-mart-agentsiya-fokus.html", "text": "Държавният глава на Руската федерация Владимир Путин ще посети Крим за честване на петата годишнина от присъединяването на полуострова. \r\n***  Министрите на външните работи на ЕС се събират на среща с участието на първия дипломат на Пекин Уан И. \r\n***  Срещата на страните от ОПЕК и техни партньори. \r\n***  Експерти от 25 страни обсъждат превенцията на разполагането на оръжия в открития космос. \r\n***  Съветът за сигурност на ООН ще проведе заседание за Сирия. \r\n***", "date": "2019.03.18", "title": "Предстоящи международни събития за 18 март (Агенция \"Фокус\")"}
{"url": "http://www.focus-news.net/news/2019/03/18/2635632/sitel-makedoniya-tseliyat-svyat-se-smee-na-tezi-balgarski-politsai-hvarliha-salzotvoren-gaz-sreshtu-demonstranti-no-ne-pomisliha-za-vyatara.html", "text": "Българите излязоха по улиците през уикенда, като поискаха между другото, референдум за промяна на системата на властта и нова конституция, но целият протест се превърна в световна новина заради грешен ход на полицията, съобщава македонският телевизионен канал „ Сител . \r\nМакар и малко, протестиращите искаха да пробият кордона, а полицията реагира, хвърляйки сълзотворен газ. \r\nТе, обаче забравиха за вятъра и сълзотворният газ се върна в лицата им.", "date": "2019.03.18", "title": "„Сител“ (Македония): Целият свят се смее на тези български полицаи: хвърлиха сълзотворен газ срещу демонстранти, но не помислиха за вятъра"}
{"url": "http://www.focus-news.net/news/2019/03/18/2635660/aktualna-patna-obstanovka.html", "text": "Пътните настилки са сухи, по усойните и планински райони частично заледени и заснежени, обработени и проходими при зимни условия. Ограничена видимост поради мъгла до 150 м има в района на Ивайловград /обл. Хасково/. Това съобщиха от  Агенция \"Пътна инфраструктура\" (АПИ). Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nСъстояние на автомагистралите:  \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението от км 15+030 до км 18+330 в посока Бургас се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Пазарджик: \r\nВременно движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОбласт Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради извършване на ремонтни дейности и подмяна на ударени ОСП. Участъка е сигнализиран с пътни знаци. Срок до 20.03.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.  \r\nДвижението по АМ \"Хемус\" в тунел \"Правешки ханове\" посока Варна се осъществява в една лента поради ремонтни дейности по антените на мобилните оператори. Затворена е активната лента и движението се извършва в изпреварващата. Срок: от 10:00 до 12:00 часа на 18.03.2019 г. \r\nДвижението по АМ \"Хемус\" в тунел \"Правешки ханове\" посока София се осъществява в една лента поради ремонтни дейности по антените на мобилните оператори. Затворена е изпреварващата лента и движението се извършва в активната. Срок: от 12:30 до 14:30 часа на 18.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел „Мало Бучино\" посока София се осъществява в една лента поради ремонтни дейности по облицовъчните пана. Движението е ограничено в изпреварващата лента и се извършва в активната. Участъкът е сигнализиран с пътни знаци и скоростта на движение се ограничава до 50 км/ч. Срок 21.04.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа:  Ограничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\nДвижението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 22.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 в участъка Константиново – Бургас от км 77+000 до км 84+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъкът е сигнализиран с пътни знаци. Срок 25.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 е ограничен в скоростта 30/км/ поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 22.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът III-102: Движението по път ІІІ-102 с. Горно Церовене - Монтана от км 80+000 до 80+500 се осъществява в една лента и с повишено внимание поради изграждане на подпорна стена. Движението е ограничено до 40 км/ч. Срок до 15.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по Софийски околовръстен път /II-18 СОП/ при Люлин от км 59+400 до км 61+050 посока Перник се осъществява с повишено внимание поради поетапно затваряне на една от лентите във връзка с ремонтни дейности по пътната настилка. Движението се извършва съседните две ленти. Срок 19.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности:  \r\nПът III-5504: Движение по път III-5504 с. Медникарево – п.к. Обручище от надлез при км 14+000 до км 15+100 е ограничено поради аварийно възстановителни ремонтни дейности.  \r\nОбходен маршрут: \r\nПрез с. Обручище по ул. ,,Млада гвардия''. Срок до 22.03.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.18", "title": "Актуална пътна обстановка"}
{"url": "http://www.focus-news.net/news/2019/03/18/2635659/kathimerini-sreshtata-za-iztochnosredizemnomorskiya-gazoprovod-izprashta-strogo-poslanie.html", "text": "Очаква се тристранната среща на върха между лидерите на Гърция, Израел и Кипър, която ще се състои в сряда в Ерусалим с участието на държавния секретар на САЩ Майк Помпео, да подчертае намерението да се изгради Източносредиземноморския газопровод за доставка на природен газ от Източното Средиземноморие до Европа, като същевременно изпраща строго послание към Турция за агресивната й дейност в региона, съобщава електронното издание на водещия атински ежедневник  Kathimerini . \r\nКлючовият интерес на Вашингтон към тристранната среща на върха е перспективата, която тя отваря за по-голяма сигурност в региона и в енергийния сектор, последвана от евентуално сътрудничество в развитието на нови технологии. \r\nПрисъствието на Помпео в Ерусалим също се възприема като израз на подкрепа за Нетаняху, който е изправен пред обвинения за корупция преди парламентарни избори, насрочени за 9 април. \r\nПървоначалният план бе да се подпише сделката за Източносредиземноморския газопровод на срещата на върха, но това бе отложено на фона на политически катаклизми в Италия. Младши партньор в италианската коалиция възразява срещу планираното строителство в Пулия. \r\nВъв всеки случай, силното изявление за намерението да се продължи с тръбопровода, както и с по-тесен съюз за сигурност в региона, разтърси Турция, която има свои собствени гледни точки за енергийните ресурси в района. \r\nВ очевиден отговор на срещата на върха, Турция планира да извърши военноморска операция в Кипър в същия ден. \r\nАнкара заяви, че учението ще се проведе на 20, 22, 25, 27 и 29 март и е запазила широк район на юг от Кипър, включително части от блокове 1, 7 и 8 на изключителната икономическа зона на острова, където действа изследователския кораб \"Барбарос\". \r\nКипър, който се оплака на Организацията на обединените нации по отношение на дейностите на Турция в района, остава загрижен за заявения от Анкара план за пробиване на газ от острова. Превод и редакция : Калоян Пенков", "date": "2019.03.18", "title": "Kathimerini: Срещата за Източносредиземноморския газопровод изпраща строго послание"}
{"url": "http://www.focus-news.net/news/2019/03/18/2635628/v-pamporovo-be-otkrit-xxi-yat-interski-kongres-obzor.html", "text": "С много ски, музика и горещи емоции беше открит XXI-ят конгрес на ски инструкторите Интерски 2019 в Пампорово. Спектакълът събра пред хижа „Студенец“ повече от 1000 души. В програмата се включиха ансамбъл „Чинари“, деца от националното училище за фолклорни изкуства „Широка лъка“, групите Mystic и 4 Magic, както и повече от сто момичета и момчета от Смолян, Чепеларе и региона. 35-те държави-участнички в Интерски конгрес 2019 бяха представени в тържествен марш на нациите от деца от спортните клубове от региона, които се спуснаха по писта „Стената“ с националните им флагове. Умения със ски и сноуборд показаха момчета и момичета от Смолян и Чепеларе в народни носии, както и гайдари от формация „101 каба гайди“.  \r\nИстински фурор по време на откриването на конгреса предизвика спускането на звездния отбор на България с участието на Екатерина Дафовска, Петър Попангелов, Радослав Янков, Александра Жекова, Ренета Камберова, Снежана Дечева, Румяна Нейкова и Йордан Йовчев.  \r\nИнтерски конгрес 2019 беше открит официално от президента на организацията  Ерих Мелмер . Той връчи знамето на Интерски на председателя на управителния съвет на сдружение Българско ски училище Петър Янков и пожела на участниците в конгреса да обменят знания, да се обединяват и да се опитат да разберат културата на родопския край и на България. „Интерски беше основана преди 56 години от 4 нации. Тогава никой не предполагаше, че тя ще обедини толкова много хора от цял свят, които се занимават със ски“, заяви той  По думите му основната цел на Интерски е да събира хората, да обменят знания и да се обединяват.  \r\n„В България има поне още пет планини с чудесни условия за ски, но Пампорово е специално място, каза  вицепремиерът Томислав Дончев , който е и патрон на Интерски конгрес 2019. „Спортът е много важен, затова инвестираме в инфраструктура. През миналата година имахме четири световни първенства, които се проведоха в България. Но най-важното, когато говорим за спорт, е да участваш, а не да го гледаш по телевизията. Спортът е бизнес, туризъм, дори международна политика, а домакинството на Интерски конгрес 2019 е уникален шанс за България“, отбеляза той. \r\n„Интерски конгресът в Пампорово е от изключително голям мащаб и това нарежда България на едно място със страни като Австрия, Швейцария, Франция, Италия и САЩ, които са от най-силните в зимните спортове“, коментира  министърът на младежта и спорта Красен Кралев . „Доволен съм, че България успя да спечели такъв форум, конкуренцията беше доста голяма, преди четири години се преборихме със Сочи и с Леви“, отбеляза той. Министърът коментира, че има пряка връзка между организирането на спортни събития и туризма, защото туристите ходят там, където ходят големите звезди, техните инструктори, където има доста позитивни новини от страната. „Трябва да промотираме България като зимна туристическа дестинация, оттам-нататък вече всеки курорт може да си прави собствена реклама в рамките на тези кампании, за да привлича повече туристи“, каза още той. \r\n„Събития от мащаба на Интерски конгреса в Пампорово са изключителна възможност да популяризираме България като зимна дестинация, но и като маршрут за целогодишен туризъм, включително и за провеждане на големи делови прояви“, каза  министърът на туризма Николина Ангелкова . Тя поздрави домакините за успешната му подготовка и за въведените иновации в базата на националния курорт, които да отговарят на международните изисквания. Министър Ангелкова припомни, че заради силната конкуренция между държавите в региона е отчетен известен спад в броя на чуждите туристи, посетили България през декември и януари, но в същото време за този период близо 426 хил. туристи са отседнали в хотели с 4 и 5 звезди в страната, което е 9,4% ръст спрямо двата месеца година по-рано. „Министерството на туризма е партньор на конгреса и ще направим всичко възможно да рекламираме страната като маршрут не само за зимен и летен туризъм, но и за четири сезона, през които да представяме културно-историческото си наследство, балнео- и СПА услугите, винопризводството, кулинарията“, добави тя. Министърът изтъкна ролята на рекламата за България и курортите ѝ, която държавата и бизнесът ще направят по време на конгреса, но обърна внимание и върху социалните проекти в програмата му.  \r\n„Надяваме се, че освен време на усилена работа Интерски конгрес ще се превърне и във време на удоволствие, заяви  председателят на организационния комитет на Интерски конгрес 2019 Цветелина Бориславова  „Пампорово ви пожелава много успехи, да прекарате страхотно време заедно и незабравими моменти на това магично място – Родопите, люлката на древната тракийска цивилизация“, добави тя. \r\nПрограмата на Интерски конгрес включва 120 уъркшопа по различните направления – алпийски ски, ски бягане, сноуборд, ски свободен стил, телемарк, обучение на хора с увреждания, както и над 70 лекции. За пръв път Интерски конгрес 2019 ще включи и социална програма. 120 деца от Смолян и Чепеларе в затруднено финансово положение ще бъдат обучавани безплатно, а специална дарителска акция ще осигури заниманията им със ски до следващия конгрес на ски инструкторите през 2023 година.", "date": "2019.03.18", "title": "В Пампорово бе открит XXI-ят Интерски конгрес (ОБЗОР)"}
{"url": "http://www.focus-news.net/news/2019/03/18/2635626/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В Полша коалиция от „патриоти и християни“ е инициирала петиция, за да получи помощта на американския президент Доналд Тръмп в получаването на репарации за Втората световна война от Германия и Русия, които „буквално унищожиха и поробиха страната по време на войната и след нейния край“, се съобщава в материал на американското списание The New American, в който се уточнява също, че правителството е подкрепило инициативата. \r\nИзданието припомня, за „ужасяващата“ история на войната, когато германският фюрер Адолф Хитлер и съветският лидер Йосиф Сталин сключват договор за ненападение, в който има допълнителен протокол за разграничаване на интересите в Източна Европа. Това довеждане не само до „безпрецедентни разрушения“, но и до смъртта на милиони невинни полски граждани. \r\nВ следвоенните години повечето от страните, пострадали от действията на Хитлер, получиха репарациите си под надзора на САЩ, които възлизат общо на 90 милиарда долара. Но, „поляците, чиято страна била унищожена и оставена под съветско робство“, тогава получава само 2 милиарда долара. Парламентът на страната даже създаде специална комисия, която трябва да определи размера на германските репарации, пише The New American. \r\nЧленовете на полското патриотическо „Движение 11 ноември“ – инициаторите на създаването на петицията, която от 18 февруари вече е събрала 6 500 подписа, виждат именно в САЩ „гаранта за следвоенните споразумения“. \r\n„Достигането на подобна историческа справедливост е важно по морални и исторически причини. Още повече, че това играе ключова роля в утвърждаването на Полша като надежден съюзник на САЩ пред лицето на заплахата, която възниква в Европа и Азия – новата Империя на злото“, цитира The New American част от петицията. \r\nОсвен това в Движението смятат, че искането на репарации е необходимо за осуетяването на „империалистическите планове на Германия и Русия“. Предполага се, че Полша може да отдели средства за закупуване на военно оборудване, най-вече от САЩ, което ще позволи на страната да помогне в предотвратяването на възможна Трета световна война. При това, по мнението на един от лидерите на движението пастор Павел Чоецки, германският канцлер Ангела Меркел и руският президент Владимир Путин се опитват да създадат Евразия и само силна Полша може да попречи на това. \r\nВ самата Германия засега не са реагирали по никакъв начин на инициативата, но отново отбелязаха, че са готови да изпълняват своите задължения „от морална и финансова гледна точка“. \r\n„Германия изплати значителни репарации за общите щети от войната, включително и на Полша и все още изплаща съществени компенсации за престъпленията на нацистите“, заяви Меркел. \r\nЗаедно с това The New American отбелязва, че германските „експерти по юридически въпроси“ в парламента заявяват, че Полша няма право да изисква компенсации от Германия. \r\nПо изчисленията на полското бюро за военни репарации от 1945 – 1947 година, пресметнато с отчитане на инфлацията, само Берлин дължи на Варшава около 886 милиарда долара. \r\n*** Бившият вицепрезидент на САЩ Джо Байдън все още не е обявил официално дали ще се включи в надпреварата за Белия дом през 2020 г., но една негова реч отново разпали спекулациите, коментират в редакцията на американското издание  Washington Examiner . \r\nБайдън хвърли малко светлина върху плановете си за бъдещето в рамките на официална вечеря в родния му щат Делауеър. \"Имам най-прогресивния рекорд от всеки, който се кандидатира за президент на САЩ... всеки, който ще се кандидатира\", подчерта Байдън. \r\nТова стана причина за появата на статия на първа страница в местен вестник, озаглавена: \"Байдън подсказа, че ще се кандидатира\". Според текста е \"само въпрос на време\" намеренията му да бъдат официално оповестени. \"Единственото, което липсваше, бе простата фраза \"Ще се кандидатирам за президент\", коментира изданието.  \r\nБайдън е сенатор от Делауер от 1973 до 2009 г. В този период той е провеждал две неуспешни кампании за президент на САЩ.  \r\n76-годишният Байдън все още не е обявил кандидатурата си за президентската надпревара, но вече води по рейтинг в някои ключови щати като Айова например. Там той събира 29%, докато Бърни Сандърс - 22%/. \r\n***  Като потомци на мъчениците от Чанаккале, турците никога няма да направят компромис със своята независимост, бъдеще и свобода, заяви президентът на Турция Реджеп Таийп Ердоган в неделя в Истанбул, където взе участие в мероприятия по повод 104-ата годишнина от победата на Османската империя при Чанаккале и Деня на мъчениците, пише електронното издание на турския ежедневник Yeni Safak. \r\n„Силно се противопоставяме на коварните планове срещу нашата страна и работим неуморно рамо до рамо с всичките ни граждани: мъже и жени, млади и стари, за изграждането на по-добро бъдеще“, каза Ердоган. \r\nТой подчерта, че победата при Чанаккале е велика и Османската империя е поставила на колене най-модерните армии в тази епоха. \r\n„Турският народ чества 104-ата годишнина от победата при Чанаккале и Деня на мъчениците 18 март с голяма гордост и вълнение и отново си спомня всеки герой с уважение и благодарност и преди всичко Гази Мустафа Кемал, който ни повери тези земи“, добави турският лидер. \r\nСъбитията, които доведоха до важната битка, започнаха през февруари 1915 г., когато Великобритания и Франция решиха да стартират кампанията в Галиполи, за да изкарат Османската империя от войната възможно най-бързо, превземайки нейната столица – Истанбул. \r\nТе започнаха нападението си на 18 март - деня, който се отбелязва днес като Деня на победата на Военноморските сили в Чанаккале - но водите бяха пълни с мрежа от мини, поставени от османски кораби. \r\nНа 25 април съюзническите войници правят десант на бреговете на полуостров Галиполи. Те са изпратени там като част от плана за отварянето на Дарданелите на турското егейско крайбрежие за съюзническите флоти, което би им позволило да заплашат османската столица. \r\nСъюзническите сили обаче срещат силна и самоотвержена съпротива от турците и кампанията се превръща в скъпо струващ провал. \r\nДесетки хиляди турски граждани и войници загиват заедно с десетки хиляди европейци, плюс около 7-8 хиляди австралийци и близо 3 хиляди новозеландци, които са известни като корпуса „Анзак“. \r\nПобедата срещу съюзническите сили повиши морала на турската страна, която между 1919 и 1922 г. продължи войната за независимост и през 1923 г. формира република от пепелта на старата империя.", "date": "2019.03.18", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/18/2635627/predstoyashti-sabitiya-v-stranata-za-18-mart-agentsiya-fokus.html", "text": "***   \r\nОт 9.00 часа в зала „Мусала“ в хотел „Хилтън“ президентът на КТ „Подкрепа“ Димитър Манолов ще открие XVIII-та Годишна конференция на Мрежата на синдикалните организации от европейски столици (ECTUN). Участниците в събитието ще бъдат приветствани от кмета на София Йорданка Фандъкова, министъра на труда и социалната политика Бисер Петков, Лука Визентини, генерален секретар на ЕКП,  Филип Поше, генерален директор на  Европейския синдикален институт и Пламен Димитров, президент на КНСБ.  \r\n*** \r\nОт 9.00 часа IV състав на Специализирания наказателен съд ще гледа делото за престъпление по служба срещу Симеон Д., Иво П., Радослав Г., Любомир Е., Петър В., Трайчо Т.  \r\n*** \r\nОт 9.00 часа в сградата на Националния институт на правосъдието, зали № 32 и № 42 ще се проведе писменият изпит за първоначално назначаване на длъжност „следовател“. \r\n*** \r\nОт 9.00 часа XV състав на Специализирания наказателен съд ще гледа молбата за изменение на мярка за неотклонение на Димитър Д. \r\n*** \r\nОт 9.30 часа VI състав на Специализирания наказателен съд ще заседава по делото срещу Емил М., Мартин Д., Калоян Б. за образуване и ръководене на организирана престъпна група.  \r\n*** \r\nОт 10.00 часа XIX състав на Специализирания наказателен съд ще гледа делото срещу Цветелин Ц., Владислав Н., Светлин С., на които е повдигнато обвинение за образуване и ръководене на организирана престъпна група. \r\n*** \r\nОт 10.00 часа XII състав на Специализирания наказателен съд ще гледа делото срещу Денислав А., обвинен за участие в организирана престъпна група. \r\n*** \r\nОт 10.00 часа – 30 състав на Софийския градски съд ще гледа делото срещу бившия зам.-министър на транспорта Антон Гинев, бившия депутат от ДПС Илия Илиев и Огнян Георгиев по обвинение за безстопанственост. \r\n*** \r\nОт 10.00 часа трети състав на Комисията за защита от дискриминация ще проведе заседание по преписка, образувана по  жалба на белгийски гражданин срещу застрахователни компании.  \r\n*** \r\nОт 11.00 часа X състав на Специализирания наказателен съд ще заседава по делото срещу Бенито И., Иван И., Емил И., Валентин А. и Цветан Б., обвинени за участие в ръководство на престъпна организация или група.  \r\n*** \r\nОт 11.00 часа в Партерното фоайе на Софийската опера и балет ще се проведе пресконференция, посветена на новата семейна опера \"Котката\". \r\n*** \r\nОт 11.00 часа трети състав на Комисията за защита от дискриминация ще проведе заседание по преписка, образувана по жалба за тормоз на работното място. \r\n*** \r\nОт 12.00 часа в залата на 18 СУ „Уилям Гладстон“ (ул. „Пиротска“ 68) ще се проведе среща – видеоконференция по проекта „София и Европа за младите – 3D – демокрация, диалог и дебат“ с българския еврокомисар по цифрови технологии и цифрово общество Мария Габриел.  \r\n*** \r\nОт 12.00 часа трети състав на Комисията за защита от дискриминация ще проведе заседание по преписка, образувана по жалба срещу Летище „София“. \r\n*** \r\nОт 13.00 часа V състав на Специализирания наказателен съд ще заседава по делото срещу Николай М., Николай Д., Андрей Я., Георги Т., Иван П., Стоян К., Свилен Д., Неделчо М., Атанас В., които са обвинени за организиране и ръководене на организирана престъпна група.  \r\n*** \r\nОт 13.00 часа трети състав на Комисията за защита от дискриминация ще проведе заседание по преписка, образувана по жалба срещу Зеленчуковата борса в Петричко.  \r\n*** \r\nОт 14.00 часа в кино „Люмиер Лидл“ ще бъде прожектиран филмът „Историята на един летен любовник“, част от програмата на „София Филм Фест“. \r\n*** \r\nОт 14.00 часа ХVІІ състав на Специализирания наказателен съд ще гледа молбата за изменение на мярката за неотклонение на Петър П.  \r\n*** \r\nОт 14.00 часа трети състав на Комисията за защита от дискриминация ще проведе заседание по преписка, образувана по жалба срещу „Мини Марица – Изток“ ЕАД.  \r\n*** \r\nОт 14.30 часа в Националния пресклуб на БТА ще се проведе пресконференция на тема „България на енергийната карта на широкия Черноморски регион” с участници проф. д.н. Нина Дюлгерова - преподавател във ВСУ „Черноризец Храбър” и ЮЗУ „Неофит Рилски”, и д-р Пламен Димитров - Българско геополитическо дружество. \r\n*** \r\nОт 15.00 часа ІХ състав на Специализирания наказателен съд ще разгледа молбата за изменение на мярката за неотклонение на Миню С. и Иван Д.  \r\n*** \r\nОт 15.00 часа в киносалона на ГД „Национална полиция“ (бул. „Ал. Малинов“ 1) ще се проведе брифинг относно дейността на ОДМВР - София през 2018 г. \r\n*** \r\nОт 16.00 часа в кино „Люмиер Лидл“ ще се състои прожекцията на филма „Свидетелите на Путин“, част от програмата на „София Филм Фест“. \r\n***   \r\nОт 17.30 часа в църквата „Св. Седмочисленици“ ще бъде отслужена панихида по повод 110 години от смъртта на Кузман Шапкарев. Българското сдружение на родовете от Македония ще поднесе цветя и венци на паметната плоча на възрожденеца на ул. „Кузман Шапкарев“ и ул. „Гурко“.   \r\n***   \r\nОт 17.30 в Руския културно-информационен център ще се състои откриване на изложбата „Крим днес: поглед отвътре“. След откриването на изложбата от 18.00 в Малка зала на РКИЦ ще се проведе премиерна за България прожекция на новия руски игрален филм „Кримски мост. Направено с любов“. \r\n***   \r\nОт 18.00 часа в Столична библиотека ще бъде открита фотографската изложба „Португалски пътеки“ с автор проф. д-р Марин Паунов, който е познавач и почитател на португалската култура. \r\n*** \r\nОт 18.00 часа в кино „Люмиер Лидл“ ще бъде прожектиран филмът „Кучкар“, от програмата на „София Филм Фест“. \r\n***   \r\nОт 18.30 часа в Клуб 1 в НДК ще бъде представена книгата „Благословете Юда“на Мария Лалева. \r\n***   \r\nОт 18.30 часа в Литературния клуб на Столична библиотека ще се състои среща с Анета Данчева-Манолова. Събитието е част от поредицата „Преводач на месеца“. \r\n*** \r\nОт 18.30 часа в Cinema City Paradise Center ще се проведе галапремиерата на първия авторски филм на Камен Донев – „Уют“. \r\n*** \r\nОт 19.00 часа в Театър Азарян дебютният режисьорски проект на Илко Ганев „Апарт” ще даде официален старт на Софийски театрален салон. \r\n*** \r\nОт 20.30 часа в кино „Люмиер Лидл“ ще се състои прожекцията на филма  „Лято“, от програмата на „София Филм Фест“. \r\n***   \r\nОт 11.00 часа в офиса на ПП АБВ к-с  „Лазур\"144 областният председател на партията Антон Коджабашев ще даде пресконференция във връзка с участието на българската делегация на Международния форум на страните от БРИКС в Делхи. \r\n*** \r\nОт 14.00 до 16.00 часа в ОУ „Александър Георгиев-Коджакафалията“ ще се проведе технологичен семинар. \r\n*** \r\nОт 10.00 до 18.00 часа в Двореца на културата и спорта ще се проведе кариерен форум „Национални дни на кариерата - Добра Кариера, Добър Живот“. \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 народният представител от Парламентарната група на ГЕРБ Емилия Милкова ще има приемен ден. \r\n*** \r\nОт 15.00 часа в Големия салон на Щаба на ВМС контраадмирал Митко Петев ще представи лекция на тема „България по времето на хан Тервел”. \r\n*** \r\nОт 10.30 часа в Регионалния пресклуб на БТА ще се състои пресконференция във връзка с предстоящия Винен фест във Велико Търново.   \r\n*** \r\nОт 15.00 часа в музей „Кръстата казарма“ ще се проведе церемония във връзка  със съвместната  кампания на вестник „Стандарт“ и Община Видин под наслов  „10 причини да остана в моя Видин“.  \r\n***   \r\nОт 10.00 часа в залата на Общинския съвет ще се проведе дискусия „Какво прави Европа за хората в неравностойно положение в контекста на Европейския стълб за социални права?“. \r\n***   \r\nОт 10.00 часа в Заседателната зала на общината ще бъдат отворени оферти в открита процедура  за възлагане на обществена поръчка с предмет: „Доставка и монтаж на оборудване, съоръжения и обзавеждане във връзка с изпълнение на процедура BG16RFOP001-5.001-0049 – С01  „Подкрепа за деинституционализация на грижите за деца“, във връзка с реализацията на Проект „Нова възможност за деца и младежи в Община Враца – Проект 2“ по Оперативна програма „региони в растеж” 2014-2020 година по три обособени позиции“. \r\n*** \r\nОт 11.00 часа в Радио „Силвър“ ще се проведе викторина, посветена на Седмицата на франкофонията (18-22 март). \r\n*** \r\nОт 13.10 часа в Актова зала- СУ „Васил Кънчов“ ще се състои Поетическият цикъл „Бретан” на Елисавета Багряна - бинарен урок с XII б клас. \r\n*** \r\nОт 10.30 часа до 11.30 часа народният представител от ГЕРБ Васил Цветков ще проведе среща с кмета на Община Годеч Радослав Асенов. От 11.30 часа до 12.30 часа депутатът ще се срещне с жителите на село Шума в сградата на кметството. От 13.00 часа до 14.00 часа народният представител ще проведе втората си приемна в сградата на кметството в село Бракьовци. От 14.30 часа до 15.30 часа депутатът ще се срещне с жителите на село Гинци в сградата на кметството. \r\n***   \r\nОт 18.30 часа в НЧ „Напредък 1869“ ще се проведе концерт по повод 90-годишнината на великия Николай Гяуров, с участието на световните оперни звезди: Орлин Анастасов–бас, Венцеслав Анастасов–баритон и Емил Желев–бас. Акомпанимент на пиано – Евгени Желязков. \r\n*** \r\nОт 11.00 часа в зала „Златото на Добруджа“ в Художествена галерия – Добрич ще се проведе Работилница за въображение. Учениците на СУ „Св. Климент Охридски“ ще рисуват по Проект „Големите майстори и малките художници“. \r\n***   \r\nОт 14.30 часа в РИМ- Добрич ще бъде представено историческото наследство в региона, съхранено в музейните обекти. \r\n*** \r\nОт 19.00 часа в Драматичен театър „Йордан Йовков“ ще се играе Спектакълът „Любовен пилотаж“ от Марк Камолети. \r\n*** \r\nОт 10.30 часа в Кръглата зала на Община Дупница ще се проведе начална пресконференция по проект \"Подай ръка“, който се осъществява с финансовата подкрепа на Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие.  \r\n*** \r\nОт 10.00 до 12.00 часа депутатът от ГЕРБ Борис Кърчев ще се срещне с граждани в офиса на партията (ул. „Климент Охридски” № 1). \r\n*** \r\nОт 11.00 часа в зала „Васил Караиванов” на Община Карлово ще се състои церемония по награждаване на четиримата мъже, спасили деца на карловския водопад Сучурум на 10 март. \r\n***   \r\nОт 10.30 до 12.00 часа в заседателната зала на общинската администрация ще се проведа среща на тема „Мерки по ПРСР за земеделските стопани в област Видин“. \r\n*** \r\nОт 10.00 часа в комплекс „Меаца“-Кърджали Асоциация по туризъм „Перперикон“ ще проведе тематична среща за „Създаване и развитие на регионални иновационни центрове“ в рамките на ОП „Иновации и конкурентоспособност“ 2014-2020“. \r\n*** \r\nОт 10.30 часа в Окръжен съд – Кюстендил ще се проведе заседание по делото за конфискация на имущество на Пламен Галев и Ангел Христов.  \r\n*** \r\nОт 10.30 часа в кабинета на обществения посредник за Община Кюстендил ще се проведе пресконференция.  \r\n*** \r\nОт 09.30 часа във 2 зала Окръжният съд ще заседава по делото срещу Гюнай М., Георги М и Петър Т. Тримата са обвинени, че като дежурни лекари във Втора хирургична клиника на УМБАЛ „Св. Георги“ ЕАД – Пловдив са причинили смъртта на Б. А. и са нарушили Наредбата за оказване на спешна медицинска помощ. \r\n*** \r\nОт 10.00 часа в  зала №1 Апелативният съд ще гледа протест на Окръжна прокуратура – Смолян срещу наказанието на А.Н. (на 57 г.) от 12 години лишаване от свобода при първоначален строг режим по обвинение в убийство. Подсъдимият също обжалва пред Апелативния съд присъдата си.  \r\n*** \r\nОт 10.00 часа в зала 12 18 наказателен състав на Районния съд ще гледа делото срещу Георги С., Николай С. и Румен Ш, обвинени в действия по приготовление към запалване на сградата на „ЕВН  Електроразпределение“ ЕАД. \r\n*** \r\nОт 10.00 часа в зала 1 Окръжният съд ще гледа делото срещу Благой Н., обвинен в нарушаване на правилата за движение по пътищата и причиняване на смъртта на Н.Д.  \r\n*** \r\nОт 10.30 часа пред зала „Колодрума“ кметът на Община Пловдив Иван Тотев и директорът на ОП „Чистота“ Иван Стоянов ще дадат официалното начало на тазгодишното миене на Пловдив. \r\n*** \r\nОт 11.00 часа в 10 зала Окръжният съд ще заседава по делото срещу Йордан С., Марин П., Александър К. и Александър Д. Те са обвинени за отнемане на чужди вещи на обща стойност над 457 хил. лева. \r\n*** \r\nОт 12.00 часа в офиса на НФСБ ще се проведе пресконференция с участието на народния представител от „Обединени патриоти“ Славчо Атанасов, председателя на групата общински съветници на „Патриотичен фронт“ в ОбС – Пловдив Слави Георгиев и председателя на НФСБ – Пловдив и общински съветник Костадин Гаров. \r\n*** \r\nОт 18.00 ч. в Културен център „Тракарт“ ще бъде открита изложба „Калиграфско-художествени школи и писарски средища: Образци от славянската ръкописна колекция на Пловдивската народна библиотека“. \r\n*** \r\nОт 9.00 до 11.00 часа народният представител от ГЕРБ Радостин Танев ще се срещне с граждани в офиса на партията (ул. „Май” № 5). \r\n*** \r\nОт 9.30 до 16.30 часа общинските съветници от ПП ГЕРБ – Сливен Георги Николаев и Димитър Павлов ще се срещнат с граждани.  \r\n***   \r\nОт 9.00 до 11.00 часа зам.-председателят на парламента и депутат от ГЕРБ Емил Христов ще се срещне с граждани в офиса на партията (бул. „Митрополит Методий Кусев” № 5). \r\n*** \r\nОт 11.00 часа в зала 203 на общината ще се проведе пресконференция във връзка с изпълнението на проекта за подобряване на качеството на атмосферния въздух. \r\n*** \r\nОт 18.00 часа в РБ „Захарий Княжески“ ще бъде представен албумът „Освобождение Болгарии. Лики Войны и Памяти“, издаден в Москва по повод 140-годишнината от краяна Руско-турската война 1877 – 1878 г. \r\n*** \r\nОт 19.00 часа в Драматичния театър ще се играе постановката „Сватбата на Фигаро“ по Пиер Огюстен Карон Бомарше. \r\n***   \r\nОт 14.00 часа в зала 203 на общината ще се проведе Консултативен съвет. \r\n*** \r\nОт 16.00 часа в залата на Военния клуб ще бъде открита документалната изложба, посветена на 140 години от Учредителното събрание и приемането на Търновската конституция.", "date": "2019.03.18", "title": "Предстоящи събития в страната за 18 март (Агенция „Фокус“)"}
{"url": "http://www.focus-news.net/news/2019/03/18/2635633/alsat-m-makedoniya-istinska-politicheska-drama-v-belgrad.html", "text": "След четири часа прекарани в обсадения президентски дворец, ръководителят на сръбската държава Александър Вучич излезе, но се сблъска вербално с някои от антиправителствените протестиращи, които все още стояха пред сградата, съобщава скопският телевизионен канал „ Алсат-М “. \r\nХиляди сръбски граждани протестираха през целия ден и поискаха оставката на Вучич. На журналистически въпрос защо чуждестранните посланици не осъждат насилствената атака снощи в РТС, той каза, че не е загрижен за това, защото се радва на подкрепата на народа и обяви, че посланиците в Сърбия имат двойни стандарти. Вучич добави още, че организаторите на протеста на опозицията Драган Джилас и Вук Йеремич са близки приятели със Заев. \r\n„Западните посланици не осъдиха нападението на РТС, а осъдиха това, което не харесаха, когато беше нападнат парламентът на Македония. Големият приятел на Джилас и Йеремич Зоран Заев се похвали как осъдиха бившия вътрешен министър Митко Чавков на 18 години затвор, защото не е попречил на гражданите да влязат в парламента. Според тази логика трябва да разгледаме отговорността на министър Небойша Стефанович, който не е попречил на нападението на РТС“, каза Вучич. \r\nЗа протестите в Белград, Вучич обвини и премиера на Косово, Рамуш Харадинай. \r\n„Когато Харадинай каза, че ще ме свали от власт, мислех, че се шегува. Сега виждам, че сред нас има негови сътрудници“, заяви президентът. \r\nВучич говори и за работата на НАТО, което обвинява, че не изпълнява задълженията си, заради които е в Косово. \r\n„Сърбия ще защити своя народ в Косово, ще защити хората си, докато онези, които трябва да бранят нашите хора, не го правят. Мисля, че НАТО не осъзна своята роля. НАТО трябва да мисли, че работата му съгласно Резолюция 1244 е навсякъде в Косово“, подчерта Вучич. \r\nОрганизаторите на демонстрациите, които започнаха през декември миналата година в Сърбия под мотото „1 от 5 милиона“, заявиха, че няма да спрат антиправителствените протести до оставката на президента Александър Вучич. Превод и редакция : Калоян Пенков", "date": "2019.03.18", "title": "„Алсат-М“ (Македония): Истинска политическа драма в Белград"}
{"url": "http://www.focus-news.net/news/2019/03/18/2635634/ria-novosti-poroshenko-obeshta-da-varne-krim-bez-nikakvi-sporazumeniya.html", "text": "Петро Порошенко обеща да върне Крим в Украйна „без пазарене и споразумения“. Това написа президентът в своята страница във Facebook, съобщава  РИА „Новости“ . \r\n„Украйна няма да прави никакви пазарлъци или някакви задкулисни споразумения. А Крим ще бъде върнат в Украйна. Правим всичко възможно, за да стане това възможно най-скоро, веднага след президентските избори“, заяви Порошенко. \r\nТой предположи, че според Кремъл новото украинско правителство би се отказало от полуострова, обединен с Русия. \r\nПрезидентските избори в Украйна ще се проведат на 31 март. За поста на държавния глава претендират 39 кандидати. Рейтингът на Порошенко според анкетите е около 20%. Превод и редакция : Калоян Пенков", "date": "2019.03.18", "title": "РИА „Новости“: Порошенко обеща да върне Крим „без никакви споразумения“"}
{"url": "http://www.focus-news.net/news/2019/03/18/2635629/nezavisimaya-gazeta-nato-znachitelno-uvelichava-silite-si-v-evropa.html", "text": "Генералният секретар на Северноатлантическия блок Йенс Столтенберг представи своя доклад за 2018 г. Официалният документ „показва, че НАТО продължава да се модернизира“. Алиансът отговаря на предизвикателствата на настоящето, адаптира се към предизвикателствата на утрешния ден и инвестира в бъдещето. По-специално в доклада се посочва, че военното финансиране на европейските членове на Алианса и Канада се е увеличило с 4% в сравнение с 2017 г., а за двугодишния период (от началото на 2016 г. до края на 2018 г.) допълнителните разходи за отбрана на страните от НАТО възлизат на 41 млрд. долара. През следващата година планираните военни разходи на Алианса ще се увеличат до 100 млрд. долара, а през 2018 г., без да се брои САЩ, военните бюджети на седем членове на блока достигнаха 2% от БВП. Повечето страни от НАТО изразходват до 20% от бюджета си за отбрана за закупуване на нови видове оръжия и оборудване. Столтенберг подчерта, че „повече от 20 хиляди военнослужещи от Алианса сега са в Афганистан, Ирак, Косово, балтийските страни и Полша“. НАТО ще празнува своята 70-годишнина със срещи на върха. През април външните министри ще се съберат във Вашингтон, а лидерите на страните - през декември в Лондон. \r\nСеверноатлантическият съвет одобри кандидатурата на генерала от ВВС на САЩ Тод Уолтърс за главнокомандващ на НАТО в Европа. На този пост той ще замени другия четиризвезден американски генерал Къртис Скапароти. Церемонията по встъпване в длъжност на новия главнокомандващ ще се проведе тази пролет в Генералния щаб на НАТО в Монс, Белгия. \r\nКъртис Скапароти беше поканен на изслушване в Камарата на представителите, за да докладва за дейността си като ръководител на Европейското командване на въоръжените сили на САЩ. В хода на това той заяви: „Като се има предвид модернизираното и все по-агресивно военно присъствие на Русия, Европейското командване на американските въоръжени сили препоръчва увеличаване на броя на нашите постоянно разгърнати сили, за да се подобрят нашите възпиращи способности“. Освен това Скапароти обяви намеренията на Пентагона да предаде на Украйна още два патрулни кораба от клас Island. Той заяви: „Ние сме работили и ще продължим да работим с техните военноморски сили, ние имаме добри отношения с тях, и сега има увеличение на финансирането, което сме поискали от Конгреса за прехвърляне на морски средства в Украйна, предимно кораби от клас Island“. Превод и редакция : Калоян Пенков", "date": "2019.03.18", "title": "„Независимая газета“: НАТО значително увеличава силите си в Европа"}
{"url": "http://www.focus-news.net/news/2019/03/18/2635635/tass-peskov-rusiya-oshte-ne-e-poluchila-pokani-ot-sasht-za-pregovori-za-razorazhavane.html", "text": "Кремъл все още не е получил от Вашингтон каквито и да е предложения за преговори по въпросите за стратегическа стабилност и разоръжаване, предава агенция  TAC . \r\nТова съобщи за ТАСС говорителят на президента на Руската федерация Дмитрий Песков, като коментира изявлението на съветника на президента на САЩ по националната сигурност Джон Болтън, който не изключи възможността за провеждане на такива преговори с Русия и Китай. \r\n„Досега не е имало ясни предложения от САЩ“, каза Песков. \r\nПо-рано Болтън заяви, че смята за целесъобразно в преговорите по тези въпроси с Руската федерация да бъде включен и Китай. Превод и редакция : Калоян Пенков", "date": "2019.03.18", "title": "ТАСС: Песков: Русия още не е получила покани от САЩ за преговори за разоръжаване"}
{"url": "http://www.focus-news.net/news/2019/03/18/2635638/plovdiv-ekstremno-bayk-shou-i-demonstratsii-s-kone-tezhkovozi-shte-sa-vklyucheni-za-parvi-pat-v-programata-na-izlozhbata-priroda-lov-ribolov.html", "text": "Екстремно байк шоу и демонстрации с коне тежковози ще са включени за първи път в програмата на изложбата „Природа, Лов, Риболов“. Това съобщиха от пресцентъра на Международен панаир-Пловдив. Тя ще се проведе от 27 до 31 март 2019 г. в Международен панаир Пловдив, където повече от 60 фирми ще представят оборудване за лов, риболов, спорт и  туризъм. Атракциите  са част от съпътстващата програма, включваща  над 10  събития. Уникалното байк шоу съчетава свободен стил и траял – преодоляване на препятствия с изключително висока степен на трудност. На мобилен скейт парк своите умения ще демонстрират най-добрите каскадьори с велосипеди  на Балтика от клуб „Грийнтрайълс“ в Рига, Латвия. Те правят  екстремния байк  достъпен за широката публика. Сега и хилядите почитатели на този спорт в България ще имат възможността да се насладят на виртуозни изпълнения, заредени с много адреналин. Клубът ще представи в Пловдив най-мащабната си програма, с която прави зрелищни турнета вече над 7 години.  Другата новост на „Природа, Лов, Риболов“ е теглене на трупи с коне от най-силните породи – български и арденски тежковоз. Те се използват за прибиране на дървен материал от  труднодостъпни терени. Българският вид се отличава с масивно телосложение и голяма работоспособност, обясниха от Сдружението за коневъдство и конен спорт ДВАЛ. От известна ферма в Пещера идват арденските тежковози. Те са бързи и не отстъпват по мощ на малък трактор, казват експерти. Демонстрациите може да се видят всеки ден. „Природа, Лов, Риболов 2019“  отново ще предложи модерно хоби оборудване, много иновации и атракции. Участниците ще покажат  в палата 3 изделия за лов, риболов, екстремни спортове и туризъм: оръжия, муниции,  принадлежности, облекло, обувки,  аксесоари,  лодки, оптически и навигационни уреди,  други продукти и услуги за  свободното време, ловни трофеи и старинни пушки. Изложителите представят също интересни туристически дестинации и модерни тенденции в зелената икономика.  25-ото издание на „Природа, Лов, Риболов“ отново се организира под егидата на Министерството на земеделието,  храните и горите. Посетителите специалисти ще могат да осъществят директни срещи с водещи компании и да намерят идеи за  бизнес.  За широката публика изложбата ще бъде интересна с новостите и забавна с атракциите в съпътстващата програма. Очаква се над 20 000 посетители от страната и чужбина да разгледат „Природа, Лов, Риболов“ и останалите прояви от Дните на семейството, свободното време, хобито и модата, които са по същото време в Панаира: Специализирана изложба „Цветна пролет“ (от 27 март), Европейски форум на социалната икономика (от 28 март),  Италиански фестивал на красотата и прическата  (от 29 март), международни киноложки изложби  (от 30 март).", "date": "2019.03.18", "title": "Пловдив: Екстремно байк шоу и демонстрации с коне тежковози ще са включени за първи път в програмата на изложбата „Природа, Лов, Риболов“"}
{"url": "http://www.focus-news.net/news/2019/03/18/2635640/tass-maduro-prizova-venetsuelskoto-pravitelstvo-da-podade-ostavka.html", "text": "Президентът на Венецуела Николас Мадуро призова своите министри да подадат оставка, за да се извърши преструктуриране в националното правителство. Това съобщи вицепрезидентът Делси Родригес в Twitter, предава агенция  TACC . \r\n„Президентът Николас Мадуро апелира към цялата изпълнителна власт с молба да подаде оставка с цел дълбоко преструктуриране на дейността на боливарското правителство“, написа тя. \r\nРодригес добави, че целта на преструктурирането е „да се защити родината на Симон Боливар и Уго Чавес от всяка заплаха“. \r\nНа 23 януари лидерът на венецуелската опозиция Хуан Гуайдо се самопровъзгласи за действащ президент. В същия ден Съединените щати го признаха за временен държавен глава, към тях се присъединиха членовете на групата от Лима (с изключение на Мексико), Организацията на американските държави и редица други страни. Превод и редакция : Калоян Пенков", "date": "2019.03.18", "title": "ТАСС: Мадуро призова венецуелското правителство да подаде оставка"}
{"url": "http://www.focus-news.net/news/2019/03/18/2635631/afp-avstraliyskata-politsiya-pretarsva-kashti-svarzani-s-napadatelyat-ot-nova-zelandiya.html", "text": "Австралийската полиция нахлу в две къщи, свързани с масовите стрелби, при които бяха убити 50 души в две новозеландски джамии миналата седмица, съобщи полицията, предава  AFP . \r\nКъщите бяха в Нов Южен Уелс, където обвиняемият стрелец, Брентън Тарант, е израснал, въпреки че прекарал по-голямата част от последното десетилетие в чужбина. \r\n„Основната цел на дейността е официално да се сдобием с материал, който може да помогне на новозеландската полиция в текущото им разследване“, се казва в полицейско изявление. Превод и редакция : Калоян Пенков", "date": "2019.03.18", "title": "AFP: Австралийската полиция претърсва къщи, свързани с нападателят от Нова Зеландия"}
{"url": "http://www.focus-news.net/news/2019/03/18/2635636/the-guardian-srabskiyat-prezident-obeshtava-da-vazstanovi-reda-na-fona-na-prizivi-za-ostavka.html", "text": "Сръбският президент обеща да защити закона и реда на страната един ден, след като привържениците на опозицията щурмуваха националната телевизия, протестирайки срещу това, което те наричаха авторитарно управление в страната, пише британският вестник  The Guardian . \r\nСблъсъците на опозицията с полицията в събота и неделя в столицата Белград са първите големи инциденти след месеци на мирни протести срещу популисткия президент Александър Вучич. Демонстрантите настояват за неговата оставка, честни избори и свободни медии. \r\nДокато Вучич проведе пресконференция в сградата на президентството в центъра на Белград, хиляди привърженици на опозицията се събраха отпред и поискаха оставката му и го държаха в сградата за няколко часа. \r\nСъобщава се за сблъсъци с полицията, включително служители, които изстрелват сълзотворен газ срещу протестиращите, искащи да създадат човешка верига около президентството, за да попречат на Вучич да напусне сградата. \r\nПроправителствената Pink TV показа снимка на Вучич, която играе шах с вътрешния министър, както се вижда вътре в президентството. Вучич публикува видео съобщение в Instagram с посланието: „Тук съм и няма да мърдам от място, което искат да заемат“. \r\nПо-късно беше видян да напуска сградата, след като повечето от протестиращите се разотидоха от мястото. \r\n„Те нямат власт, не могат да направят нищо... както можете да видите, те нямат смелост, нито смелост за нищо“, каза Вучич, като влезе в колата си. „Нищо няма да се получи, нищо“. \r\nПолицията съобщи, че са били нападнати и арестувани няколко демонстранти. Вътрешният министър заяви, че лидерите на протестите трябва да бъдат „обработени“ възможно най-скоро. \r\nПо време на телевизионното си обръщение Вучич нееднократно определи лидерите на опозицията като „фашисти, хулигани и крадци“. \r\n„Няма да има повече насилие“, каза Вучич. „Сърбия е демократична държава, страна на закон и ред, а Сърбия знае как да реагира“. \r\nТой също твърди, че е подкрепен извън столицата, заявявайки, че хората са готови да дойдат в Белград, за да го защитят. \r\nСедмичните антиправителствени протести в Сърбия започнаха, след като през ноември бандити пребиха опозиционен политик. Бивш краен националист, Вучич сега казва, че иска да доведе Сърбия в Европейския съюз. Превод и редакция : Калоян Пенков", "date": "2019.03.18", "title": "The Guardian: Сръбският президент обещава да възстанови реда на фона на призиви за оставка"}
{"url": "http://www.focus-news.net/news/2019/03/18/2635639/independent-politsiyata-v-avstraliya-pretarsva-zhilishta-svarzani-sas-zapodozreniya-za-atakite-v-kraystcharch.html", "text": "Австралийската полиция е претърсила две жилища, свързани със заподозрения в стрелбата в новозеландската джамия, пише британският вестник  Independent . \r\nЕкип за борба с тероризма в Нов Южен Уелс изпълни заповеди в жилища в градовете Санди Бийч и Лорънс в 8,30 часа местно време. \r\nСъобщава се, че сестрата на предполагаемия стрелец Брентън Тарант живее в дома в Санди Бийч, докато майка му живее в Лорънс. \r\n„Основната цел на тази дейност е официално да се сдобием с материал, който може да подпомогне на новозеландската полиция в текущото им разследване“, се казва в съвместна декларация на австралийската федерална полиция и полицията на Нов Южен Уелс. \r\n„Обществото може да бъде уверено, че няма информация, която да предполага настояща или предстояща заплаха, свързана със заповедта за претърсване“, се казва в изявлението. \r\nПолицията съобщи, че семейството на Тарант съдейства при разследването на атаките в Крайстчърч. \r\nПоследните събития станаха два дни, след като 28-годишният австралиец се появи в съда, обвинен в убийство, при което 50 души загинаха. \r\nКазва се, че е публикувал онлайн манифест от 74 страници и го е изпратил по електронна поща на министър-председателя на Нова Зеландия Джасинда Ардерн, преди да извърши атаката. \r\nВ неделя хиляди хора отдадоха почит на импровизирани паметници на жертвите на клането, оставяйки цветя, свещи, балони и съболезнования пред джамията Ан Нуур и ботаническите градини на града. Превод и редакция : Калоян Пенков", "date": "2019.03.18", "title": "Independent: Полицията в Австралия претърсва жилища, свързани със заподозрения за атаките в Крайстчърч"}
{"url": "http://www.focus-news.net/news/2019/03/18/2635644/sport-dominik-tiym-pobedi-rodzhar-federer.html", "text": "Доминик Тийм спечели титлата на турнира в Индиън Уелс след победа над Роджър Федерер. Австрийският тенисист успя да победи Федерер с 2:1 сета. Швейцарецът спечели първата част с 6:3, но загуби следващите две с 6:3, 7:5. За Федерер това е втора поредна загуба в Индиън Уелс, след като миналата година беше победен от Хуан Мартин Дел Потро.", "date": "2019.03.18", "title": "Спорт: Доминик Тийм победи Роджър Федерер"}
{"url": "http://www.focus-news.net/news/2019/03/18/2635630/kathimerini-streletsat-ot-nova-zelandiya-e-posetil-gartsiya-prez-2016-g.html", "text": "Полицията съобщава, че Брентън Тарант, който е обвинен в смъртоносните стрелби в две новозеландски джамии, е бил на гръцките острови Крит и Санторини и е преминал през страната два пъти през 2016 г., съобщава в.  Kathimerini . \r\nВластите в България, Турция, Хърватия и Унгария също потвърдиха посещенията на Тарант между 2016-2018 г., като е проучвал битките между християните и Османската империя. \r\n„Що се отнася до 29-годишния извършител на терористичната атака в Нова Зеландия на 15 март 2019 г., беше установено, че той е влязъл в страната ни два пъти през 2016 г. чрез транзитни полети (29 ноември 2016 г. и 10 декември 2016 г.). Освен това, през същата година (20 март 2016 г.) той е влязъл в страната ни с полет от Истанбул и е останал за няколко дни в Ираклион, Крит и Санторини“, се казва в изявление на полицията. Преводи редакция : Калоян Пенков", "date": "2019.03.18", "title": "Kathimerini: Стрелецът от Нова Зеландия е посетил Гърция през 2016 г."}
{"url": "http://www.focus-news.net/news/2019/03/18/2635642/vse-poveche-otpadatsi-v-sliven-i-oblastta-se-retsiklirat.html", "text": "Все повече отпадъци в Сливен и областта се рециклират. Това съобщиха от  Териториално статистическо бюро . През 2017 г. образуваните битови отпадъци в областта се оценяват на 67 хил. т или с 15.2% повече спрямо 2016 година. Преобладаващата част от битовите отпадъци са предадени за предварително третиране и рециклиране, като относителният дял нараства от 53.4% (2016 г.) на 60.0% (2017 г.). Събраните през 2017 г. битови отпадъци на човек от населението в областта се оценяват на 355 кг средно на човек, което е с 81 кг по-малко спрямо средното количество за страната. От 2012 г. насам 100% от населението в областта е обхванато от услуги по сметосъбиране и сметоизвозване. В края на 2017 г. наличността на дълготрайни материални активи за околната среда в област Сливен е в размер на 40.0 млн. лв. като спрямо 2016 г. се увеличава с 55.5%.", "date": "2019.03.18", "title": "Все повече отпадъци в Сливен и областта се рециклират"}
{"url": "http://www.focus-news.net/news/2019/03/18/2635641/daily-express-iskate-li-da-napusnete-es-ili-nei.html", "text": "Джереми Корбин потвърди, че Лейбъристката партия ще подкрепи нов референдум за Брекзит, ако изборът, предлаган на избирателите, е „правдоподобен“. Въпреки това, лидерът на опозицията не успя да отрече, че ще подкрепи напускането на Европейския съюз, ако има шанса. Корбин признава, че има противоречиви виждания за блока, като отказва да предостави ясен отговор в интервю за телевизия Sky как ще гласува по време на нов референдум, пише в.  Daily Express . \r\nВъпреки, че е бил попитан дали неговото предпочитание ще бъде да се откаже от Брюксел, Корбин настоя, че иска да запази „сериозна връзка“ с блока. \r\n„Искате ли да напуснете ЕС или не? Ще гласувате ли да останете?“ \r\nКорбин най-накрая призна, че неговият избор ще зависи от поставения въпрос: „Знам, че не е това, което питате, но се опитвам да кажа, че искаме да имаме връзка с ЕС от вида, който изложих, а хората ще имат избор за това“. \r\n„Аз имам много критики към ЕС, признавам много от ценностите на ЕС. Искам да го видя по-отговорен и демократичен. Това е, за което аз се борех на референдума, но в края става въпрос за търговски отношения и работните места, които са толкова важни. \r\n„Зависи от това, какъв е изборът пред нас. Ако имаме добра сделка, в която можем да имаме динамична връзка с Европа, която е цялата търговска връзка и така нататък, това може да бъде добър път напред, който да обединява страната“. \r\nКорбин е добре известен евроскептик, който многократно критикува Европейския съюз по време на политическата си кариера.  \r\nЛейбъристите обявиха, че ще подкрепят междупартийната поправка на Питър Кайл и Фил Уилсън, търсейки друго обществено гласуване. \r\nГоворейки пред The Sunday Telegraph, министърът за Брекзит в сянка сър Киър Стармър заяви, че поправката „очевидно е в съответствие с подхода, който Лейбъристката партия е направила на публично гласуване“. \r\nВестникът съобщава, че сър Киър помага на Кайл и Уилсън във формулировката на тяхното изменение. \r\nТе също имат подкрепата на редица консервативни депутати, включително на бившия министър на правосъдието Филип Лий. Превод и редакция : Калоян Пенков", "date": "2019.03.18", "title": "Daily Express: „Искате ли да напуснете ЕС или не?“"}
{"url": "http://www.focus-news.net/news/2019/03/18/2635643/bezplatni-gastroenterologichni-pregledi-shte-se-provedat-v-bolnitsata-v-panagyurishte.html", "text": "Безплатни профилактични прегледи в отделението по гастроентерология ще се проведат в болницата в Панагюрище, съобщиха от  лечебното заведение . Прегледите ще бъдат на 18, 19 и 20 март от 11.00 до 16.00 часа.  Заедно с медицинския преглед, на пациентите ще бъде направена и абдоминална ехография при необходимост. Инициативата е насочена към пациенти с: оплаквания в областта на стомашно-чревния тракт, установено хронично вирусно заболяване и с цироза. При посещението си болницата пациентите трябва да носят със себе си резултатите от предишни свои изследвания, епикризи.", "date": "2019.03.18", "title": "Безплатни гастроентерологични прегледи ще се проведат в болницата в Панагюрище"}
{"url": "http://www.focus-news.net/news/2019/03/18/2635645/sport-barselona-pobedi-betis.html", "text": "Барселона победи Бетис като гост с 4:1 в мач от 28-ия кръг на Примера дивисион. За гостите с хеттрик се отчете Лионел Меси, а Луис Суарес добави още едно попадение. Почетният гол за домакините реализира Лорен Морон. Във временното класиране Барселона е лидер с 66 точки, с 10 повече от втория Атлетико Мадрид и с 12 пред Реал. Бетис е осми с 39 точки.", "date": "2019.03.18", "title": "Спорт: Барселона победи Бетис"}
{"url": "http://www.focus-news.net/news/2019/03/18/2635646/sport-bayern-myunhen-pobedi-maynts.html", "text": "Байерн Мюнхен победи Майнц с 6:0 като домакин в среща от 26-ия кръг на Бундеслигата. Хамес Родригес успя да реализира хеттрик, Роберт Левандовски, Кивнгсли Коман и Алфонсо Дейвис отбелязаха останалите попадения. Байерн запазва лидерската позиция във временното класиране, заради по-добрата си голова разлика от Борусия Дортмунд. Следващият домакински мач на Байерн е именно срещу жълто-черните. Майнц е 13-ти с актив от 30 точки.", "date": "2019.03.18", "title": "Спорт: Байерн Мюнхен победи Майнц"}
{"url": "http://www.focus-news.net/news/2019/03/18/2635651/anadolu-agency-sasht-otrichat-saobshteniyata-che-1000-voynitsi-shte-ostanat-v-siriya.html", "text": "Висш генерал на САЩ отрече съобщение, в което се посочва, че военните планират да запазят около половината от нейните 2000 войници, разположени в Сирия, след като президентът Доналд Тръмп очерта незабавно и пълно оттегляне, съобщава турската  Anadolu Agency . \r\nРъководителят на генералния щаб Джоузеф Дънфорд нарече новата цифра „фактически неточна“, като настоява, че няма промени в планираните 400 военнослужещи, обявени миналия месец от Белия дом. \r\n„Освен това, ние продължаваме да провеждаме подробно военно планиране с турския генерален щаб, за да се справим с турските опасения за сигурността по протежението на границата между Турция и Сирия“, се казва в изявление на Дънфорд. „Планирането досега е било продуктивно и имаме първоначална концепция, която ще бъде усъвършенствана през следващите дни“. \r\nThe Wall Street Journal съобщи по-рано, че продължаващите преговори между САЩ, Турция и европейските съюзници за потенциална зона за сигурност в Североизточна Сирия - ключов елемент от плана за изтегляне - все още не са довели до окончателно споразумение. \r\nВестникът съобщава, че САЩ сега се стремят да продължат сътрудничеството си със Сирийските демократични сили (СДС), въпреки предупрежденията на Турция, че ще проведе операция срещу сирийския клон на ПКК. \r\nПКК е определена терористична организация в САЩ и Турция. \r\nТова може да доведе до оставането на 1000 американски войници в Североизточна Сирия, съобщава вестникът, цитирайки анонимни американски служители. Прево ди редакция : Калоян Пенков", "date": "2019.03.18", "title": "Anadolu Agency: САЩ отричат съобщенията, че 1000 войници ще останат в Сирия"}
{"url": "http://www.focus-news.net/news/2019/03/18/2635649/sitel-makedoniya-makedonski-kamioni-stoyat-v-polsha-ne-znayat-dali-da-prodalzhat-patuvaneto-si-do-moskva.html", "text": "Македонските износители стоят натоварени в Полша, чакащи да заминат за Калининград в Русия, казват източници за скопския телевизионен канал „ Сител “. Те се страхуват да тръгнат, за да не бъдат върнати от руските митнически служители поради несъответствие на документите от двете страни след промяната на името на държавата. От държавният инспекторат по земеделие посочиха, че засега никой не е върнат. Камион, натоварен с плодове и зеленчуци, успя да пресече границата с Русия. Но се очаква да пристигнат и другите. \r\nЗемеделските производители се страхуват за пласирането на продукцията. Само няколко дни преди да започне закупуването на пролетно зеле, не е сигурно дали ще започне износът за Русия. \r\nМеждувременно, от македоно-руската стопанска камара в сила е предупреждение, че превозвачите не трябва да отиват в Русия и да чакат няколко дни, докато компетентните институции в двете страни хармонизират документите за безпрепятствен поток от продукти. \r\nЗемеделската инспекция потвърди, че може да има проблем, защото митническата декларация е с ново име и на сертификатът все още пише Република Македония. Те посочиха, че промяната на този документ е много по-сложна, но че Руската федерация е информирана своевременно. \r\nМакедония изнася предимно плодове и зеленчуци за Русия. През януари обменът възлиза на 13 милиона евро. Износът бележи ръст от 40%, но вносът намалява с 12.5%. : Калоян Пенков", "date": "2019.03.18", "title": "„Сител“ (Македония): Македонски камиони стоят в Полша, не знаят дали да продължат пътуването си до Москва"}
{"url": "http://www.focus-news.net/news/2019/03/18/2635650/republika-makedoniya-srabskata-armiya-nikade-ne-otiva.html", "text": "Сръбският министър на отбраната Александър Вулин каза, че протестите са планирани и организирани и, че „сръбската армия няма да отиде никъде, особено не към центъра на Белград“, съобщава електронното издание „ Република “. \r\n„Армията извършва редовните си дейности и няма да мърда никъде. Да вземем институция като армия, която има голяма репутация и така да се говори за нея, да говорим за предполагаеми злонамерени намерения на тези хора, това за мен е само опит да се внуши страх сред хората“, каза сръбският министър за телевизия „Пинк“. \r\nТой добави, че президентът Вучич е върховен главнокомандващ на армията и, че само той може да дава заповеди за нейното движение, което досега не се е случвало. Превод и редакция : Калоян Пенков", "date": "2019.03.18", "title": "„Република“ (Македония): Сръбската армия никъде не отива"}
{"url": "http://www.focus-news.net/news/2019/03/18/2635654/regnum-prezidentat-na-kitay-se-podgotvya-za-poseshteniya-v-italiya-frantsiya-i-monako.html", "text": "От 21 до 26 март ще се проведе държавното посещение на президента на Китай Си Дзинпин в Италия, Франция и Монако. Това се посочва в изявление на говорителя на китайското външно министерство Лу Кан, публикувано на 18 март на интернет страницата на министерството. \r\nКитайският лидер ще посети тези страни по покана на италианския президент Серджо Матарела, френския президент Еманюел Макрон и Алберт II, принц на Монако. Подробностите за посещението все още не са оповестени. \r\nКакто REGNUM съобщи по-рано, китайските власти преди това са оценили намерението на САЩ да затегнат санкциите срещу Северна Корея в случай на отказ от ядрено разоръжаване. Пекин смята, че единственият начин за разрешаване на спорни въпроси на Корейския полуостров е политическият диалог. Превод и редакция : Калоян Пенков", "date": "2019.03.18", "title": "Regnum: Президентът на Китай се подготвя за посещения в Италия, Франция и Монако"}
{"url": "http://www.focus-news.net/news/2019/03/18/2635653/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Генералният секретар на Северноатлантическия блок Йенс Столтенберг представи своя доклад за 2018 г. Официалният документ „показва, че НАТО продължава да се модернизира“. Алиансът отговаря на предизвикателствата на настоящето, адаптира се към предизвикателствата на утрешния ден и инвестира в бъдещето. По-специално в доклада се посочва, че военното финансиране на европейските членове на Алианса и Канада се е увеличило с 4% в сравнение с 2017 г., а за двугодишния период (от началото на 2016 г. до края на 2018 г.) допълнителните разходи за отбрана на страните от НАТО възлизат на 41 млрд. долара. През следващата година планираните военни разходи на Алианса ще се увеличат до 100 млрд. долара, а през 2018 г., без да се брои САЩ, военните бюджети на седем членове на блока достигнаха 2% от БВП. Повечето страни от НАТО изразходват до 20% от бюджета си за отбрана за закупуване на нови видове оръжия и оборудване. Столтенберг подчерта, че „повече от 20 хиляди военнослужещи от Алианса сега са в Афганистан, Ирак, Косово, балтийските страни и Полша“. НАТО ще празнува своята 70-годишнина със срещи на върха. През април външните министри ще се съберат във Вашингтон, а лидерите на страните - през декември в Лондон. \r\nСеверноатлантическият съвет одобри кандидатурата на генерала от ВВС на САЩ Тод Уолтърс за главнокомандващ на НАТО в Европа. На този пост той ще замени другия четиризвезден американски генерал Къртис Скапароти. Церемонията по встъпване в длъжност на новия главнокомандващ ще се проведе тази пролет в Генералния щаб на НАТО в Монс, Белгия. \r\nКъртис Скапароти беше поканен на изслушване в Камарата на представителите, за да докладва за дейността си като ръководител на Европейското командване на въоръжените сили на САЩ. В хода на това той заяви: „Като се има предвид модернизираното и все по-агресивно военно присъствие на Русия, Европейското командване на американските въоръжени сили препоръчва увеличаване на броя на нашите постоянно разгърнати сили, за да се подобрят нашите възпиращи способности“. Освен това Скапароти обяви намеренията на Пентагона да предаде на Украйна още два патрулни кораба от клас Island. Той заяви: „Ние сме работили и ще продължим да работим с техните военноморски сили, ние имаме добри отношения с тях, и сега има увеличение на финансирането, което сме поискали от Конгреса за прехвърляне на морски средства в Украйна, предимно кораби от клас Island“. \r\n*** Първият вицепремиер и министър на външните работи на Сърбия Ивица Дачич прие предложението на своя руски колега Сергей Лавров да посети Москва на 17 април, се съобщава на официалния уебсайт на сръбското външнополитическо ведомство, предава вестникът на руското правителство „Российская газета“. \r\nВ изявлението се подчертава, че в хода на срещата между Дачич и посланика на Русия в Белград Александър Чепурин „е обсъдена темата за визитата на министъра в Руската Федерация по повод 140-ата годишнина от откриването на първата дипломатическа мисия на Сърбия в Санкт Петербург където по този случай ще бъде организирана изложба (17 и 18 април 2019 година), посветена на историята на отношенията между двете страни“. „Посланик Чепурин предаде на министър Дачич покана от министъра на външните работи на Руската Федерация Сергей Лавров да посети Москва на 17 април тази година, която той прие с удоволствие“, се посочва в заявлението на МВнР на Сърбия. \r\nВестникът припомня, че ръководителят на руското външнополитическо ведомство Сергей Лавров беше на официална визита в Белград през февруари 2018 година, където Ивица Дачич му връчи орден за заслуги в укрепването на дружбата и сътрудничеството между двата народа. Изразявайки благодарност към колегата си, сръбският министър заяави: „Сърбия никога няма да води антируска политика. Аз обичам Русия, защото обичам Сърбия“. \r\n„На всички длъжности, които съм заемал, винаги съм полагал максимални усилия за развиване на отношенията между нашите страни в рамките на националните ни интереси и ми е приятно, че президентът Путин оцени моите усилия. Не виждам по-близка страна за Сърбия и нейния народ, от Русия и нейния народ. Мнозина се опитват да наложат на Сърбия да се откаже от нашите отношения заради влизането в Европейския съюз“, заяви тогава сръбският политик. \r\n*** „Опозицията е разноцветна, но в ядрото й са лявоцентристите, които от доста отдавна не са били във властта. По този начин те се опитват да се върнат в управлението, сваляйки дяснопопулисткото правителство на Вучич“, зaяви пред  вестник „Взгляд“  доцентът от катедра теория и история на международните отношения на СПбГУ Евгений Колосков. В това противопоставяне Русия засега „не вика“ нито за едната страна, счита експертът. \r\n„Засега е сложно да се каже, дали протестиращите ще успеят да свалят президента Александър Вучич. Според мен, не би трябвало да се случат сериозни и принципни промени. Ясно е, че опозицията е разделена, както и по-рано, но въпреки това активните действия могат да принудят режима на Вучич към активно противодействие – което, на свой ред, ще доведе до ескалация“, отбелязва той. \r\nКакто съобщи ТАСС в неделя, протестиращите край президентския дворец в Белград са се опитали да премажат полицаи с камион. Към момента на излизането на статията, край резиденцията на Вучич се намират около хиляда протестиращи, срещу които има няколкостотин бойци от специалните части. В същото време се разбра, че петима души, участвали в щурма на сградата на държавната телевизия в събота, са задържани. Колоната на демонстрантите се движи към полицейския участък, където се намират арестуваните. \r\nПрезидентът Вучич съобщи, че опозиционерите са се опитали да пробият външните ограждения пред резиденцията му. Лозунгите на протестиращите постоянно се променят, като те искат ту оставката на правителството и президента, ту призовават държавния глава да излезе на улицата и да се изкаже пред хората, предава ТАСС. \r\n„Взгляд“ припомня, че протестите в Белград се провеждат от началото на декември. Повод стана нападението срещу лидера на опозиционната партия „Левица“ Борко Стефанович в град Крушевац. Нападението се случи, след като Стефанович публично разкритикува остро президента Александър Вучич. \r\nЕкспертите-балканисти са съгласни, че системните и уличните опозиционери, обединени в „Съюза за Сърбия“, са разноцветно обединение. Така например, Божко Обрадович, участвал в нахлуването в сградата на РТС е лидер на движението „Двери“, което се позиционира като консервативно, антиглобалистко и евроскептично. „Сред протестиращите има хора с леви възгледи – привърженици на социалната справедливост, както и бивши активсти на Радикалната партия на Воислав Шешел, и млади хора, които споделят лозунги, близки до тези, които издигаше тази партия“, заяви пред вестник „Взгляд“ старши научен сътрудник и научен секретар на Центъра за изучаване на съвременните балкански кризи към Института за славистика на РАН Ирина Руднева. В същото време сред протестиращите има и такива, които се придържат към прозападни възгледи. \r\nПоказателно е участието в безредиците на Драган Джилас, който беше кмет на сръбската столица в периода 2008-2013. През 90-те Джилас е активен противник на Слободан Милошевич, а през 2000-те става виден функционер на Демократическата партия. Вестникът припомня, че тази фракция е управляваща за определен период от време, а нейният лидер, прозападният политик Борис Тадич, заема поста президент (Джилас е приемник на Тадич на поста председател на партията). Демократическата партия има лявоцентристка, социал-либерална позиция и се ориентира на сближаване на Сърбия с ЕС и перспективата за влизане в Съюза. \r\nЕвгений Колосков смята, че именно лявоцентристите на първо място са заинтересовани от успеха на уличния протест. „В ядрото на опозицията се намират тези, които не са били на власт от много време. По този начин те се опитват да се върнат в управлението, сваляйки дяснопопулисткото правителство на Вучич и неговата Прогресивна партия, или да окажат натиск над актуалните власти“, твърди експертът. \r\nСпоред Ирина Руднева, Западът може и да е заинтересуван от реализирането на „цветна революция“ в Сърбия, предвид неотстъпчивата позиция на Вучич по косовския въпрос. Но експертът прави уговорката, че трябва да се изчакат реакциите от западните държави за изострянето на конфликта между властта и опозицията в Сърбия. \r\nКолосков, от своя страна, смята, че възможните промени в Белград няма да окажат съществено влияние върху руско-сръбските отношения. „Президентът Владимир Путин не изрази категорична подкрепа за Вучич по време на настоящите протести, които съвпаднаха и с неотдавнашното посещение на руския лидер в Белград. Русия зае доста неутрална позиция“, отбеляза Колосков и повтори: политиката на Сърбия по отношение на европейската интеграция и топлите отношения с Москва едва ли ще се променят фундаментално, независимо дали Вучич ще остане на власт или не.", "date": "2019.03.18", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/03/18/2635652/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Австралийската полиция е претърсила две жилища, свързани със заподозрения в стрелбата в новозеландската джамия, пише британският вестник  Independent . \r\nЕкип за борба с тероризма в Нов Южен Уелс изпълни заповеди в жилища в градовете Санди Бийч и Лорънс в 8,30 часа местно време. \r\nСъобщава се, че сестрата на предполагаемия стрелец Брентън Тарант живее в дома в Санди Бийч, докато майка му живее в Лорънс. \r\n„Основната цел на тази дейност е официално да се сдобием с материал, който може да подпомогне на новозеландската полиция в текущото им разследване“, се казва в съвместна декларация на австралийската федерална полиция и полицията на Нов Южен Уелс. \r\n„Обществото може да бъде уверено, че няма информация, която да предполага настояща или предстояща заплаха, свързана със заповедта за претърсване“, се казва в изявлението. \r\nПолицията съобщи, че семейството на Тарант съдейства при разследването на атаките в Крайстчърч. \r\nПоследните събития станаха два дни, след като 28-годишният австралиец се появи в съда, обвинен в убийство, при което 50 души загинаха. \r\nКазва се, че е публикувал онлайн манифест от 74 страници и го е изпратил по електронна поща на министър-председателя на Нова Зеландия Джасинда Ардерн, преди да извърши атаката. \r\nВ неделя хиляди хора отдадоха почит на импровизирани паметници на жертвите на клането, оставяйки цветя, свещи, балони и съболезнования пред джамията Ан Нуур и ботаническите градини на града. \r\n***  Сръбският президент обеща да защити закона и реда на страната един ден, след като привържениците на опозицията щурмуваха националната телевизия, протестирайки срещу това, което те наричаха авторитарно управление в страната, пише британският вестник  The Guardian . \r\nСблъсъците на опозицията с полицията в събота и неделя в столицата Белград са първите големи инциденти след месеци на мирни протести срещу популисткия президент Александър Вучич. Демонстрантите настояват за неговата оставка, честни избори и свободни медии. \r\nДокато Вучич проведе пресконференция в сградата на президентството в центъра на Белград, хиляди привърженици на опозицията се събраха отпред и поискаха оставката му и го държаха в сградата за няколко часа. \r\nСъобщава се за сблъсъци с полицията, включително служители, които изстрелват сълзотворен газ срещу протестиращите, искащи да създадат човешка верига около президентството, за да попречат на Вучич да напусне сградата. \r\nПроправителствената Pink TV показа снимка на Вучич, която играе шах с вътрешния министър, както се вижда вътре в президентството. Вучич публикува видео съобщение в Instagram с посланието: „Тук съм и няма да мърдам от място, което искат да заемат“. \r\nПо-късно беше видян да напуска сградата, след като повечето от протестиращите се разотидоха от мястото. \r\n„Те нямат власт, не могат да направят нищо... както можете да видите, те нямат смелост, нито смелост за нищо“, каза Вучич, като влезе в колата си. „Нищо няма да се получи, нищо“. \r\nПолицията съобщи, че са били нападнати и арестувани няколко демонстранти. Вътрешният министър заяви, че лидерите на протестите трябва да бъдат „обработени“ възможно най-скоро. \r\nПо време на телевизионното си обръщение Вучич нееднократно определи лидерите на опозицията като „фашисти, хулигани и крадци“. \r\n„Няма да има повече насилие“, каза Вучич. „Сърбия е демократична държава, страна на закон и ред, а Сърбия знае как да реагира“. \r\nТой също твърди, че е подкрепен извън столицата, заявявайки, че хората са готови да дойдат в Белград, за да го защитят. \r\nСедмичните антиправителствени протести в Сърбия започнаха, след като през ноември бандити пребиха опозиционен политик. Бивш краен националист, Вучич сега казва, че иска да доведе Сърбия в Европейския съюз. \r\n***  Джереми Корбин потвърди, че Лейбъристката партия ще подкрепи нов референдум за Брекзит, ако изборът, предлаган на избирателите, е „правдоподобен“. Въпреки това, лидерът на опозицията не успя да отрече, че ще подкрепи напускането на Европейския съюз, ако има шанса. Корбин признава, че има противоречиви виждания за блока, като отказва да предостави ясен отговор в интервю за телевизия Sky как ще гласува по време на нов референдум, пише в.  Daily Express . \r\nВъпреки, че е бил попитан дали неговото предпочитание ще бъде да се откаже от Брюксел, Корбин настоя, че иска да запази „сериозна връзка“ с блока. \r\n„Искате ли да напуснете ЕС или не? Ще гласувате ли да останете?“ \r\nКорбин най-накрая призна, че неговият избор ще зависи от поставения въпрос: „Знам, че не е това, което питате, но се опитвам да кажа, че искаме да имаме връзка с ЕС от вида, който изложих, а хората ще имат избор за това“. \r\n„Аз имам много критики към ЕС, признавам много от ценностите на ЕС. Искам да го видя по-отговорен и демократичен. Това е, за което аз се борех на референдума, но в края става въпрос за търговски отношения и работните места, които са толкова важни. \r\n„Зависи от това, какъв е изборът пред нас. Ако имаме добра сделка, в която можем да имаме динамична връзка с Европа, която е цялата търговска връзка и така нататък, това може да бъде добър път напред, който да обединява страната“. \r\nКорбин е добре известен евроскептик, който многократно критикува Европейския съюз по време на политическата си кариера.  \r\nЛейбъристите обявиха, че ще подкрепят междупартийната поправка на Питър Кайл и Фил Уилсън, търсейки друго обществено гласуване. \r\nГоворейки пред The Sunday Telegraph, министърът за Брекзит в сянка сър Киър Стармър заяви, че поправката „очевидно е в съответствие с подхода, който Лейбъристката партия е направила на публично гласуване“. \r\nВестникът съобщава, че сър Киър помага на Кайл и Уилсън във формулировката на тяхното изменение. \r\nТе също имат подкрепата на редица консервативни депутати, включително на бившия министър на правосъдието Филип Лий.", "date": "2019.03.18", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/18/2635637/elena-yoncheva-shte-vodi-listata-na-bsp-za-balgariya-za-evrovota-obzor.html", "text": "Елена Йончева бе избрана от Националния съвет на БСП за водач на листата на коалиция „БСП за България“ за евроизборите. Освен Йончева кандидат за първото място в листата бе и президентът на ПЕС Сергей Станишев. След проведеното тайно гласуване Йончева получи 95 гласа от Националния съвет, а Станишев - 75. Двама от имащите право на глас не са посочили фаворита си. Процесът на номинации за изборите за Европейски парламент в БСП започна след конгреса на 26 януари 2019 г., когато най-висшият партиен орган прие и платформата за предстоящия вот. Очаква се цялата листа да бъде подредена в началото на месец април.  \r\nКандидатурата на Йончева бе предложена от Изпълнителното бюро на партията и представена от  лидера на БСП Корнелия Нинова  пред Националния съвет. В своето изказване Корнелия Нинова изтъкна, че говорителят на БСП е лице на борбата за справедливост. „Елена Йончева се утвърди като лице на тази битка. Тя получи признание за усилията си на нашия най-висш форум-конгреса. Нейните разследвания за корупция достигнаха до европейските медии и институции“, заяви Нинова и изтъкна, че Йончева е в контакт с европейската служба за борба с измамите ОЛАФ, с Генерална дирекция „Конкуренция“, Генерална дирекция „Вътрешен пазар, промишленост, предприемачество и МПС“ по въпросите на обществените поръчки с европейски средства. „Тя е смела, задълбочена, педантична в работата си, която може да продължи и на европейско равнище. Не на последно място тя даде надежда на българите, че не всичко е загубено и има кой да се бори с октопода, задушаващ България. Можем да обединим усилията си - тя там и ние тук заедно да продължим тази битка. Елена съчетава в себе си качествата на политик и журналист, който освен борбата с корупцията, отстоява и свободата на словото и независимата журналистика“, посочи лидерът на БСП. Нинова мотивира още предложението си с факта ,че тя  има най-много номинации на конференциите. Освен това лидерът на БСП изтъкна, че Йончева може да привлича и избиратели извън партията.  Заместник-председателят на БСП Кирил Добрев  обяви, че партията тръгва с Елена Йончева към победа на предстоящите европейски избори. „Изключително интересен, напрегнат и плодотворен Пленум на Националния съвет. Четири часа дискусия. Между другото БСП е единствената партия, в която се водят подобни дискусии. Останалите партии просто си назначават водачите, заяви Кирил Добрев.  \r\nНормално е в една демократична партия да има дебат. Той може да е изпълнен с аргументи, така че няма нищо страшно в него. Страшно е, когато в демократична система в една партия няма битки на идеи и лидерът се избира с 98 процента, както е при ГЕРБ. Това заяви  Елена Йончева  след избирането ѝ за водач на листата за предстоящите европейски избори. Тя каза, че не ѝ е било леко да застане срещу Сергей Станишев. Йончева благодари на всички, които са ѝ повярвали и са застанали зад нея и отбеляза, че това е огромна отговорност за нея. По думите ѝ предстоящите избори не са битка просто за Европейския парламент, а е битка за България -  битка за справедливост, за нашето достойнство и срещу грабежа. „Европа ще ни даде основните инструменти, за да победим в тази битка. Важно е да се гласува в тези избори, за да изметем управляващите“, заключи Йончева. \r\nПреди Пленума  президентът на на ПЕС Сергей Станишев  коментира, че водачеството на листата не може да бъде самоцел. „Прочетох заглавия в медиите „Пленум на истината на БСП - Станишев или Йончева ще водят евролистата?“. Мисля, че това не е правилен въпрос. Правилният въпрос е друг. Ще може ли Националният съвет да излезе след Пленума обединен за водене на кампанията, която да спечели евроизборите“, изтъкна Сергей Станишев. След Националния съвет Сергей Станишев обясни, че е бил първият, който е поздравил Елена Йончева. Той определи своя резултат като достоен. „Първо, аз искам да благодаря за пореден път на тези над 200 общински конференции на БСП, които са ме номинирали в евролистата на БСП. Също така и на хората, които застанаха на тази кампания зад мен. Казах много ясно в моето изказване: няма да ги предам. Участвах в това състезание именно с тази мисъл и с тази морална подбуда. Много аргументи вече ги казах и преди това. Второ, аз може би бях един от първите, които поздравиха Елена с резултата за нея. Опитах се, както предполагам вече сте чули да потърся и предложа на Националния съвет изход, който да позволи да излезем обединени с волята да спечелим тези избори“, каза Станишев и поясни, че протегнатата му ръка не е била приета. Президентът на ПЕС заяви, че оттук нататък ще направи така БСП да се събере, а не да отиде „подскачайки на един крак“ в състезанието.    \r\nЕлена Йончева е родена на 27 май 1964 г. в София. Образованието си получава в Москва, където завършва с отличие телевизионна журналистика. Снима живота в Халеб, прави репортажи от най-горещите точки на света: Косово, Алжир, Чечня, Израел, Афганистан, Ирак, Венецуела, Колумбия и други. Автор е на документални филми за събитията в Урайна. Последният ѝ документален филм е озаглавен „Граница“. През 2017 г. Елена Йончева става част от Инициативния комитет, който издига кандидатурата на Румен Радев за президент. След като той става президент, е назначена като прессекретар на държавния глава. Същата година тя напуска тази длъжност и участва в предсрочните парламентарни избори като водач на листата на „БСП за България“ в 29-ти Многомандатен избирателен район – Хасково. Като народен представител в 44-тото Народно събрание тя е говорител на парламентарната група на „БСП за България“, каквато длъжност заема и до момента. Член е на Комисията по външна политика и на Комисията по културата и медиите в 44-тия парламент. Владее английски, френски, руски и испански. \r\nДеница КИТАНОВА", "date": "2019.03.18", "title": "Елена Йончева ще води листата на „БСП за България“ за евровота (ОБЗОР)"}
{"url": "http://www.focus-news.net/news/2019/03/18/2635656/pregled-na-mezhdunarodnite-novini-do-6-chasa-agentsiya-fokus.html", "text": "Протестът на опозицията в Белград завърши тази вечер около 18 часа с обръщение на лидера на „Двери“ Бошко Обрадович, който заяви, че иска утре да бъдат освободени задържаните за вчерашното проникване в сградата на „Радио-телевизия на Сърбия“ (РТС), съобщава скопската  1tv . \r\nСпоред него това са деца на възраст от 18 до 20 години и поиска опозиционните лидери да бъдат ежедневно в програмите на държавната телевизия и радио. \r\n„Всички арестувани на възраст между 18 и 20 години са били извадени от тази станция и изпратени в различни съдилища за нарушения, където им били дадени различни присъди от 48 часа задържане до едномесечен арест, заяви Обрадович. \r\nСпоред него, ако полицията не ги освободи, организаторите ще продължат протестите до изпълнение на техните искания. \r\nОпозиционните лидери обявиха, че се подготвят контрамитинги в подкрепа на президента Александър Вучич. \r\n„Сръбският президент Александър Вучич е луд, защото събира активистите си, за да ги изпрати в Белград. Той иска гражданска война, но ние няма да участваме в нея. Когато пак се съберем, няма връщане назад. Това е краят“, каза Обрадович. \r\n***  Сирийското външно министерство, в отговор на съвместно изявление на Съединените щати, Франция, Германия и Великобритания, заяви, че никой не е канил тези страни да участват във възстановяването на Сирия, тъй като те са извършили военни престъпления срещу сирийците, съобщава  РИА „Новости“ . \r\nНа 15 март Съединените щати, Франция, Германия и Обединеното кралство в съвместно изявление във връзка с осмата годишнина от конфликта в Арабската република обявиха, че няма да помогнат за възстановяването на Сирия, докато не започне „реално политическо уреждане“. \r\n„Тези страни, които са убивали и унищожавали, никога не са били заинтересувани от възстановяването, никой не ги е поканил да участват. Те са длъжни само да компенсират убийствата и унищожаването, които са извършили в резултат на ужасни престъпления и да спрат грубата намеса във вътрешните работи“, се казва в изявлението на външното министерство. \r\nСирийското външно министерство припомни методите за борба с тероризма на международната коалиция, наричайки ги нарушение на международното право и „военни престъпления“. \r\n***  Сръбският президент Александър Вучич заяви, че властите на страната незабавно ще реагират на действията на опозицията, ако тя прибегне до насилствени действия по време на уличните протести, съобщава в. „ Известия “. \r\n„На улицата можете да правите всичко, докато всичко е спокойно, но няма да позволя насилие за секунда. Те трябва да знаят това: ако някой от тях извърши насилие, ние незабавно ще реагираме, така се ръководи една сериозна държава“, цитира политикът ТАСС. \r\nВучич напусна президентския дворец, който опонентите му се опитаха да обградят, през главния вход. Видеото е публикувано от местната агенция Tanjug. Според РИА Новости, протестиращите освирквали държавния глава, а също и го обиждали. Вучич ги изслуша за кратко и, пожелавайки „всичко най-добро“, влезе в служебен автомобил. \r\nПо-рано беше съобщено, че протестиращите в Белград са пробили загражденията пред президентския дворец. \r\nПротестите в Сърбия се провеждат от началото на декември. Причината е нападението срещу един от опозиционерите, лидерът на партията „Левица на Сърбия“ Борко Стефанович в град Крушевац. Опозицията обвини властите, че създават атмосфера на насилие и призоваха привържениците да излязат на улицата. \r\n***  Ирационална е външната политика, която Република Сърбия води към Северна Македония и постоянните атаки на сръбския президент Александър Вучич към премиера Зоран Заев и правителството, заяви лидерът на „Партията на македонците в Сърбия“ Горан Илиевски пред скопската телевизия „ 1tv “. \r\nИлиевски каза, че въпреки постоянните искания, правителството на Северна Македония подава ръка на Република Сърбия, не провокира и води коректна политика, а Заев е нещо като Ганди по тези ширини.  \r\nТой заяви, че не знае конкретните причини, поради които Вучич не пропуска възможността да коментира събитията в страната, но според него близостта на сръбския президент с миналата власт и бившия премиер Груевски е може би основният мотив. \r\n„Ако Вучич толкова иска Груевски, Будапеща му е билзко, нека да отиде там и да изпият едно кафе заедно“, каза Илиевски. \r\nТой посочи, че неговата партия няма да контактува със сръбския президент, докато властите водят непремерена политика към родната му страна. \r\nСпоред Илиевски твърденията на Вучич за реализиране на „македонския сценарий“ в Сърбия са класическа демагогия и дезинформация. \r\n***  Сръбският президент Александър Вучич заяви, че ще спечели поне 55% от гласовете в предсрочни избори, ако опозицията смята, че те са необходими. „Няма значение кога ще се проведат изборите и как ще бъдат организирани. Казвам им: подгответе свои собствени избирателни списъци, напишете в тях, каквото и да е. Вземете, напишете, правете каквото искате - ще загубите изборите“, каза той в интервю за телевизия „Русия 24“. \r\n„Разликата е толкова голяма - не е разлика от 1-2%. Винаги ще получа 55%, а може би и повече. А те ще получат максимум 10-15, 16, 17% - не повече“, съобщи Вучич. \r\nПо-рано демонстрантите в Белград пробиха полицейския кордон пред резиденцията на президента, за да поставят камион с високоговорители пред сградата. Хората, събрани около резиденцията на „Андричев венац“, поискаха сръбският президент да дойде при тях. \r\nПротестите се провеждат в страната от началото на декември, като причината за това е побоят на един от опозиционерите в град Крушевац - Борко Стефанович. По адрес на властите прозвучаха обвинения в създаването на атмосфера на насилие, а опозицията призова своите поддръжници да излязат на улиците. \r\n***  След четири часа прекарани в обсадения президентски дворец, ръководителят на сръбската държава Александър Вучич излезе, но се сблъска вербално с някои от антиправителствените протестиращи, които все още стояха пред сградата, съобщава скопският телевизионен канал „ Алсат-М “. \r\nХиляди сръбски граждани протестираха през целия ден и поискаха оставката на Вучич. На журналистически въпрос защо чуждестранните посланици не осъждат насилствената атака снощи в РТС, той каза, че не е загрижен за това, защото се радва на подкрепата на народа и обяви, че посланиците в Сърбия имат двойни стандарти. Вучич добави още, че организаторите на протеста на опозицията Драган Джилас и Вук Йеремич са близки приятели със Заев. \r\n„Западните посланици не осъдиха нападението на РТС, а осъдиха това, което не харесаха, когато беше нападнат парламентът на Македония. Големият приятел на Джилас и Йеремич Зоран Заев се похвали как осъдиха бившия вътрешен министър Митко Чавков на 18 години затвор, защото не е попречил на гражданите да влязат в парламента. Според тази логика трябва да разгледаме отговорността на министър Небойша Стефанович, който не е попречил на нападението на РТС“, каза Вучич. \r\nЗа протестите в Белград, Вучич обвини и премиера на Косово, Рамуш Харадинай. \r\n„Когато Харадинай каза, че ще ме свали от власт, мислех, че се шегува. Сега виждам, че сред нас има негови сътрудници“, заяви президентът. \r\nВучич говори и за работата на НАТО, което обвинява, че не изпълнява задълженията си, заради които е в Косово. \r\n„Сърбия ще защити своя народ в Косово, ще защити хората си, докато онези, които трябва да бранят нашите хора, не го правят. Мисля, че НАТО не осъзна своята роля. НАТО трябва да мисли, че работата му съгласно Резолюция 1244 е навсякъде в Косово“, подчерта Вучич. \r\nОрганизаторите на демонстрациите, които започнаха през декември миналата година в Сърбия под мотото „1 от 5 милиона“, заявиха, че няма да спрат антиправителствените протести до оставката на президента Александър Вучич. \r\n***  Полицията съобщава, че Брентън Тарант, който е обвинен в смъртоносните стрелби в две новозеландски джамии, е бил на гръцките острови Крит и Санторини и е преминал през страната два пъти през 2016 г., съобщава в.  Kathimerini . \r\nВластите в България, Турция, Хърватия и Унгария също потвърдиха посещенията на Тарант между 2016-2018 г., като е проучвал битките между християните и Османската империя. \r\n„Що се отнася до 29-годишния извършител на терористичната атака в Нова Зеландия на 15 март 2019 г., беше установено, че той е влязъл в страната ни два пъти през 2016 г. чрез транзитни полети (29 ноември 2016 г. и 10 декември 2016 г.). Освен това, през същата година (20 март 2016 г.) той е влязъл в страната ни с полет от Истанбул и е останал за няколко дни в Ираклион, Крит и Санторини“, се казва в изявление на полицията. \r\n***  Австралийската полиция нахлу в две къщи, свързани с масовите стрелби, при които бяха убити 50 души в две новозеландски джамии миналата седмица, съобщи полицията, предава  AFP . \r\nКъщите бяха в Нов Южен Уелс, където обвиняемият стрелец, Брентън Тарант, е израснал, въпреки че прекарал по-голямата част от последното десетилетие в чужбина. \r\n„Основната цел на дейността е официално да се сдобием с материал, който може да помогне на новозеландската полиция в текущото им разследване“, се казва в полицейско изявление. \r\n***  Македонските износители стоят натоварени в Полша, чакащи да заминат за Калининград в Русия, казват източници за скопския телевизионен канал „ Сител “. Те се страхуват да тръгнат, за да не бъдат върнати от руските митнически служители поради несъответствие на документите от двете страни след промяната на името на държавата. От държавният инспекторат по земеделие посочиха, че засега никой не е върнат. Камион, натоварен с плодове и зеленчуци, успя да пресече границата с Русия. Но се очаква да пристигнат и другите. \r\nЗемеделските производители се страхуват за пласирането на продукцията. Само няколко дни преди да започне закупуването на пролетно зеле, не е сигурно дали ще започне износът за Русия. \r\nМеждувременно, от македоно-руската стопанска камара в сила е предупреждение, че превозвачите не трябва да отиват в Русия и да чакат няколко дни, докато компетентните институции в двете страни хармонизират документите за безпрепятствен поток от продукти. \r\nЗемеделската инспекция потвърди, че може да има проблем, защото митническата декларация е с ново име и на сертификатът все още пише Република Македония. Те посочиха, че промяната на този документ е много по-сложна, но че Руската федерация е информирана своевременно. \r\nМакедония изнася предимно плодове и зеленчуци за Русия. През януари обменът възлиза на 13 милиона евро. Износът бележи ръст от 40%, но вносът намалява с 12.5%. \r\n***  Президентът на Венецуела Николас Мадуро призова своите министри да подадат оставка, за да се извърши преструктуриране в националното правителство. Това съобщи вицепрезидентът Делси Родригес в Twitter, предава агенция  . \r\n„Президентът Николас Мадуро апелира към цялата изпълнителна власт с молба да подаде оставка с цел дълбоко преструктуриране на дейността на боливарското правителство“, написа тя. \r\nРодригес добави, че целта на преструктурирането е „да се защити родината на Симон Боливар и Уго Чавес от всяка заплаха“. \r\nНа 23 януари лидерът на венецуелската опозиция Хуан Гуайдо се самопровъзгласи за действащ президент. В същия ден Съединените щати го признаха за временен държавен глава, към тях се присъединиха членовете на групата от Лима (с изключение на Мексико), Организацията на американските държави и редица други страни.", "date": "2019.03.18", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/18/2635657/vzglyad-vav-velikobritaniya-kazaha-koy-shte-e-sledvashtiya-napusnal-es.html", "text": "Бившият ръководител на британската Партия на независимост (UKIP), Найджъл Фараж, който беше един от инициаторите на Брекзит, заяви, че след Великобритания Италия ще напусне Европейския съюз. \r\n„В Европа всички са загрижени за Брекзит. Но след нашето оттегляне от ЕС, Италия ще бъде истински проблем за Брюксел. И това ще бъде много по-сериозно“, - предава думите му РИА „Новости“. \r\nТой изрази мнението, че Италия никога не е харесвала „европейския проект“ и след излизането на Великобритания „още повече ще спре да го обича“. \r\n„Когато покажем, че има живот извън ЕС, ще ни последвате“, каза Фарадж пред римския вестник La Repubblica. \r\nТой отбеляза, че Италия е една от страните-основателки на ЕС, но оттогава положението в Европа се е променило драматично. Фараж каза, че през последните 20 години икономиката на страната не се е развила правилно, а средната класа в страната все по-разочарована от идеята за обединена Европа. \r\nТой също така прогнозира засилване на политическия дебат в Италия за ЕС. Фараж е убеден, че „Движение 5 звезди“ и партията  „Лига“, които са на власт в Италия, „вършат чудесна работа“. Превод редакция : Калоян Пенков", "date": "2019.03.18", "title": "„ВЗГЛЯД“: Във Великобритания казаха, кой ще е следващия напуснал ЕС"}
{"url": "http://www.focus-news.net/news/2019/03/18/2635658/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-vidin.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост – Видин“. Това съобщиха от пресцентъра на  ГД „Гранична полиция“ . Данните са към 6.00 ч. На границата със Сърбия, Македония и Гърция движението се извършва нормално на всички гранични контролно-пропускателни пунктове.", "date": "2019.03.18", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост – Видин“"}
{"url": "http://www.focus-news.net/news/2019/03/18/2635662/predstoyashti-sabitiya-v-stranata-za-18-mart-agentsiya-fokus.html", "text": "***   \r\nОт 9.00 часа в зала „Мусала“ в хотел „Хилтън“ президентът на КТ „Подкрепа“ Димитър Манолов ще открие XVIII-та Годишна конференция на Мрежата на синдикалните организации от европейски столици (ECTUN). Участниците в събитието ще бъдат приветствани от кмета на София Йорданка Фандъкова, министъра на труда и социалната политика Бисер Петков, Лука Визентини, генерален секретар на ЕКП,  Филип Поше, генерален директор на  Европейския синдикален институт и Пламен Димитров, президент на КНСБ.  \r\n*** \r\nОт 9.00 часа IV състав на Специализирания наказателен съд ще гледа делото за престъпление по служба срещу Симеон Д., Иво П., Радослав Г., Любомир Е., Петър В., Трайчо Т.  \r\n*** \r\nОт 9.00 часа в сградата на Националния институт на правосъдието, зали № 32 и № 42 ще се проведе писменият изпит за първоначално назначаване на длъжност „следовател“. \r\n*** \r\nОт 9.00 часа XV състав на Специализирания наказателен съд ще гледа молбата за изменение на мярка за неотклонение на Димитър Д. \r\n*** \r\nОт 9.30 часа VI състав на Специализирания наказателен съд ще заседава по делото срещу Емил М., Мартин Д., Калоян Б. за образуване и ръководене на организирана престъпна група.  \r\n*** \r\nОт 10.00 часа XIX състав на Специализирания наказателен съд ще гледа делото срещу Цветелин Ц., Владислав Н., Светлин С., на които е повдигнато обвинение за образуване и ръководене на организирана престъпна група. \r\n*** \r\nОт 10.00 часа XII състав на Специализирания наказателен съд ще гледа делото срещу Денислав А., обвинен за участие в организирана престъпна група. \r\n*** \r\nОт 10.00 часа – 30 състав на Софийския градски съд ще гледа делото срещу бившия зам.-министър на транспорта Антон Гинев, бившия депутат от ДПС Илия Илиев и Огнян Георгиев по обвинение за безстопанственост. \r\n*** \r\nОт 10.00 часа трети състав на Комисията за защита от дискриминация ще проведе заседание по преписка, образувана по  жалба на белгийски гражданин срещу застрахователни компании.  \r\n*** \r\nОт 11.00 часа X състав на Специализирания наказателен съд ще заседава по делото срещу Бенито И., Иван И., Емил И., Валентин А. и Цветан Б., обвинени за участие в ръководство на престъпна организация или група.  \r\n*** \r\nОт 11.00 часа в Партерното фоайе на Софийската опера и балет ще се проведе пресконференция, посветена на новата семейна опера \"Котката\". \r\n*** \r\nОт 11.00 часа трети състав на Комисията за защита от дискриминация ще проведе заседание по преписка, образувана по жалба за тормоз на работното място. \r\n*** \r\nОт 12.00 часа в залата на 18 СУ „Уилям Гладстон“ (ул. „Пиротска“ 68) ще се проведе среща – видеоконференция по проекта „София и Европа за младите – 3D – демокрация, диалог и дебат“ с българския еврокомисар по цифрови технологии и цифрово общество Мария Габриел.  \r\n*** \r\nОт 12.00 часа трети състав на Комисията за защита от дискриминация ще проведе заседание по преписка, образувана по жалба срещу Летище „София“. \r\n*** \r\nОт 13.00 часа V състав на Специализирания наказателен съд ще заседава по делото срещу Николай М., Николай Д., Андрей Я., Георги Т., Иван П., Стоян К., Свилен Д., Неделчо М., Атанас В., които са обвинени за организиране и ръководене на организирана престъпна група.  \r\n*** \r\nОт 13.00 часа трети състав на Комисията за защита от дискриминация ще проведе заседание по преписка, образувана по жалба срещу Зеленчуковата борса в Петричко.  \r\n*** \r\nОт 14.00 часа в кино „Люмиер Лидл“ ще бъде прожектиран филмът „Историята на един летен любовник“, част от програмата на „София Филм Фест“. \r\n*** \r\nОт 14.00 часа ХVІІ състав на Специализирания наказателен съд ще гледа молбата за изменение на мярката за неотклонение на Петър П.  \r\n*** \r\nОт 14.00 часа трети състав на Комисията за защита от дискриминация ще проведе заседание по преписка, образувана по жалба срещу „Мини Марица – Изток“ ЕАД.  \r\n*** \r\nОт 14.30 часа в Националния пресклуб на БТА ще се проведе пресконференция на тема „България на енергийната карта на широкия Черноморски регион” с участници проф. д.н. Нина Дюлгерова - преподавател във ВСУ „Черноризец Храбър” и ЮЗУ „Неофит Рилски”, и д-р Пламен Димитров - Българско геополитическо дружество. \r\n*** \r\nОт 15.00 часа ІХ състав на Специализирания наказателен съд ще разгледа молбата за изменение на мярката за неотклонение на Миню С. и Иван Д.  \r\n*** \r\nОт 15.00 часа в киносалона на ГД „Национална полиция“ (бул. „Ал. Малинов“ 1) ще се проведе брифинг относно дейността на ОДМВР - София през 2018 г. \r\n*** \r\nОт 16.00 часа в кино „Люмиер Лидл“ ще се състои прожекцията на филма „Свидетелите на Путин“, част от програмата на „София Филм Фест“. \r\n***   \r\nОт 17.30 часа в църквата „Св. Седмочисленици“ ще бъде отслужена панихида по повод 110 години от смъртта на Кузман Шапкарев. Българското сдружение на родовете от Македония ще поднесе цветя и венци на паметната плоча на възрожденеца на ул. „Кузман Шапкарев“ и ул. „Гурко“.   \r\n***   \r\nОт 17.30 в Руския културно-информационен център ще се състои откриване на изложбата „Крим днес: поглед отвътре“. След откриването на изложбата от 18.00 в Малка зала на РКИЦ ще се проведе премиерна за България прожекция на новия руски игрален филм „Кримски мост. Направено с любов“. \r\n***   \r\nОт 18.00 часа в Столична библиотека ще бъде открита фотографската изложба „Португалски пътеки“ с автор проф. д-р Марин Паунов, който е познавач и почитател на португалската култура. \r\n*** \r\nОт 18.00 часа в кино „Люмиер Лидл“ ще бъде прожектиран филмът „Кучкар“, от програмата на „София Филм Фест“. \r\n***   \r\nОт 18.30 часа в Клуб 1 в НДК ще бъде представена книгата „Благословете Юда“на Мария Лалева. \r\n***   \r\nОт 18.30 часа в Литературния клуб на Столична библиотека ще се състои среща с Анета Данчева-Манолова. Събитието е част от поредицата „Преводач на месеца“. \r\n*** \r\nОт 18.30 часа в Cinema City Paradise Center ще се проведе галапремиерата на първия авторски филм на Камен Донев – „Уют“. \r\n*** \r\nОт 19.00 часа в Театър Азарян дебютният режисьорски проект на Илко Ганев „Апарт” ще даде официален старт на Софийски театрален салон. \r\n*** \r\nОт 20.30 часа в кино „Люмиер Лидл“ ще се състои прожекцията на филма  „Лято“, от програмата на „София Филм Фест“. \r\n***   \r\nОт 11.00 часа в офиса на ПП АБВ к-с  „Лазур\"144 областният председател на партията Антон Коджабашев ще даде пресконференция във връзка с участието на българската делегация на Международния форум на страните от БРИКС в Делхи. \r\n*** \r\nОт 14.00 до 16.00 часа в ОУ „Александър Георгиев-Коджакафалията“ ще се проведе технологичен семинар. \r\n*** \r\nОт 10.00 до 18.00 часа в Двореца на културата и спорта ще се проведе кариерен форум „Национални дни на кариерата - Добра Кариера, Добър Живот“. \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 народният представител от Парламентарната група на ГЕРБ Емилия Милкова ще има приемен ден. \r\n*** \r\nОт 15.00 часа в Големия салон на Щаба на ВМС контраадмирал Митко Петев ще представи лекция на тема „България по времето на хан Тервел”. \r\n*** \r\nОт 10.30 часа в Регионалния пресклуб на БТА ще се състои пресконференция във връзка с предстоящия Винен фест във Велико Търново.   \r\n*** \r\nОт 15.00 часа в музей „Кръстата казарма“ ще се проведе церемония във връзка  със съвместната  кампания на вестник „Стандарт“ и Община Видин под наслов  „10 причини да остана в моя Видин“.  \r\n***   \r\nОт 10.00 часа в залата на Общинския съвет ще се проведе дискусия „Какво прави Европа за хората в неравностойно положение в контекста на Европейския стълб за социални права?“. \r\n***   \r\nОт 10.00 часа в Заседателната зала на общината ще бъдат отворени оферти в открита процедура  за възлагане на обществена поръчка с предмет: „Доставка и монтаж на оборудване, съоръжения и обзавеждане във връзка с изпълнение на процедура BG16RFOP001-5.001-0049 – С01  „Подкрепа за деинституционализация на грижите за деца“, във връзка с реализацията на Проект „Нова възможност за деца и младежи в Община Враца – Проект 2“ по Оперативна програма „региони в растеж” 2014-2020 година по три обособени позиции“. \r\n*** \r\nОт 11.00 часа в Радио „Силвър“ ще се проведе викторина, посветена на Седмицата на франкофонията (18-22 март). \r\n*** \r\nОт 13.10 часа в Актова зала- СУ „Васил Кънчов“ ще се състои Поетическият цикъл „Бретан” на Елисавета Багряна - бинарен урок с XII б клас. \r\n*** \r\nОт 10.30 часа до 11.30 часа народният представител от ГЕРБ Васил Цветков ще проведе среща с кмета на Община Годеч Радослав Асенов. От 11.30 часа до 12.30 часа депутатът ще се срещне с жителите на село Шума в сградата на кметството. От 13.00 часа до 14.00 часа народният представител ще проведе втората си приемна в сградата на кметството в село Бракьовци. От 14.30 часа до 15.30 часа депутатът ще се срещне с жителите на село Гинци в сградата на кметството. \r\n***   \r\nОт 18.30 часа в НЧ „Напредък 1869“ ще се проведе концерт по повод 90-годишнината на великия Николай Гяуров, с участието на световните оперни звезди: Орлин Анастасов–бас, Венцеслав Анастасов–баритон и Емил Желев–бас. Акомпанимент на пиано – Евгени Желязков. \r\n*** \r\nОт 11.00 часа в зала „Златото на Добруджа“ в Художествена галерия – Добрич ще се проведе Работилница за въображение. Учениците на СУ „Св. Климент Охридски“ ще рисуват по Проект „Големите майстори и малките художници“. \r\n***   \r\nОт 14.30 часа в РИМ- Добрич ще бъде представено историческото наследство в региона, съхранено в музейните обекти. \r\n*** \r\nОт 19.00 часа в Драматичен театър „Йордан Йовков“ ще се играе Спектакълът „Любовен пилотаж“ от Марк Камолети. \r\n*** \r\nОт 10.30 часа в Кръглата зала на Община Дупница ще се проведе начална пресконференция по проект \"Подай ръка“, който се осъществява с финансовата подкрепа на Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие.  \r\n*** \r\nОт 10.00 до 12.00 часа депутатът от ГЕРБ Борис Кърчев ще се срещне с граждани в офиса на партията (ул. „Климент Охридски” № 1). \r\n*** \r\nОт 11.00 часа в зала „Васил Караиванов” на Община Карлово ще се състои церемония по награждаване на четиримата мъже, спасили деца на карловския водопад Сучурум на 10 март. \r\n***   \r\nОт 10.30 до 12.00 часа в заседателната зала на общинската администрация ще се проведа среща на тема „Мерки по ПРСР за земеделските стопани в област Видин“. \r\n*** \r\nОт 10.00 часа в комплекс „Меаца“-Кърджали Асоциация по туризъм „Перперикон“ ще проведе тематична среща за „Създаване и развитие на регионални иновационни центрове“ в рамките на ОП „Иновации и конкурентоспособност“ 2014-2020“. \r\n*** \r\nОт 10.30 часа в Окръжен съд – Кюстендил ще се проведе заседание по делото за конфискация на имущество на Пламен Галев и Ангел Христов.  \r\n*** \r\nОт 10.30 часа в кабинета на обществения посредник за Община Кюстендил ще се проведе пресконференция.  \r\n*** \r\nОт 09.30 часа във 2 зала Окръжният съд ще заседава по делото срещу Гюнай М., Георги М и Петър Т. Тримата са обвинени, че като дежурни лекари във Втора хирургична клиника на УМБАЛ „Св. Георги“ ЕАД – Пловдив са причинили смъртта на Б. А. и са нарушили Наредбата за оказване на спешна медицинска помощ. \r\n*** \r\nОт 10.00 часа в  зала №1 Апелативният съд ще гледа протест на Окръжна прокуратура – Смолян срещу наказанието на А.Н. (на 57 г.) от 12 години лишаване от свобода при първоначален строг режим по обвинение в убийство. Подсъдимият също обжалва пред Апелативния съд присъдата си.  \r\n*** \r\nОт 10.00 часа в зала 12 18 наказателен състав на Районния съд ще гледа делото срещу Георги С., Николай С. и Румен Ш, обвинени в действия по приготовление към запалване на сградата на „ЕВН  Електроразпределение“ ЕАД. \r\n*** \r\nОт 10.00 часа в зала 1 Окръжният съд ще гледа делото срещу Благой Н., обвинен в нарушаване на правилата за движение по пътищата и причиняване на смъртта на Н.Д.  \r\n*** \r\nОт 10.30 часа пред зала „Колодрума“ кметът на Община Пловдив Иван Тотев и директорът на ОП „Чистота“ Иван Стоянов ще дадат официалното начало на тазгодишното миене на Пловдив. \r\n*** \r\nОт 11.00 часа в 10 зала Окръжният съд ще заседава по делото срещу Йордан С., Марин П., Александър К. и Александър Д. Те са обвинени за отнемане на чужди вещи на обща стойност над 457 хил. лева. \r\n*** \r\nОт 12.00 часа в офиса на НФСБ ще се проведе пресконференция с участието на народния представител от „Обединени патриоти“ Славчо Атанасов, председателя на групата общински съветници на „Патриотичен фронт“ в ОбС – Пловдив Слави Георгиев и председателя на НФСБ – Пловдив и общински съветник Костадин Гаров. \r\n*** \r\nОт 18.00 ч. в Културен център „Тракарт“ ще бъде открита изложба „Калиграфско-художествени школи и писарски средища: Образци от славянската ръкописна колекция на Пловдивската народна библиотека“. \r\n*** \r\nОт 9.00 до 11.00 часа народният представител от ГЕРБ Радостин Танев ще се срещне с граждани в офиса на партията (ул. „Май” № 5). \r\n*** \r\nОт 9.30 до 16.30 часа общинските съветници от ПП ГЕРБ – Сливен Георги Николаев и Димитър Павлов ще се срещнат с граждани.  \r\n***   \r\nОт 9.00 до 11.00 часа зам.-председателят на парламента и депутат от ГЕРБ Емил Христов ще се срещне с граждани в офиса на партията (бул. „Митрополит Методий Кусев” № 5). \r\n*** \r\nОт 11.00 часа в зала 203 на общината ще се проведе пресконференция във връзка с изпълнението на проекта за подобряване на качеството на атмосферния въздух. \r\n*** \r\nОт 18.00 часа в РБ „Захарий Княжески“ ще бъде представен албумът „Освобождение Болгарии. Лики Войны и Памяти“, издаден в Москва по повод 140-годишнината от краяна Руско-турската война 1877 – 1878 г. \r\n*** \r\nОт 19.00 часа в Драматичния театър ще се играе постановката „Сватбата на Фигаро“ по Пиер Огюстен Карон Бомарше. \r\n***   \r\nОт 14.00 часа в зала 203 на общината ще се проведе Консултативен съвет. \r\n*** \r\nОт 16.00 часа в залата на Военния клуб ще бъде открита документалната изложба, посветена на 140 години от Учредителното събрание и приемането на Търновската конституция.", "date": "2019.03.18", "title": "Предстоящи събития в страната за 18 март (Агенция „Фокус“)"}
{"url": "http://www.focus-news.net/news/2019/03/18/2635647/fokus-makedoniya-protest-v-novo-selo-za-svoboda-na-chavkov.html", "text": "В Ново село, Струмица, беше проведен протест в подкрепа на Митко Чавков, бивш директор на Бюрото за обществена сигурност, съобщава македонският „ Фокус “. \r\nГражданите, които протестираха, носеха лозунги „Свобода за Митко Чавков“, реагирайки на 18-годишната присъда, която беше дадена на обвиняемия по делото от 27 април. \r\nОт 16-те обвиняеми само Игор Дурловски получи оправдателна присъда. Останалите имат право да обжалват пред Апелативния съд, а междувременно ще обжалват и задържането, което беше определено веднага след обявяването на първата инстанция. Превод и редакция : Калоян Пенков", "date": "2019.03.18", "title": "„Фокус“ (Македония): Протест в Ново Село за свобода на Чавков"}
{"url": "http://www.focus-news.net/news/2019/03/18/2635648/mms-makedoniya-pendarovski-i-silyanovska-se-razminaha-v-ohrid.html", "text": "„Поздравявам ви от красивия Охрид. И моят противник днес е в Охрид. Не се притеснявайте, разминахме се“, написа Гордана Силяновска в Twitter. \r\nТова е посланието, което кандидатът за президент на ВМРО-ДПМНЕ, Гордана Силяновска Давкова изпраща от Охрид  до потребителите на Twitter. Кандидатът за президент на СДСМ Стево Пендаровски също използва слънчевия ден, за да посети Охрид. Да, те се разминаха, но в последните часове се появиха остри критики, съобщава  Македонски Медиа Сервис . \r\n„Беззаконие властва сред прекрасната природа, от Лагадин до стружкото крайбрежие! Ако обичаме Македония ще я пазим със закон“.  \r\n„Македония, време е да предотвратим тази екологична катастрофа, която се случва в Охрид и Струга. Докога местната управа и правителството ще пренебрегват гласа на гражданите?“, попита Силяновска. Превод и редакция : Калоян Пенков", "date": "2019.03.18", "title": "ММС (Македония): Пендаровски и Силяновска се разминаха в Охрид"}
{"url": "http://www.focus-news.net/news/2019/03/18/2635666/sofiya-deputatat-ot-gerb-vasil-tsvetkov-organizira-priemni-za-grazhdani-v-obshtina-godech.html", "text": "Народният представител от ГЕРБ – София област Васил Цветков ще проведе приемни за граждани в община Годеч. Това съобщиха от пресцентъра на  ПП ГЕРБ . От 10.30 часа до 11.30 часа народният представител ще проведе среща с кмета на Община Годеч Радослав Асенов.  \r\nОт 11.30 часа до 12.30 часа депутатът ще се срещне с жителите на село Шума в сградата на кметството. \r\nОт 13.00 часа до 14.00 часа народният представител ще проведе втората си приемна в сградата на кметството в село Бракьовци. \r\nОт 14.30 часа до 15.30 часа депутатът ще се срещне с жителите на село Гинци в сградата на кметството. \r\nНа приемните ще присъстват и студенти по политология от Студентски клуб на политолога към Софийският университет.  \r\nЗаписвания за приемните се правят на място в офиса на ПП ГЕРБ, който се намира в гр. Годеч, пл. Свобода, Младежки дом, офис №3, или на тел: 0882 525 008.", "date": "2019.03.18", "title": "София: Депутатът от ГЕРБ Васил Цветков организира приемни за граждани в община Годеч"}
{"url": "http://www.focus-news.net/news/2019/03/18/2635655/afp-zapodozreniyat-za-strelbata-v-novozelandskite-dzhamii-se-otkaza-ot-advokat.html", "text": "Австралийският стрелец, обвинен в убийство на 50 души при стрелба в две новозеландски джамии, планира да се защитава сам, съобщи назначеният от съда служебен адвокат, предава  AFP . \r\nСлужебният адвокат Ричард Питърс, който го представляваше по време на предварителното съдебно заседание, заяви пред AFP, че 28-годишният мъж „посочи, че не иска адвокат“. \r\n„Той иска да се представи самостоятелно в този случай“, каза Питърс. Превод и редакция : Калоян Пенков", "date": "2019.03.18", "title": "AFP: Заподозреният за стрелбата в новозеландските джамии се отказа от адвокат"}
{"url": "http://www.focus-news.net/news/2019/03/18/2635663/nimh-vremeto-shte-bade-slanchevo-sled-obyad-v-zapadna-balgariya-shte-ima-vremenni-uvelicheniya-na-oblachnostta.html", "text": "Днес отново ще бъде слънчево. След обяд над Западна България ще има временни увеличения на облачността.  Ще се появи слаб, в Източна България до умерен южен вятър. Максималните температури ще са предимно между 21° и 26°, по-ниски по Черноморието. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . \r\nНад Черноморието ще е слънчево, в сутрешните часове има условия видимостта да е намалена. След обяд вятърът ще придобие южна компонента и ще е слаб до умерен. Максималните температури ще са от около 14° на север, до 20° на юг. Температурата на морската вода е 8-9°. Вълнението на морето ще е 2 бала, вечерта по Северното Черноморие ще се усили до 3 бала. \r\nНад планините ще е слънчево, след обяд с временни увеличения на облачността над масивите в Западна България. Ще духа слаб до умерен югозападен вятър. Ще остане топло, с максимална температура на височина 1200 метра около 14°, на 2000 метра – около 8°. \r\nАтмосферното налягане ще се понижава и ще е малко по-ниско от обичайното за месеца.", "date": "2019.03.18", "title": "НИМХ: Времето ще бъде слънчево, след обяд в Западна България ще има временни увеличения на облачността"}
{"url": "http://www.focus-news.net/news/2019/03/18/2635664/dokumentalnata-izlozhba-posvetena-na-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-predstavena-v-shumen.html", "text": "Документалната изложба под мотото „Всичко се състои в нашите сдружени сили“, посветена на 140 години от Учредителното събрание и приемането на Търновската конституция, ще бъде представена в Шумен. Това съобщиха от пресцентъра на  Народното събрание . Експозицията е подготвена по инициатива на Народното събрание със съдействието на Държавна агенция „Архиви“. Изложбата е подредена в залата на Военен клуб – Шумен и ще бъде открита от областния управител проф. Стефан Желев на 18 март 2019 г. в 16.00 часа. Поканени да присъстват са народните представители от област Шумен, кметовете на общините и председателите на общинските съвети от региона,  ръководители на държавни институции, директори на училища. Гости на откриването ще бъдат и ученици от СУ „Йоан Екзарх Български“, училището, което е участник в Програмата за училища посланици на Европейския парламент.  \r\nВ пътуващата изложба са представени исторически и биографични данни за народните представители от състава на Учредителното събрание, портрети и документи за тяхната дейност, моменти от работата върху Търновската конституция, както и развитието на конституционния процес на фона на историческите събития, които го следват. Експозицията ще бъде представена от Антония Панева-началник отдел „Държавен архив“ Шумен.  \r\nИзложбата може да бъде видяна в Шумен до 22 март.", "date": "2019.03.18", "title": "Документалната изложба, посветена на 140 години от Учредителното събрание и приемането на Търновската конституция, ще бъде представена в Шумен"}
{"url": "http://www.focus-news.net/news/2019/03/18/2635667/alsat-m-makedoniya-predstoi-sreshta-na-rabotni-grupi-na-sdsm-i-vmro-dpmne.html", "text": "В първия ден от новата седмица ще се проведе среща на работни групи на СДСМ и ВМРО-ДПМНЕ, предава излъчващият на албански език скопски телевизионен канал  . \r\nРаботните групи на СДСМ и ВМРО-ДПМНЕ все още не са започнали срещите за преодоляване на различията по пакета от важни закони за получаване на дата за започване на преговорите за членство в Европейския съюз. Опозицията, въпреки че е определила своите членове, не обявява имената им, защото все още не са получили зелена светлина от всички партийни органи.  \r\nРаботната група на СДСМ за преодоляване на различията в Закона за прокуратурата и предложението за сливане на Специализираната прокуратура  с редовната ще ръководи от министъра на правосъдието Рената Дескоска. Планирано бе да се постигне съгласие по дневния ред през уикенда, но срещите бяха отложени, защото Дескоска бе в командировка. Очаква се Законът за прокуратурата и Законът за агенцията за национална сигурност да бъдат хармонизирани и гласувани до края на април, т.е. преди началото на президентската кампания. \r\nОпозицията не цитира публично какви са забележките в законопроекта за Агенцията за национална сигурност, а във връзка със Закона за прокуратурата, партията на Християн Мицковски призовава страните първо да се споразумеят за главния държавен прокурор, след което да постигнат споразумение за откриване на дела, за които опозицията подозира, че са политически монтирани. \r\nВМРО-ДПМНЕ настоява, че нейният екип няма място за Катица Янева и за някои други специални прокурори. Въпреки че приемането на гореспоменатите законопроекти изисква мнозинство от две трети от гласовете на депутатите, албанските политически партии не участват в този процес.  Тереза Герова", "date": "2019.03.18", "title": "„Алсат-М“ (Македония): Предстои среща на работни групи на СДСМ и ВМРО-ДПМНЕ"}
{"url": "http://www.focus-news.net/news/2019/03/18/2635670/zapochva-priemat-na-zayavleniya-po-darzhavnata-pomosht-za-mini-mandrite.html", "text": "Започва прием на заявления по държавната помощ „Инвестиции за закупуване или изграждане на обекти за преработка и/или обработка на сурово мляко” или за т.нар. мини мандри. С решение на УС на Държавен фонд „Земеделие“ бюджетът на помощта е 1,5 млн. лв. \r\nНа подпомагане подлежат регистрирани земеделски стопани, отговарящи на изискванията на Наредба №26 от 14.10.2010 г. за специфичните изисквания за директни доставки на малки количества суровини и храни от животински произход (малки и средни предприятия, включително организации и групи производители), които преработват и реализират сами своята продукция. \r\nМаксималният интензитет на помощта е до 50% от приемливите разходи за един инвестиционен проект на един бенефициер, но не повече от 60 000 лв.", "date": "2019.03.18", "title": "Започва приемът на заявления по държавната помощ за мини мандрите"}
{"url": "http://www.focus-news.net/news/2019/03/18/2635669/rumen-petkov-i-plamena-zayachka-shte-uchastvat-v-mezhdunarodnata-konferentsiya-dvadeset-godini-ot-bombiraneto-na-yugoslaviya-pouki-za-evropeyska-bezopasnost-v-21-vek.html", "text": "Председателят на ПП АБВ Румен Петков и лидерът на АБВ - Младежи Пламена Заячка ще участват в 4-тата Международна конференция на Стратегическия диалог в Белград, посветена на годишнината от атаката на НАТО на ФР Югославия, която ще се проведе  в сръбската столица. Това съобщиха от пресцентъра на  ПП АБВ . В рамките на форума, под наслов „Двадесет години от бомбирането на Югославия - поуки за европейска безопасност в 21 век“ в сътрудничество с Фондация BSD и Руския парламентарен европейски клуб, Румен Петков ще представи доклад „Крилете на изтребителите и бойните глави не носят мир“, Пламена Заячка ще представи Световното движение за мир, инициатива на АБВ - Младежи, която само за седмица вече се разгърна като дейност и получи последователи на три континента.", "date": "2019.03.18", "title": "Румен Петков и Пламена Заячка ще участват в Международната конференция „Двадесет години от бомбирането на Югославия - поуки за европейска безопасност в 21 век“"}
{"url": "http://www.focus-news.net/news/2019/03/18/2635671/denyat-18-mart-v-balgarskata-istoriya.html", "text": "През 2003 г. след стачка на служителите на БТА директорът й Стоян Чешмеджиев е принуден да подаде оставка. През 1990 г. е учредена Партия либерален конгрес (ПЛК). През 1925 г. двадесет и първото ОНС отнема мандатите на шестимата депутати комунисти на основата на изменението на ЗЗД. На тази дата са родени: Христо Крумов Попов - драматичен артист; Стефан Димов Чирпанлиев – писател; Атанас Стефанов Сейков - писател, белетрист, публицист и лексикограф. На 18 март умират: Михаил Герджиков, деец на национално-освободителното движение в Македония и Одринско; Кузман Шапкарев, български възрожденец и фолклорист, родом от Охрид; Йовчо Димитров Караиванов - народен певец.  \r\n2008 г. \r\nПрезидентът на Република България присъжда Орден „Стара планина” втора степен на Джузепе Леанца „за изключително големите му заслуги за развитие на отношенията между Република България и Светия Престол и по повод окончателното му отпътуване от страната.“ \r\n2004 г. \r\nБългарският парламент гласува с 226 гласа \"за\" и 4 \"против\" Закона за ратификация на северноатлантическия договор. Законът влиза в сила на 29 март  \r\n2003 г. \r\nСлед стачка на служителите на БТА директорът й Стоян Чешмеджиев е принуден да подаде оставка. От края на 2002 г. - началото на 2003 г. Стоян Чешмеджиев уволнява редица служители в агенцията без каквито и да е обявени критерии, под предлог, че щатът е раздут. Прекратени са договорите на много журналисти. Ликвидирано е звеното за информация от чужбина и остава да се подготвя само от преводачи. Ликвидирани са длъжностите \"репортер\" и \"редактор\", за да се открият новите \"журналист\" и \"координатор\". Съкратена е длъжността главен секретар. На 10 февруари журналисти и синдикални организации от БТА разпространяват протестна декларация срещу безпринципните уволнения и започват публични протестни действия. Над 200 служители от БТА, предимно журналисти, се включват в протестите, които продължават близо месец и половина. На 27 февруари на Общо събрание с 251 гласа \"за\" от 255 гласували служителите на БТА искат оставката на Чешмеджиев. \r\n2002 г. \r\nСъветът за електронни медии иска от генералния директор на БНТ - Кирил Гоцев да оповести дали продължава да е управител на \"Арт Продукция\" ООД. СЕМ отправя запитване защо прехвърлянето на дяловете на Гоцев на 5 декември 2001 г. не е вписано в Търговския регистър. Съветът разглежда жалбата на Димитър Цонев до Върховния административен съд срещу избора на генералния директор на БНТ. \r\nЦонев смята, че Гоцев не отговаря на условията на Закона за радио и телевизия. Според справка от съда в момента на избора за директор той е бил съдружник и управител на \"Арт Продукция\" ООД. \r\nОт своя страна Гоцев уточнява, че молбата, която е подал в Софийския градски съд за напускане на фирмата си \"Арт Продукция\" ООД, е от декември 2001 г. и има входящ номер 17173. \r\n1990 г. \r\nУчредена е Партия либерален конгрес (ПЛК). Месец по-късно тя е регистрирана. Печатен орган на партията е в. \"Либерален конгрес\". От 27 октомври 1992 г. партията е пълноправен член на СДС. На 12 декември 1993 г. партията е изключена от съюза. На парламентарните избори за ХХXVIII Народно събрание ПЛК е съучредител на коалиция Коронована демокрация заедно с партията Български национален съюз \"Нова демокрация\". \r\n1925 г. \r\nДвадесет и първото ОНС отнема мандатите на шестимата депутати комунисти на основата на изменението на ЗЗД. Законът за защита на държавата е изменен два дни по-рано. Увеличени са наказанията за много от провиненията. Прибавени са още 7 нови члена, а част от съществуващите са изменени като целта е увеличаване на присъдите със смъртно наказание. Със ЗЗД се забранява съществуването на всички видове организации, групи, сдружения и други, които използват нелегални структури и революционни методи за постигане на своите цели. Чрез този закон правителството на Александър Цанков (на снимката) се стреми да узакони разправата с политическите си противници и терора след Юнското и Септемврийското въстание от 1923 г. \r\nЗЗД е гласуван от ХХI ОНС на 4 януари 1924 г. и влиза в сила с Указ № 2 от 23 януари 1924 г. През април 1924 г., въз основа на закона, Върховният касационен съд обявява за разтурени БКП, Партията на труда, Комунистическия младежки съюз, Общия работнически синдикален съюз и кооперация \"Освобождение\", като имотите им се отнемат. Впоследствие ЗЗД многократно е допълван и променян. \r\nПрез юли 1934 г. ЗЗД е допълнен за пореден път, с което се намаляват възможностите за обжалване на произнесените присъди. Най-големи промени в закона са направени по време на Втората световна война, до 9 септември 1944 г. Санкциите се увеличават и се налагат и за най-малки прояви на неподчинение. Смъртното наказание заляга в почти всички текстове на ЗЗД, като то не се отменя дори когато касае непълнолетни. ЗЗД е премахнат от правителството на ОФ с наредба-закон на 16 октомври 1944 г. \r\n1911 г. \r\nЗапочва работа Българската централна кооперативна банка за кредитиране на градските кооперации. \r\n1873 г. \r\nТърновският революционен комитет свиква събрание на вътрешните дейци. Целта е да се изработи конкретна програма за работата на организацията. На събранието присъстват представители на шест комитета. Утвърдени са нови псевдоними и е взето решение да се проведе общо събрание в Букурещ. \r\nСлед обесването на Васил Левски настъпва нов период в дейността на БРЦК. Предприемат се няколко опита за възстановяване на вътрешната организация в българските земи. През април 1873 г. за заместник на Апостола е определен Атанас Узунов, но той не успява да разгърне особена дейност, тъй като скоро след това попада в ръцете на османските власти. През есента функциите на Централен комитет във вътрешността поема Търновският частен революционен комитет. Чрез съдействието на П. Хитов той прави опит да установи контакт със сръбското правителство, въпреки че за това няма съгласието на БРЦК в Букурещ. В резултат на влиянието на П. Хитов в революционната организация започва да се налага отново четническата тактика. Въпреки това идеята за изграждане на вътрешна организация не е изоставена. \r\nПрез август 1874 г., по инициатива на Търновския и Русенския революционен комитет, в Букурещ се провежда ново Общо събрание, което определя Стефан Стамболов за заместник на В. Левски в България. В ръководството на самия комитет в Букурещ заедно с Л. Каравелов, К. Цанков и други влиза и Христо Ботев, който впоследствие изпъква като централна фигура. На тази дата са родени: \r\n1937 г. \r\nРоден е Христо Крумов Попов - български драматичен артист. Завършва специалност \"Актьорско майсторство\" във ВИТИЗ през 1964 г. при проф. Ж. Мандаджиев. Играе в театрите в Плевен (1964-1966 г.), Габрово (1968-1971 г.) и Шумен (1972-1976 г.). \r\n1936 г. \r\nРоден е Стефан Димов Чирпанлиев - български писател. Завършва Висшия инженерно-строителен институт в София (1960 г.) и българска филология в СУ “Св. Климент Охридски” (1968 г.). Стефан Чирпанлиев е един от основателите на студентския литературен кабинет “Димчо Дебелянов”. Инженер в домостроителен комбинат и пътно управление (1960-1963 г.), журналист (1963-1971 г.). За пръв път печата през 1954 г. във в. “Народен другар” (Ямбол). В разказите му основна е строителната тема. От 1979 г. е председател на Дружеството на писателите в Ямбол, заместник-председател е на СКБ. Автор и на изследвания за живота и творчеството на З. Стоянов. Награди: “Захари Стоянов” (1981 г.), “Васил Карагьозов” (1986 г.), орден “Кирил и Методий”, II и I ст. \r\n1928 г. \r\nРоден е Атанас Стефанов Сейков - български писател, белетрист, публицист и лексикограф. През 1964 г. той завършва есперантология в Педагогическия институт, Будапеща, при проф. Юлио Боги. Сейков работи в редакцията на в. “Народна младеж”. Същевременно е преподавател и преводач от английски език в Пловдив. През 1990 г. той основава Съюза на независимите български писатели и Съюза на свободните писатели. За книгата си “Япония в моя живот” Сейков получава титлата “доктор” от Конгресната библиотека на САЩ. С книгата той снабдява безплатно всички библиотеки в България. Писателят е първия българин, обявен за бележита личност в сборника “Кой кой е в XXI век” на Международния биографичен център в Кеймбридж. Името му е гравирано до името на България върху плочка, вградена във външната стена на централното управление. Сейков е автор на “Странствания” (1979 г.), “Странствания-2” (1982 г.), “Надникване в Япония” (1986 г.), “Загадъчният свещеник” (1991 г.), “Япония в моя живот” (1995 г.), “Речник - думи и изрази, употребявани от CNN” (английско-български и българо-английски, 1995 г.), “Речник CNN” (най-употребяваните думи в съвременния английски език, 1997 г.), “Голямата тайна” (единствените литературни импресии в света, илюстрирани от Зл. Бояджиев, 1998 г.). \r\n1878 г. \r\nРоден е Тодор Михайлов Самодумов - български учител, педагог, академик (1952 г.). Следва педагогика и философия в университетите в Мюнхен и Берн, завършва СУ “ Св. Климент Охридски” (1902 г.). През 1910 г. изучава в Германия организацията на подготовката на учители. Преподавател е във Висшия педагогически курс в Пловдив (от 1920 г. - Учителски институт, 1910-1921 г.). Един от основателите е на Научното социологическо дружество (1932 г.). Хоноруван професор е по педагогика в СУ “Св. Климент Охридски” (1949-1954 г.), директор е на Педагогическия институт при БАН (1952-1957 г.). Автор е на научни студии и статии в областта на педагогиката и образованието. Преподава в учителски институти и проучва подготовката на учителите в Берлин, Лайпциг, Дрезден, Люнебург. Член е на Висшия учебен съвет при Министерството на народното просвещение (1921 г.). След Септемврийския селски бунт е уволнен, а след атентата в църквата “Света Неделя” е интерниран в Дупница. Тодор Самодумов е един от основателите е на Научносоциалистическото дружество (създ. 1932 г.). Хоноруван професор е по педагогика в СУ “ Св. Климент Охридски” (1949-1954 г.), директор е на Педагогическия институт при БАН. Член-основател е на Съюза на научните работници в България (1944 г.), председател е на Съюза на работниците от просветата (1947-1951 г.), член е на ръководствата на много обществени организации и институти, редактор е на различни издания. Главен редактор е на сп. “Читалище” (1944-1945 г.). Съчинения: “Волята и нейното значение при възпитанието” (1906 г.), “Ролята на чувствата в областта на мисленето” (1906 г.), “Интересът като психически фактор при обучението” (1924 г.), “Основи на новата педагогика” (1931 г.), “Семейството и училището” (1948 г.), “Същността на учебния процес” (1950 г.). Умира на 2 ноември 1957 г. в София. \r\n1872 г. \r\nРоден е професор Стоян Белинов - български лекар, оториноларинголог. Той е един от основателите на Софийския медицински факултет. Главните му трудове са върху методите за вадене на чужди тела от дихателните и храносмилателните пътища. И още върху риносклеромата в България и изгарянията на хранопровода. Белионов пише много университетски учебници. \r\n1859 г. \r\nРоден е полковник Стоян Филов Филипов. Той е участник в Руско-турската война (1877-1878 г.). Филипов завършва Военното училище в София с първия випуск (1879 г.). По време на Сръбско-българската война командва Първа дружина от Втори пехотен Струмски полк и е командир на Изворския отряд, който забавя придвижването на Моравската сръбска дивизия и осигурява заемането на Сливнишката позиция от българската армия. На 9 август 1886 г. той участва в детронирането на княз Александър I . След контрапреврата е уволнен от армията и емигрира в Русия. След завръщането си в България е командир на Двадесети пехотен Добруджански полк. През Балканската война (1912-1913 г.) Филипов командва 41 полк. На тази дата умират: \r\n1996 г. \r\nУмира Йовчо Димитров Караиванов - български народен певец. Завършва право в СУ “Св. Климент Охридски” (1952 г.). Работи като сътрудник и редактор в редакция “Народна музика” към Радио София. Солист е на Държавния ансамбъл за народни песни и танци и Ансамбъла за народни песни при Българското радио. Преподавател е в Средното музикално училище в Котел. Репертоарът му включва песни предимно от Сливенския край. \r\n1980 г. \r\nУмира Григор Вачков - български театрален и киноактьор. От 1956 до 1980 г. той играе в Държавния сатиричен театър \"Алеко Константинов\". На Международния кинофестивал на авторския филм в Сан Ремо, Италия, 1974 г. получава \"златен медал за мъжка роля\" за ролята на Иван Ефрейторов във филма \"Последно лято\". Филмографията му включва \"Хитър Петър\" (1960 г.), \"Дом на две улици\" (1960 г.), \"Бедната улица\" (1960 г.), \"Призори\" (1961), \"Тютюн\" (1962 г.), \"Смърт няма\" (1963 г.), \"Веригата\" (1964 г.), \"Невероятна история\" (1964 г.), \"Непримиримите\" (1964 г.), \"Вечен календар\" (1965 г.), \"Горещо пладне\" (1966г.), \"Привързаният балон\" (1967 г.), \"Бялата стая\" (1968 г.), \"Гибелта на Александър Велики\" (1968 г.), \"Белият кон\" (1969 г.), \"На всеки километър\" (1969-1972 г.), \"Кит\" (1970 г.), \"Князът\" (1970 г.), \"Най-добрият човек, когото познавам\" (1973 г.), \"Последно лято\" (1974 г.), \"Селкор\" (1974 г.), \"Вечни времена\" (1975 г.), \"Спомен за близначката\" (1976 г.), \"Циклопът\" (1976 г.), \"Срещу вятъра\" (тв, 1977 г.), \"Топло\" (1978 г.), \"Инструмент ли е гайдата?\" (1978 г.), \"Покрив\" (1978 г.), \"Юмруци в пръстта\" (1979 г.), \"Трите смъртни гряха\" (1980 г.) Последният филм, в който се снима е \"Мера според мера\" в ролята на Постол. \r\n1947 г. \r\nУмира Михаил Иванов Герджиков - български общественик, деец на националнореволюционното движение в Македония и Одринско. Следва право в Лозана и Женева (Швейцария), където се свързва с революционната емиграция. През 1899 г. се завръща в България и става учител в Битоля. Влиза в редовете на Вътрешната македоно-одринска революционна организация и се отдава изцяло на борбата на българите за освобождението на Македония и Одринско. Герджиков се сближава с Гоце Делчев и става негов близък съратник. През 1900 г. е изпратен в Солун, за да подпомогне дейността на ЦК на ВМОРО по изграждането на комитетската и мрежа и в Одринско. Разкрит от османските власти Герджиков напуска града и постъпва в четата на Хр. Чернопеев. Скоро след това сам сформира чета в Гевгелийския район. От лятото на 1902 г. възглавява дейността на организацията в Одринско и полага големи грижи за нейното масовизиране в тази област. На конгреса на Петрова нива той е избран за член на Главното ръководно боево тяло и участва непосредствено в подготовката и провеждането на Илинденско-Преображенското въстание 1903 г. След поражението на въстанието развива активна дейност за настаняване на изтеглилите се в България въстаници. Публикува статии в българския и чуждия печат, с които апелира към международната общественост за намеса. След Първата световна война 1914-1918 г. подновява контактите си с ВМРО, без обаче да играе някаква съществена роля в нейния живот. По-активно се меси в движението на анархистите. От 1924 г. до 1931 г. той живее в емиграция - Цариград, Виена и Берлин. Подкрепя идеята за създаване на ВМРО (об.), но през 1928- 1929 г. за кратко време, заедно с група свои съмишленици, се отцепва от нея. В навечерието и по време на Втората световна война 1939-1945 г. поради напреднала възраст се оттегля постепенно от активна революционна дейност и се занимава повече с журналистика. Сътрудничи на редица издания. \r\n1932 г. \r\nУмира Димитър Хаджигеоргиев - български композитор, музикален педагог. Роден е на 30 юни 1873 г. в Стара Загора. Завършва гимназия в Одрин и консерватория в Прага. Един от основателите на Музикалното училище в София (1904 г.), което прераства в Музикална академия, по-късно става неин директор. Най-известната му творба е оперетата “Тахирбеговица”. Други композиции: “Юбилеен марш на Иван Вазов” (1904 г.), “Юбилеен марш на цар Фердинанд” (1908 г.), “Юбилейна кантата на цар Освободител” (1902 г.) и др. Автор е на учебници по пеене. \r\n1909 г. \r\nУмира Кузман Анастасов Шапкарев - български възрожденски книжовник и фолклорист. Роден е на 1 февруари 1834 г. в Охрид. Учи в гръцко училище в родния си град, а после в българско училище. През 1850-1851 г., седемнадесет годишен, замества вуйчо си Янаки Стрезов като учител в Горно Влашко. През 1853-1854 г. е ученик във взаимното училище в Битоля. През 1854 г. заедно със Стрезов откриват частно училище и той е учител в него. После учителства в Струга, Охрид, Прилеп, Кукуш, отново в Битоля и Солун. Навсякъде в училищата въвежда българския език. През 1884 г. се преселва в Княжество България, където работи като миров съдия или нотариус в Пловдив, Самоков, Стара Загора, Сливен, Враца. Успоредно с това се занимава и с фолклорни издирвания. Шапкарев издава \"Животоописание на братя Миладинови\" (1884 г.) и \"Русалии. Древен и твърде интересен български обичай, запазен и до днес в Южна Македония\" (1884 г.). Най-забележителното му съчинение е \"Сборник от български народни умотворения\", издаден в София с известна финансова помощ от Министерството на просвещението. Сборникът е издаден през 1891 г. и 1892 г. в 6 тома, 8 книги. В него се отстоява българския характер на славяните в Македония. През 1875 г. Шапкарев е приет за дописен член, а през 1900 г. - за редовен член на Българското книжовно дружество. От 1867 г. до 1870 г. той съставя, издава и разпространява учебници и сборници на български език. Не успява да завърши и издаде като помощно-справочно помагало за учители и ученици \"Историко-хронологически таблици\". Издаването и разпространението на учебници и сборници е тясно свързано с общата дейност на Шапкарев с неговия брат Петър. Петър поддържал книжарница \"Братя П. А. К. Шапкареви\" в Солун. Кузман Шапкарев е създател на Солунската българска мъжка гимназия \"Свети свети Кирил и Методий\" (1880 г.). Повече от половин век той работи и в областта на фолклористиката. Със събиране и записване на народни умотворения - приказки, песни, гатанки, пословици, предания, той започва да се занимава още от 1855 г. За изготвянето на историческата справка на Агенция “Фокус” са използвани следните източници: \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.03.18", "title": "Денят 18 март в българската история"}
{"url": "http://www.focus-news.net/news/2019/03/18/2635674/plovdiv-na-ofitsialna-tseremoniya-v-obshtina-karlovo-shte-badat-nagradeni-chetirimata-mazhe-spasili-detsa-na-vodopada-suchurum.html", "text": "От 11.00 часа в зала „Васил Караиванов” на Община Карлово ще се състои церемония по награждаване на четиримата мъже, спасили деца на карловския водопад Сучурум на 10 март тази година. Това съобщиха от пресцентъра на  Общината . \r\nНагради ще връчат кметът на Община Карлово д-р Емил Кабаиванов, директорът на Областна дирекция на МВР - Пловдив старши комисар Атанас Илков и представител на командването на 61-ва Стрямска механизирана бригада, в присъствието на областния управител на Пловдивска област – Здравко Димитров.", "date": "2019.03.18", "title": "Пловдив: На официална церемония в Община Карлово ще бъдат наградени четиримата мъже, спасили деца на водопада Сучурум"}
{"url": "http://www.focus-news.net/news/2019/03/18/2635668/toma-bikov-gerb-reshenieto-stanishev-da-ne-vodi-listata-na-bsp-e-habene-na-politicheski-resurs.html", "text": "Решението Станишев да не води листата на БСП е хабене на политически ресурс. Това каза народният представител от ПГ на ГЕРБ Тома Биков  в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването .  Той коментира актуалните политически теми: Решението на НС на БСП Елена Йончева да оглави евролистата на партията. \r\n„Поканила съм Тома Биков да представи новина си книга, но събитията сякаш ни изпреварват и не ни позволяват планиране, така че за момент отлагам книгата Ви и Ви питам веднага, новината на деня, Сергей Станишев не беше избран за водач на листата за евроизборите на БСП. Беше избрана неговата бивша половинка, която не е член на БСП, представител е от гражданската квота и според Корнелия Нинова е „говорител и флагман на търсенето на истината за ГЕРБ“ – Елена Йончева. 20 гласа ги делят. Как ще коментирате това обстоятелство?“, попита водещата Илиана Беновска. Тома Биков отговори, че извън литературните метафори, които са били употребени за Елена Йончева, това си е работа на БСП. Той подчерта, че ГЕРБ нямат притеснения кой ще бъде водач на листата на левицата, а БСП изпитва дефицит на партийни кадри и логично се опитва да ги попълни през някаква гражданска квота. „Доколкото г-жа Йончева може да се каже, че не е свързана с БСП, тя все пак има такъв тип биография и преди да стане депутат очевидно е симпатизирала на левицата. А доколко тя е „флагман“ и „носител“ на истината е съвсем друг въпрос, защото дотук, през последните 2 години, освен някакви компромати, друго не е правила! Нито един от тези компромати не успя да намери някаква реализация дори на ниво обвинение. Това са едни сигнали, които по-скоро имат литературен характер, включително и последната им сценка, която разиграха преди 2 дни пред АПИ, където пак внасяха едни велики сигнали!“, уточни народният представител. „Искат проверка от европейски специалисти на редица пътища, магистрали!“, уточни водещата Илиана Беновска. Събеседникът й отговори, че няма нищо лошо в това, самите пътища са строени с европейски средства и вече са минали една проверка. По-важното според него е, че нито една акция на Йончева не се е превърнала в сигнал до прокуратурата. „Това, което се превърна в сигнал, е нейната свързаност с Цветан Василев и подозренията за това как са били превеждани пари на нейна фирма от страна на г-н Василев. Това се материализира като разследване и като обвинение!“, заяви Тома Биков.  \r\n„Добре, но все пак коментирайте този „кастинг“, ще го нарека, за водач на евролистата, който Станишев не можа да спечели. Какъв знак дава Корнелия Нинова не само на самия Сергей Станишев, на вътрешната опозиция в БСП, но и на вас, ГЕРБ?“, попита водещата Илиана Беновска. Тома Биков отговори, че някакви знаци могат да се дават вътре в БСП, а за ГЕРБ е ясно, че БСП им е основният политически опонент. Той продължи, че вътрешният сигнал в БСП е, че всеки, който има несъгласия с решенията на Корнелия Нинова, няма път в социалистическата партия. Народният представител обясни, че гласуването не е било толкова за Станишев или Йончева, а в БСП има две групи, които са на диаметрално противоположни позиции по отношение на политиката и това разделение на гласовете много ясно показва, че БСП не е успяла да преодолее това разкрачено положение от 1990 г. насам и да реши каква партия е и за какво се бори. „Това е проблем и за нас, защото ние бихме били много по-спокойни, ако нашата алтернатива е наясно със себе си и един ден, когато евентуално спечели парламентарни избори, страната няма да бъде подложена под риск отново да се окаже в криза, заради кризата на идентичността в БСП, нещо, което се е случвало в предишни години!“, заяви Биков. Искането на БСП за предсрочни избори.  \r\n„В представянето на Елена Йончева в своята реч пред пленума на БСП Корнелия Нинова за пореден път съобщава амбицията си да има предсрочни избори, БСП да е на власт, само не споменава, че тя също се стреми към министър-председателския пост, но обвиненията към вас са отново – че сте превърнали корупцията в държавна политика, че задкулисието също е държавна политика и сте узаконили политическия рекет, като сте допуснали един компрометиран с няколко обвинения бизнесмен да попадне в политиката, кого визира тя?“, попита водещата Илиана Беновска. Тома Биков отговори, че в ГЕРБ няма бизнесмен с обвинения, който да е в парламента. Той продължи, че има един много прост начин Корнелия Нинова да стане министър-председател и той е да спечели изборите. Тя обаче ги е загубила и то не защото ГЕРБ са ги фалшифицирали, тъй като изборите са били организирани от президента Радев, а защото лидерът на БСП е допуснала няколко тежки политически грешки, които граничат с гафове, по време на предизборната кампания. „Така че ако тя не знае защо е загубила изборите през 2017 г. и сега не е министър-председател заради това, аз мога да й кажа – заради самата нея! И ако беше анализирала своите грешки в онзи момент, вероятно в момента нейната партия нямаше да бъде на второ място и най-вероятно нямаше да загуби предстоящите избори за ЕП. Защото поведението на БСП показва, че те не само, че не са си извадили никакви поуки за себе си. Сега малко сексистки ще се изразя, има един такъв тип жени, които винаги търсят проблема извън себе си, а много често проблемът е в тях самите!“, заяви Тома Биков. „И много мъже го правят това, не мога да остана мълчалива, има такъв тип хора!“, отвърна водещата. Гостът й добави, че този тип хора натоварват с напрежение, което води до влизане в следващата лична драма, която се опитват да излекуват с нова конфронтация.  Евролистата на ГЕРБ. \r\n„Елена Йончева ще промени ли възгледа на ГЕРБ, трябва и вие да обявите вашия водач и вашата листа, възгледа на ГЕРБ за водача и листата? Говори се, че Мария Габриел ще води листата, съпоставими ли са например Мария Габриел и Елена Йончева?“, попита водещата Илиана Беновска. Тома Биков отговори, че според него двете не са съпоставими. Той продължи, че въпросът не е в това кой ще води листата. „Но едно е Бойко Борисов да е председател на ГЕРБ, друго е някой друг, всеки дава своята осанка на процеса, така че, който води листата, той ще я озарява!“, отбеляза водещата Илиана Беновска. Събеседникът й отговори, че е така и затова ГЕРБ толкова задълбочено мислят кой да бъде водач на евролистата им. Въпросът е обаче какво ще правят после евродепутатите на ГЕРБ и на БСП. Народният представител заяви, че евродепутатите на ГЕРБ, независимо кои са те, в началото на следващия ЕП ще подкрепят за председател на ЕК Манфред Вебер. Тук Елена Йончева, като водач на листата на БСП и Корнелия Нинова, като председател на БСП трябва да кажат много ясно те участват ли в кампанията на Франс Тимерманс за председател на ЕК. Самият Тимерманс е един от най-големите поддръжници на Истанбулската конвенция, което за Корнелия Нинова е пречка. „Така че те първо трябва да отговорят на този въпрос преди да говорят за задкулисието, корупцията и какво ли не там!“, категоричен бе Биков. \r\nФактът, че Сергей Станишев не е водач на листата на БСП, ще отслаби ли българските позиции в Брюксел?  \r\n„Г-н Биков, искам да Ви задам един малко парадоксален въпрос, но той е важен, няма ли да обезсилят България БСП, Корнелия Нинова и Елена Йончева, като покажат на целия свят, че те не предпочитат за водач на своята евролиста лидера трети мандат на ПЕС Станишев? Казвам, че е парадоксален, защото става дума за вашата противопоставима, втората по големина партия в ЕП!“, попита водещата Илиана Беновска. Тома Биков отговори, че със сигурност БСП ще имат по-слаби позиции поне в лявото политическо пространство в Европа. „Но когато трябва да се борим срещу „Макрон“ 1 и „Макрон“ 2, когато трябва да обединим българските усилия и виждате, че със Станишев нямате противоречия по тези въпроси!“, продължи водещата. Събеседникът й се съгласи и подчерта, че лидерът на ПЕС е оказал влияние да се постигне единство на българските евродепутати, независимо в кое политическо семейство са, защото именно в ПЕС е имало колебания по отношение на пакета „Макрон“, защото той засяга социалните придобивки. Народният представител заяви, че може би Елена Йончева има някаква тежест в ПЕС през Сергей Станишев, а Корнелия Нинова няма никаква тежест дори и през него. Според Биков това е хабене на политически ресурс. \r\n„Не искам да употребявам силна формулировка, но и вие казвате „хабене на политически ресурс“, това не граничи ли малко с национално предателство – ти да имаш единствения българин на такава висока позиция, който поддържа на принципна основа решаването на важни за България проблеми в Европа и ти го обезсиляваш? Той, за да влезе в парламента, трябва да се обажда на някого си и да го помоли да му пусне пропуск само да влезе, за да разговаря с другите членове на тази партия и да агитира в полза на България!“, попита водещата Илиана Беновска. Тома Биков отговори, че това поведение е доста неразумно. При ГЕРБ е точно обратното, използват се възможностите на всеки човек, който има някакви позиции в Европа.  \r\nРешението на „Воля” да напусне парламента и проблема с кворума.  \r\n„Купи ли си ДПС Марешки?“, попита водещата Илиана Беновска. Тома Биков отговори, че не мисли така. „Ще Ви кажа как изглежда отвън ситуацията, сега се изравниха нещата – ГЕРБ със своя кворум и ДПС плюс „Воля“ със своя кворум!“, обясни водещата. Събеседникът й отговори, че не смята, че игрите с кворума са нещо толкова важно. „Това е ключът към парламентарната дейност, ако този ключ не се завърти в 9 часа да има 121, няма закони!“, подчерта водещата. Гостът й отговори, че всеки в крайна сметка ще плати политическата цена за това какво е правил. Той изрази мнение, че ДПС няма връзка с решението на Веселин Марешки да излезе от парламента. \r\n„А той защо излезе тогава, ако ДПС няма връзка?“, попита водещата Илиана Беновска. Тома Биков отговори, че лидерът на „Воля“ е целял да привлече внимание към себе си, за да постави свои приоритети. В рамките на предизборната кампания това може би са някакви легитимни средства. Той изрази очакване на срещата с ГЕРБ предложенията на Марешки да бъдат обсъдени и той ще преосмисли решението си да напусне парламента. Освен в това самата ПГ на „Воля“ е направила така, че да има кворум. Законът за вероизповеданията. \r\n„А не на нарушихте ли вие джентълменските си отношения с ДПС най-малко в два аспекта – Закона за вероизповеданията като дадохте заден за опрощаване на задълженията на вероизповеданията, но главният герой там за опрощаване беше мюфтийството и за Изборния кодекс с агитацията на майчин език, преференциите, броя на изборните секции в държави извън ЕС и ред други неща?“, попита водещата Илиана Беновска. Тома Биков отговори, че не е имало някакви джентълменски споразумения между ГЕРБ и ДПС. Той продължи, че в Закона за вероизповеданията е имало една основна цел, постигната от всички партии на КСНС – религиозните общности в България да бъдат български религиозни общности. Опрощаването на дълговете на мюфтийството е било с цел то да получи тази държавна субсидия и да се издържа от държавата. Поради обществения скандал и заиграването с темата, която е много деликатна, управляващите решават въпроса по друг начин. През разсрочване на дълга мюфтийството пак ще получи тази субсидия, която му се полага и в крайна сметка мюфтийството ще бъде българска институция. „Ние трябва да знаем, че мюфтийството не е само някаква религиозна структура, която обгрижва мюсюлманите в България, това е една от най-ефективните прегради за навлизане на радикални течения в страната, защото българските ислямски духовници са първите, които разпознават този ислям, който не е характерен за българските мюсюлмани!“, обясни народният представител.  Имат ли службите ни ресурс да установят кой е поръчал България в атентата в Крайстчърч? \r\n„Веднага преди да ми отговорите за Изборния кодекс да вклиня и това, което запитах в коментара си президента Радев и министър-председателя Борисов – имаме ли ние в България аналитичен ресурс, научен и разузнавателен, който да проанализира кой поръча България в атентата в Нова Зеландия? Няма да ме оборите, че този фитнес инструктор, нямащ 30 години и със средно образование, надали има историческите познания и вдъхновение да се занимава с България и с Балканите. И кой го финансира, той си напуска работата и тръгва да пътешества? Чухте изявлението на Ердоган, който моментално казва, че счита този атентат за атентат срещу Турция, турския народ и себе си. Какво ще стане, ако Ердоган махне с ръка на негласното споразумение с Борисов и каже – бежанците ги пускам към Европа?”, попита водещата Илиана Беновска. Тома Биков отговори, че на турския президент едва ли му минава през мисълта, че страната ни участва в това. „Но България е употребена, аз не казвам че участва. България е употребена като входна врата!”, поясни водещата. Гостът й отговори, че едва ли този атентат ще се окаже повод за вражда между България и Турция. „Не за вражда между България и Турция, а към Европа и България ще бъде входната врата!”, още веднъж подчерта водещата. Народният представител заяви, че не може да се каже за нито една европейска държава, че е помогнала на този атентатор. Той изрази надеждата си, че българското разузнаване притежава необходимия потенциал. Според него реакцията на българското правителство е била доста бърза, събрал се е и съветът за сигурност към МС. Народният представител изрази своята убеденост, че ако атентаторът от Крайстчърч е имал някакви връзки с български граждани, те ще бъдат разкрити.  Новата му книга. \r\nТома Биков обясни, че новата му книга представлява опит за анализ на политическите кризи от последните 30 години. И понеже по конституция всяка политическа криза е съпътствана от служебно правителство е направен анализ на тези служебни правителства. „Много хубаво пожелание – „Паметта е гаранция, че всеки въпрос рано или късно ще получи своя отговор! Корелира със заглавието Ви, защото Вие разглеждате политически кризи и процеси, какъв отговор смятате, че ще получим с Вашата книга?”, попита водещата. Събеседникът й отговори, че кризите са времена на промяна и всяка промяна е криза по един или друг начин. „Политическите кризи водят до политически промени, затова е добре да сме готови за промените, защото промените винаги са болезнени, а ако не бъдем подготвени, промените могат да бъдат и към лошо, не само към добро. Ние сме свикнали, че промяната е нещо хубаво, а тя не винаги е нещо хубаво, защото е добре, когато е неизбежна да се опитаме да я насочим към някакъв позитивен изход!”, завърши Тома Биков разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 17 март 2019 година.", "date": "2019.03.18", "title": "Тома Биков, ГЕРБ: Решението Станишев да не води листата на БСП е хабене на политически ресурс"}
{"url": "http://www.focus-news.net/news/2019/03/18/2635665/afp-nova-zelandiya-shte-prieme-zatyagane-na-zakonodatelstvoto-za-orazhiya.html", "text": "Премиерът на Нова Зеландия Джакинда Ардърн обяви, че кабинетът й се е съгласил на мерки за затягане на законите за контрол над оръжията, предава  AFP . \r\n„Взехме решението като кабинет, единни сме\", заяви Ардърн, като увери, че реформите ще бъдат въведени в рамките на няколко дни. \r\nПри нападението в Крайстчърч от петък загинаха 50 души, припомня агенцията. Тереза Герова", "date": "2019.03.18", "title": "AFP: Нова Зеландия ще приеме затягане на законодателството за оръжия"}
{"url": "http://www.focus-news.net/news/2019/03/18/2635676/zapochva-priemat-na-zayavleniya-za-zastrahovane-na-selskostopanska-produktsiya.html", "text": "От 18 март до 31 юли земеделските стопани могат да кандидатстват по схемата за подпомагане „Помощ за съфинансиране на застрахователни премии при застраховане на селскостопанска продукция“. Бюджетът за държавната помощ за 2019 г. е 1,5 млн. лв. \r\nМаксималният размер на подкрепата, която може да получи един земеделски стопанин, е до 65% от стойността на застрахователната премия. Сумата за подпомагане e до 195 лв./ха при размер на застрахователната премия от 300 лв./ха. \r\nНа подпомагане подлежат полици, издадени след подаване на заявление за кандидатстване. \r\nСтопаните трябва да представят застрахователните си полици в отделите „Прилагане на схеми и мерки за подпомагане“ (ПСМП) на областните дирекции на ДФ ”Земеделие” до 31 август. Срокът за изплащането на средствата е до 10 работни дни след сключване на договорите между земеделския стопанин и Фонда. \r\nЦелта на помощта е насърчаването на земеделски стопани, малки и средни предприятия, които произвеждат плодове, зеленчуци, етерично-маслени култури и тютюн доброволно да застраховат продукцията срещу неблагоприятни климатични събития. \r\nПомощта се предоставя на земеделски стопани, които са регистрирани по реда на Наредба № 3 от 1999 г. и нямат задължения към Държавен фонд „Земеделие” и държавния бюджет.", "date": "2019.03.18", "title": "Започва приемът на заявления за застраховане на селскостопанска продукция"}
{"url": "http://www.focus-news.net/news/2019/03/18/2635678/api-dvizhenieto-v-dvete-trabi-na-tunel-praveshki-hanove-na-am-hemus-shte-se-osashtestvyava-v-edna-lenta.html", "text": "Движението в двете тръби на тунел „Правешки ханове“ на АМ „Хемус“ ще се осъществява в една лента. Това съобщиха от  Агенция „Пътна инфраструктура“ . От 10 ч. до 12 ч. движението в тунел „Правешки ханове“ на АМ „Хемус“ в посока Варна ще се осъществява в една лента поради ремонтни дейности по антените на мобилните оператори. Ще бъде ограничено движението по активната лента. Трафикът ще преминава по изпреварващата лента. \r\nОт 12.30 ч. до 14.30 ч. движението в тунел „Правешки ханове“ на АМ „Хемус“ в посока София ще се осъществява в една лента поради ремонтни дейности по антените на мобилните оператори. Ще бъде ограничено движението по изпреварващата лента. Трафикът ще преминава по активната лента.", "date": "2019.03.18", "title": "АПИ: Движението в двете тръби на тунел „Правешки ханове“ на АМ „Хемус“ ще се осъществява в една лента"}
{"url": "http://www.focus-news.net/news/2019/03/18/2635672/hasan-ademov-dps-ninova-ne-se-povtarya-borisov-prez-2009-ta-govori-sreshtu-koruptsiyata-i-dps-i-specheli.html", "text": "Нинова  не се повтаря -  Борисов през  2009-та говори срещу корупцията и ДПС и спечели. Това каза Хасан Адемов, народен представител от ДПС, в разговор с Илиана Беновска в седмичното обзорно политическо предаване „Беновска пита“ по „Канал 3” и „Радио К2”, съобщиха от  екипа на предаването.  \r\nТой заяви позиции по следните теми:  Водача на листата на БСП за евроизборите \r\nИлиана Беновска посрещна госта си Хасан Адемов и постави темата за настоящето и бъдещето, защото очевидно е на дневен ред. Тя обясни, че на него този въпрос особено му приляга, защото той е в политиката много време. Преди да говорят за ДПС, водещата постави въпросът за БСП и именно избора на партията Елена Йончева да е водач на евролистата, която победи бившата си половинка Сергей Станишев. „Разбира се, тя не го победи сама. За това й помогна Корнелия Нинова с активни усилия. Как ще коментирате този факт – един нечлен на БСП отскоро в политиката -Елена Йончева, ще представлява България в Европейския парламент, а председателят на втората по големина европейска партия, трети мандат председател, Сергей Станишев ще трябва да моли някой да му издаде пропуск, за да влезе в Европейския парламент, за да агитира за интересите на България.“, попита Илиана Беновска. Хасан Адемов определи като интересно случващото се в БСП и каза, че като че ли те се опитват дареактивират своята идентичност,„защото това, което се предлага от Националния съвет след тези травми с тайните гласувания и т.н. ме насочва като към опит за търсене на подкрепа от периферията от гледна точка на профила на Елена Йончева като активен борец срещу корупционните практики.“ Според него по този начин се търси нова идентичност на БСП против корупцията в България. Беновска припомни думите на предния си гост Тома Биков, според когото не й се получават антикорупционните обвинения на Елена Йончева. Хасан Адемов заяви, че БСП мислят по друг начин и каза, че условията, в които се намира в момента БСП, натежава и още един опит за промяна на профила - фиксацията върху Движението за права и свободи. Той допълни, че това може да върши работа на социалистите в краткосрочен план, но не и в дългосрочен и го определи като стратегическа грешка и опит да се възползват от друг исторически факт – победата на Борисов 2009 година, когато той е бил борец срещу корупцията. Адемов припомни, че тогава Борисов е обвинявал ДПС в какви ли не грехове, а Беновска определи историческата му препратка като много интересна. „Ако те смятат, че по този начин се печелят избори, нека видим дали това ще се потвърди.“ каза гостът и подчерта, че ДПС по никакъв начин не могат да се месят във вътрешните работи на която и да е партия.  \r\nИлиана Беновска се спря на думите на госта си за положението на БСП и попита какво е имал предвид и какво му е на сегашното положение на БСП. „Какво по-ясно доказателство за това, че в тази партия има проблеми, от резултата на гласуването?“, отговори Хасан Адемов и добави, че начинът на тайно гласуване за определяне на водач на евролистата показва, че в БСП има разнобой и различни мнения. „Разнобойът кой да бъде водач на листата вероятно ще доведе до разцепление в позициите на членовете и симпатизантите на Социалистическата партия, ако те не успеят по някакъв начин да консолидират своята позиция.“ категорично заяви Адемов. Той изрази предположението си, че в предизборната кампания на БСП няма да се говори за европейски ценности и принципи. „А какви са подозренията Ви – че ще се говори анти-ДПС и анти-ГЕРБ, така ли?“ Гостът отговори, че вече се говори и Нинова споменава за щяло и нещяло Движението за права и свободи. Беновска попита: „Нарекохте го фиксация, хайде да го разнищим.“ и отново се върна на препратката на Адемов от 2009 година, в която Борисов е бил антикорупционен и анти-ДПС. На въпроса на госта си, който попита Нинова дали така се печелят избори, Беновска отговори, че по този начин почти 10 години Борисов е на власт. Според Хасан Адемов в историята много рядко се повтарят едни и същи събития и отново призова ДПС да не се фиксират върху вътрешните работи на БСП, които са столетна партия и могат да си решат проблемите. „Да се оправят, както се казва.“ завърши водещата темата и върна госта си към фиксацията в ДПС Фиксацията в ДПС \r\n„Какво лошо има, ако вие намирате общ език с някоя партия по важни за България проблеми, за да бъдете обвинявани ДПС като скришом коалиционен партньор на ГЕРБ, че даже и на ОП, срещу които и Вие и те непрекъснато се лаете?“, попита Беновска. Хасан Адемов каза, че тайната надежда на патриотите и БСП е един ден заедно да тръгнат да управляват страната и допълни: „Има ли нещо загадъчно в една такава хипотеза? Аз мисля, че не.“ Беновска го попита от къде вади тези изводи, а той се обоснова с фиксацията върху ДПС – от една страна от Обединените патриоти и от друга – от страна на БСП. Вторият аргумент на Хасан Адемов е проявата на националистическо уклон в тази фиксация и на двете страни.  \r\n„Какво цели Корнелия Нинова като обвинява ДПС, че сте скришом партньор на ГЕРБ?“ попита водещата. Хасан Адемов каза, че в предизборната ситуация, в която се намираме, е важно партиите, които кандидатстват за ЕП да потърсят свой профил и да се опитат да разширят електоралното си представителство. Беновска припомни вчерашните думи на председателя на ДПС Мустафа Карадайъ от село Барутин, че държавата ни е по инерция, защото няма визия и приоритети за развитие на страната и определи това като пряко нападение срещу ГЕРБ. Тя припомни и обвинението на Нинова, че ДПС и ГЕРБ външно играят театър и обвиняват ГЕРБ, но си стискат ръцете зад завесата. Стана ясно, че Мустафа Карадайъ е попитал Беновска по време на централния съвет на ДПС дали не разпознава ГЕРБ като нарушители на конституцията. Хасан Адемов каза, че БСП непрекъснато се съмнява за тайни уговорки и споразумения извън правилата и защо те да нямат право на такъв тип съмнения. Той даде пример с единогласието на ГЕРБ, БСП и ОП срещу предложенията на ДПС, които са обвързани с конституционните текстове, а именно искането на ДПС всички български граждани да имат право да гласуват, независимо къде се намират. Беновска припомни и искането им майчиният език да може да бъде използван за агитация и цитира думите на Йордан Цонев, който е казал, че на английски, френски, немски може да се разговаря, а на турски – не. Хасан Адемов каза, че с това се нарушава резолюцията на ЕП, на Съвета на Европа, на Венецианската комисия.  Той допълни, че хората, които гласуват против тези текстове нарушават резолюцията на европейските институции, както и конституционни текстове. За него не е ясно защо българският народ и журналистите не питат дали има тайна коалиция между ГЕРБ, БСП и ОП, когато гласуват против тези текстове. Беновска каза, че ще зададе този въпрос. \r\nБеновска попита дали е имало тайна коалиция при гласуването на Изборния кодекс преди Борисов да нареди задна скорост и при първото гласуване на Закона за вероизповеданията, с който да бъдат опростени 8 милиона на мюфтийството. Хасан Адемов отбеляза, че никога не е ставало въпрос за опрощаване, а за данъчна амнистия. Беновска обърна внимание, че единствени със задължения към бюджета е мюфтийството според годишните доклади на вероизповеданията. Хасан Адемов върна малко назад и спомена за целта на Консултативния съвет на Национална сигурност при президента – религиозните изповедания в България да се откъснат от чужда финансова зависимост. „Това предложение на Консултативния съвет мина през изготвяне на проект, който беше внесен от г-н Карадайъ и г-н Цветанов.“ допълни гостът и подчерта, че това е била основната цел. Закона за вероизповеданията \r\nИлиана Беновска отвори скоба и припомни какво е питала Данаил Кирилов миналата седмица във връзка с това, че има много търговски дружества, включително и медии. Ако вероизповеданията са еманацията на религията, медиите са еманацията на гражданското общество, каза тя и попита защо в такъв случай да не се въведе данъчна амнистия и на медиите, за да няма чуждо влияние върху тях – Сорос, Америка за България и др. Гостът определи този въпрос като интересен и отговори, че финансовият министър би дал коректен отговор. Беновска каза, че Законът за радио и телевизията не работи в частта му за финансирането, а Адемов припомни, че ДПС е бил вносител на закон, с който да бъде осветено финансирането на медиите. Водещата каза, че всички вероизповедания взимат такси за ритуалите, които изпълняват, но тя не си спомня да е получавала касов бон при плащане на такса за кръщене. Хасан Адемов помоли да не влизат в подробности и каза, че по-важно е дали с този законопроект ще се изпъни поставената цел. Водещата каза, че тази платформа е ясна, а тя отбелязва сравнимост на условията и критериите – ако има по-широка данъчна амнистия в чувствителните сфери. „Данъчната амнистия е уредена в Данъчно- осигурителния процесуален кодекс. Уредена е за търговските дружества, но не и за религиозните вероизповедания. Тук големият въпрос е по какъв начин ще бъде извършвано това разсрочване.“ каза Хасан Адемов и допълни, че търговски дружества са тези, които могат да разсрочат своите задължения. Беновска изрази мнението си, че никога няма да има десетгодишна отсрочка на задълженията на търговските дружества. Гостът подчерта, че не е имало никаква сделка по въпроса между ГЕРБ и ДПС. „Не го наричайте сделка. Може да има рационално разбирателство.“, каза водещата, а гостът се обоснова, че не те са го наричали сделка. Илиана Беновска припомни изложените от ДПС аргументи – вероизповеданията трябва да бъдат под особен надзор, а Адемов допълни важен аргумент: „За какво да се договаряме с ГЕРБ - За това да отхвърлим ветото на президента, след като ние сме вносители на законопроекта за Изборния кодекс? Защо трябва да ни убеждават ГЕРБ да гласуваме против собствените си решения и как биха могли да го направят?“ Той каза, че няма аргументи за такава договорка.  Напускането на Воля на парламента \r\nИлиана Беновска определи ДПС като умел дипломат в политиката и каза, че се говори, че напускането на Марешки на парламента, което още не е факт, е привличане на Марешки към ДПС с цел да се изравнят мнозинствата на ГЕРБ и ОП от една страна и ДПС и Воля, от друга и с това да нарасне влиянието на ДПС.Гостът отрече ДПС да се договаря с Воля по този въпрос, а по отношение на поведенията на Воля, ГЕРБ и БСП са се казали достатъчно сериозни аргументи. Той спомена отново за това, което вчера се е случило в село Барутен, община Доспат и изказването на председателя на ДПС. Хасан Адемов заяви, че е по-важно да коментира това, което предлага ДПС, а не другите политически партии. „За да прозвучи вашият глас, трябва да има достатъчно въздух, достатъчно чиста атмосфера, а ние сме в замърсена.“, добави водещата. Гостът очерта приоритетите на ДПС, които и Мустафа Карадайъ вчера е заявил – чиста вода, чист въздух, чисти храни. „Разбрах, че намеквате за нашите приоритети. Ние сме за зелена енергия. Ние сме за това активните и свободни граждани да участват при вземането на решения.“ каза Хасан Адемов, а Беновска им го пожела от сърце и добави, че това трябва да е политика на всички партии. Гостът каза, че искат да чуят приоритетите и на другите политически партии, за да може всяко едно правителство да изпълнява общонационални приоритети. Той допълни, че преди 10-15 години България е имала национални приоритети – членство в НАТО, членство в ЕС, които са ни обединявали. Според него сега всеки иска властта, без да знае какви са приоритетите му.  \r\n„Изборът на Елена Йончева за водач на листата на БСП ще промени ли възгледа на ДПС за вашата листа?“, попита за финал Илиана Беновска. Адемов отрече ДПС да се интересува за това кои са водачи на другите партии. Той допълни, че до края на месеца тече процедурата по номинациите в ДПС, за които има решение и критерии. „Независимо кои са водачите на другите партии, ние си имаме наша стратегия.“ завърши гостът. Така приключи разговорът между Хасан Адемов и Илиана Беновска в седмичното обзорно политическо предаване „Беновска пита“ по „Канал 3” и „Радио К2” на 17 март 2019 година.", "date": "2019.03.18", "title": "Хасан Адемов, ДПС: Нинова  не се повтаря -  Борисов през  2009-та говори срещу корупцията и ДПС и спечели"}
{"url": "http://www.focus-news.net/news/2019/03/18/2635673/sofiya-v-gd-natsionalna-politsiya-shte-se-provede-brifing-za-deynostta-na-odmvr-sofiya-prez-2018-g.html", "text": "ОДМВР – София ще направи годишен отчет – анализ за дейността на Дирекцията през изминалата година. Това съобщиха от пресцентъра на  МВР . Около 15.00 часа се очаква брифинг в киносалона на ГД „Национална полиция“ на бул. „Ал. Малинов“ 1.", "date": "2019.03.18", "title": "София: В ГД „Национална полиция“ ще се проведе брифинг за дейността на ОДМВР - София през 2018 г."}
{"url": "http://www.focus-news.net/news/2019/03/18/2635677/plamen-panchev-trakiya-ikonomicheska-zona-s-radost-bih-se-vklyuchil-v-initsiativata-za-populyarizirane-na-dualnoto-obrazovanie.html", "text": "С радост бих се включил в инициативата за популяризиране на дуалното образование. Това каза Пламен Панчев, „Тракия икономическа зона“, в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването . Панчев коментира актуалните политически теми: Какво представлява „Клъстер Тракия икономическа зона”? \r\n„И много се радвам, че един гост, който отдавна искам да поканя, е тук в студиото, заповядайте инж. Панчев. Използвах слогана на нашия разговор „икономиката, глупако”, вярвам знаете чии са тези думи и колко са били печеливши по време на избора на Бил Клинтън за президент! Разкажете ни какво значи „Клъстер Тракия икономическа зона”, моля да го направите кратко, достъпно и разбираемо!”, започна разговора водещата Илиана Беновска. Пламен Панчев отговори, че това са компаниите, които създават зоната, а не инвеститорите, които са вътре. Основен двигател е компанията „Сиенит”. Има още едно акционерно дружество, което развива зоната в Куклен. „Това е съвкупност от 6 индустриални зони, някои от които се развиха изключително, като икономическата зона в община „Марица”, както и в община „Раковски”, а напоследък най-много инвеститори имаме в Куклен!”, обясни Панчев.  Ролята на местната власт. \r\n„Да поговорим малко с цифри и факти, вие сте частна икономическа зона, единствената по рода си!”, продължи водещата Илиана Беновска. Събеседникът й отговори, че не би казал частна, а по-скоро най-успешният пример за публично-частно партньорство. „Защото това, което правим с местната власт, е успешният модел. Затова имаме и тези резултати, защото няма как да работиш и да постигнеш тези резултати без местната власт. Смело мога да кажа, че през последните няколко години това, което успяхме с Българската агенция за инвестиции, с МИ, с МОН, като че ли е най-доброто, което ни се е случвало!”, заяви той. \r\n„В какво се изразява ролята на общината?”, попита водещата Илиана Беновска. Пламен Панчев отговори, че инфраструктурата на всяка индустриална зона е общинска. Всяка една инвестиция започва и завършва с общината, тя се одобрява от общината, всички съгласувания са на ниво община. „Но това не е нещо ново, това се прави и в другите икономически зони!”, отбеляза водещата. Събеседникът й отговори, че това е така, но подчерта, че за последните години „Клъстър Тракия икономическа зона” е създал много висока степен на доверие с общините, с които работи. Затова и резултатите са толкова добри. \r\nХарактеристиките на „Клъстър Тракия икономическа зона”. \r\n„Какви инвеститори има на територията на „Клъстър Тракия икономическа зона”?”, попита водещата Илиана Беновска. Пламен Панчев отговори, че вече инвеститорите са над 180, а началото е било поставено през 1996 г. Инвестираната сума е над 2 милиарда. „А каква част от данъците си те плащат тук, това е един болен въпрос?”, попита водещата Илиана Беновска. Събеседникът й отговори, че по-голямата част са големи инвеститори, чието данъчно обслужване не е на територията, на която развиват инвестициите си. Той обясни, че по груби изчисления около 50 милиона са данъците, които годишно идват от тези компании. „А може ли тогава да кажете какъв е техният годишен оборот?”, продължи с въпросите си водещата. Гостът й отговори, че от няколко години имат много добро сътрудничество с „Индъстри Уоч”, те са успели да направят някои изследвания с които да се види как се развива целият процес. Първото изследване е показало, че не производствата, а логистиката е дала огромен ръст от около 30%. „Но може би един от следващите пъти, ако поканите някой от тях, те ще могат да Ви отговорят по-конкретно и компетентно!”, добави Панчев. Той добави, че откритите работни места през годините са около 30 000. „Но може би някои компании са се оттеглили!”, отбеляза водещата. Събеседникът й отговори, че има информация само за една фирма, която се е оттеглила. „С огромна изненада открих какво голямо внимание се отдели на тази „добра новина”, а в същото време бяха влезли 4 компании с около 1200 човека!”, подчерта Панчев.  Основните проблеми през развитието на индустриалните зони. \r\n„Може би да обобщите какво още трябва да се направи като А-тласък от страна на държавата, ерго на общинските власти, като казвам държавата имам предвид МИ и Министерски съвет и Б-работодателите, за да може тези икономически зони да се развиват по-успешно, да са по-привлекателни и да осигуряват повече и по-разнообразен вид дейности?”, попита водещата Илиана Беновска. Пламен Панчев отговори, че имат изработена програма, която е част от областния план за развитие на област Пловдив. В тази програма са отбелязани основните проблеми. На първо място стои инфраструктурата, защото там, където има изградена и работеща инфраструктура, на инвеститорите им е много по-лесно. Вторият проблем е свързан с образованието и квалификацията. По този втори проблем се работи вече 6-7 години. Резултатите не са толкова бързи. „През 2016 г. подписахме с МОН създаването на образователно-индустриален борд. Това значи засега по около 180 деца на година от 5-ти до 7-ми клас, това е ранното кариерно ориентиране, да опитат да разберат какви биха искали да станат. Надяваме се тази година цифрата да е по-голяма!”, обясни Пламен Панчев. Би ли се включил в кампанията на „Радио К2” и „Канал 3” за популяризиране на дуалното образование? \r\n„А имате ли капацитет да се включите в една кампания, по която ние работим и ще стартираме много скоро? Искаме по човешки да промотираме, да обясним на децата и техните родители ползата, даже не е тази думата, възможността, че когато ти знаеш и можеш ставаш богат и щастлив. Това е слоганът на кампанията ни!”, попита водещата Илиана Беновска. Пламен Панчев отговори, че би добавил и думата доверие и смята, че е много хубаво отново да се спечели доверието на родителите, че бъдещето на техните деца е в България. „И че бъдещето не се базира непременно на висшето образование и на унижението, ще кажа без срам, да влезеш с тройка в университета. Ти можеш да имаш един добър занаят, който да си получил в тези профилирани училища с помощта на индустриалците в индустриалните зони и той да ти осигури един просперитет, да можеш да живееш с добро възнаграждение, да създадеш семейство, къща, дом, деца!”, обясни водещата Илиана Беновска. Гостът й се съгласи и добави, че към това трябва да прибавим и обучението през целия живот. „Така че напълно споделям и се радвам, че има такава инициатива, с радост бихме се включили!”, заяви той.  \r\nВодещата обясни още малко за кампанията. Тя разказа, че е направен клип, има и песен, а целта е всичко да звучи по-човешко. Пламен Панчев се съгласи и разказа, че вече са направени две родителски срещи вътре в предприятията, за да видят родителите, че условията на труд в съвременните предприятия са много добри. \r\nПодаръците. \r\nВодещата подари на своя гост клубната тениска с въпроса „защо” на гърба и попита „Защо се посвещавате на бизнес?”. Гостът й отговори: „Аз като че ли друго не мога да правя, така ми е по-лесно!”. Беновска му подари и книгата с интервюто й с Ахмед Доган от 1992 г. Той й подари „Срещи по пътя” на Никола Добрев. Става въпрос за развитието на една от индустриалните зони в партньорство с КЦМ. „Не на шега и с доверие Ви връчвам здравата българска червена ябълка с надежда да продължите и по-нататък напред, а не да даваме основание да ни смятат за нация от гнили ябълки!”, завърши Илиана Беновска разговора си с Пламен Панчев в седмичното обзорно политическо предаване „Беновска пита“ по „Канал 3“ и „Радио К2“ на 17 март 2019 година.", "date": "2019.03.18", "title": "Пламен Панчев, \"Тракия икономическа зона\": С радост бих се включил в инициативата за популяризиране на дуалното образование"}
{"url": "http://www.focus-news.net/news/2019/03/18/2635680/tass-putin-pristiga-v-krim-za-petata-godishnina-ot-prisaedinyavaneto-na-poluostrova-kam-rusiya.html", "text": "Държавният глава на Руската федерация Владимир Путин пристига в Крим и Севастопол, предава  TACC , като се позовава на съобщение от пресслужбата на Кремъл. \r\nУточнява се, че той ще участва в церемонии по въвеждането в експлоатация на обекти на енергийната инфраструктура.  \r\nКакто отбелязват от пресслужбата, Путин ще се срещне в Симферопол с представители на обществеността на Република Крим и Севастопол, и ще вземе участие в чествания по случай петата годишнина от референдума за обединението на полуострова с Русия. Тереза Герова", "date": "2019.03.18", "title": "ТАСС: Путин пристига в Крим за петата годишнина от присъединяването на полуострова към Русия"}
{"url": "http://www.focus-news.net/news/2019/03/18/2635681/denyat-18-mart-v-svetovnata-istoriya.html", "text": "През 1856 г. е подписан Парижкият мирен договор, с който завършва Кримската война. 1314 г. - във Франция на клада е изгорен великият магистър на Ордена на тамплиерите Жак Моле. Преди да умре, Моле проклева гонителите си да се явят заедно с него до края на годината пред \"Божия съд\".  На този ден през 1965 г. в орбита е изведен двуместният космически кораб “Восход”. Общата продължителност на полета 24 ч. На 18 март 1869 година е направено първото съобщение за съставянето на Менделеевата таблица. През 1869 г. Дмитрий Иванович Менделеев открива периодичния закон за химичните елементи. През 1662 г. в Париж започва да функционира първият обществен транспорт – 8-местна карета. На 18 март са родени: Люк Бесон - френски режисьор, сценарист и продуцент; Уилсън Пикет - американски певец и композитор; Фредерик Вилем Де Клерк - южноафриканки политик и държавник. На тази дата умират: Форуп - египетски крал; Фьодор Иполитович Шчербатски - руски философ, културолог, учен изтоковед, академик; Елефтериос Венизелос – гръцки политик.  \r\n2018 г.  \r\nВладимир Путин печели четвърти мандат като президент на Руската федерация. За него гласуват малко над 55 млн. руснаци. \r\n2018 г.  \r\nТурски военни и съюзниците им от Сирийската свободна армия превземат центъра на град Африн. Два месеца след началото на операция \"Маслинова клонка\", Анкара завладява населеното място, което от 2012-та година е под контрола на кюрдите. \r\n2015 г. \r\nСедем страни от ЕС - Италия, Гърция, Кипър, Испания, Австрия, Унгария и Словакия се разграничават от новите санкции срещу Русия. \r\n2015 г. \r\nПри терористична атака на Националния музей Бардо в столицата на Тунис загиват над 20 човека. \r\n2015 г. \r\nРекордна по сила за последните четири години магнитна буря достига стойност 8 на геомагнитния индекс Kp.  \r\n2014 г.  \r\nПрезидентът на Русия Владимир Путин подписва договор за приемане на Република Крим в състава на Русия. \r\n2013 г. \r\nСирийският Национален съвет избира Хасан Хито за министър-председател на заетите от опозицията райони. Хито заявява, че опозицията няма да преговаря с режима на Башар Асад. \r\n2012 г. \r\nКралят на Тонга Джордж Тупоу V почива в болница на Хонконг. \r\n2012 г. \r\nВ Гвинея-Бисау се провеждат президентски избори. \r\n2012 г. \r\nЗа нов президент на Германия е избран бившия евангелистки пастор Йоахим Гаук. \r\n2012 г. \r\nЗа нов председател на Общогръцкото социалистическо движение е избран министърът на финансите на Гърция Евангелос Венизелос. \r\n2004 г. \r\nАстероид прелита рекордно близо до Земята (43 хил. км). \r\n2004 г. \r\nСеверноатлантическият договор е договорно-правната основа на НАТО (Организацията на Северноатлантическия договор), създаден в съответствие с Член 51 от Устава на ООН, който утвърждава неотменимото право на независимите държави на индивидуална и колективна отбрана. Междуправителствената военно-политическа организация НАТО е създадена на 4 април 1949 г. във Вашингтон, САЩ, с подписването от 12 страни учредителки на Северноатлантическия договор. В нея страните членки запазват пълен суверенитет и независимост.  \r\n1966 г. \r\nРимският папа отменя отлъчването от църквата, наложено на католиците, сключили брак с некатолици. \r\n1965 г. \r\nВ орбита е изведен двуместният космически кораб “Восход”. Общата продължителност на полета 24 ч. Параметри на орбитата са перигей - 173 км, апогей - 498 км. Екипажът се състои от командир на кораба П. И. Беляев и втори пилот А. А. Леонов. По време на полета за първи път в историята на космонавтиката човек (Леонов) излиза в открития Космос. \r\n1948 г. \r\nВ Москва е подписан договор за приятелство, сътрудничество и взаимна помощ със СССР. Той предвижда двете договарящи се страни да вземат съвместно всички зависещи от тях мерки за предотвратяване на каквито и да било заплахи от възобновяване на агресията от страна на Германия или всяка друга държава, която би се обединила под някаква форма с Германия. НРБ и СССР да се консултират помежду си по всички важни въпроси, засягащи непосредствените интереси на техните страни, и да не участват в каквито и да било коалиции, съюзи и други враждебни на някоя от тях сдружения. Предвижда се и по-нататъшно развитие и укрепване на икономическите и културните връзки между двете страни, както и взаимното зачитане на независимостта и териториалната цялост на двете държави. Договорът е сключен за срок от 20 години. Подновен е на 12 май 1967 г. за още 20 години. \r\n1932 г. \r\nВ залива Сидни е открит най-широкият мост в света (широк 48,8 метра). \r\n1922 г. \r\nАнглийският съд осъжда Махатма Ганди на шест години затвор за подстрекателство към метеж. Махатма Ганди е един от ръководителите на индийското национално-освободително движение. През 1891 г. той завършва право в Лондон, след което става адвокат в Бомбай. От 1893 г. до 1914 г. Ганди живее в Южна Африка. Там се заема със защитата на 150 000 индийци, заселени в страната. По време на Англо-бурската (1899-1902 г.) и Англо-зулуската войни (1906 г.) той създава санитарни отряди от индийци за помощ на англичаните, за да докаже лоялността им към Британската империя. Той е лидер на партията ИНК. Учението му става програма за националноосвободителната борба на Индия. След извоюване на независимостта и разделянето й на 2 държави- Индийски съюз и Пакистан Ганди се обявява срещу започналите индо-мюсюлмански погроми. Убит е от членове на индуските шовинистични организации. \r\n1921 г. \r\nПодписан е Съветско-полският Рижки мирен договор. С него се слага край на Съветско-полската война от 1920 г. Определя се границата между Съветска Русия и Полша. Към Полша преминават Западна Украйна и Западна Белорусия. Между двете страни се установяват дипломатически и търговски отношения. \r\n1915 г. \r\nВ хода на Първата световна война в началото на Дарданелската операция кораби на Антантата неуспешно обстрелват укрепленията на пролива. След груби грешки на командването англо-френската флота се натъква на турското минно поле и претърпява тежки загуби. \r\n1913 г. \r\nЗапочва Петербургската конференция на Великите сили. Целта на събранието е да се разреши българо-румънския спор за Добруджа. \r\n1899 г. \r\nАмериканският астроном Уилям Пикеринг открива деветия спътник на Сатурн – Феб. \r\n1891 г. \r\nОсъществена е телефонна връзка между Париж и Лондон. \r\n1877 г. \r\nРусия и Австро-Унгария подписват секретно споразумение, което е включено към текста на Будапещенската конвенция от 3 януари 1877 г. Според допълненията Австро-Унгария има право да анексира Босна и Херцеговина с изключение на частта, разположена между Сърбия и Черна гора. Русия от своя страна, получава възможност да възстанови властта си над Южна Бесарабия, отнета й с Парижкия мирен договор от 1856 г. Предвижда се България, Албания и част от Румъния да бъдат организирани като самостоятелни държави, т.е. не се допуска създаването на голяма славянска държава на Балканите. Това задължение противоречи на предложенията на граф Игнатиев на предварителните заседания на Цариградската конференция за създаване на едно силно Българско княжество. Поради това споразумението е подписано без негово знание. \r\n1871 г. \r\nСъздадена е Парижката Комуна. Парижка Комуна е форма на политическо управление, установена в резултат на въстанието на парижките работници след снемането на блокадата над Париж от пруските войски и поражението на Франция във Френско-пруската война. Комуната е законодателен и изпълнителен орган на властта. Създадени са комисии (изпълнителна, военна, по външните работи, за правосъдието, по труда и др.). Въведено е всеобщо въоръжение на народа (Национална гвардия). Църквата е отделена от държавата. Проведени са социално-икономически и културни реформи. \r\n1869 г. \r\nНаправено е първото съобщение за съставянето на Менделеевата таблица. \r\nПрез 1869 г. Дмитрий Иванович Менделеев открива периодичния закон за химичните елементи. На основата на този закон обобщава основните принципи на неорганичната химия като създава периодичната система на химическите елементи и пръв в историята на химията предсказва съществуването на неизвестни дотогава елементи - скандий, германий и галий. \r\nСъздава също и химическата теория на водните разтвори, според която при разтваряне на дадено вещество във вода се извършва химическо взаимодействие. През 1860 г. открива абсолютната температура на кипенето. \r\n1856 г. \r\nПодписан е Парижкият договор, с който завършва Кримската война (1853-1856 г.). Договорът е подписан на Парижкия конгрес от представители на Русия и нейните противници във войната - Англия, Франция, Турция, Сардиния, и участващите в конгреса Австрия и Прусия. Русия и Турция си връщат една на друга завоюваните територии. Черно море се обявява за неутрално и на двете страни се забранява да поддържат в него военен флот и военноморски арсенали по бреговете. Обявява се свободно плаване по р. Дунав под контрола на международната комисия. Всички държави се задължават да не се намесват във вътрешните работи на Турция и гарантират автономията на Дунавските княжества (Молдова и Влашко) и Сърбия, като се запазва върховната власт на султана над тях. Договорът отслабва международното влияние на Русия в Европа и довежда до изостряне на Източния въпрос. \r\n1848 г. \r\nПод влияние на Февруарската революция във Франция през март 1848 г. в цяла Германия започват големи антифеодални вълнения в селата и народни демонстрации в градовете. В Берлин започва въоръжено въстание, в резултат на което опозицията образува либерално-буржоазно правителство. Същевременно във всички германски държави се запазва монархията. На проведените през април избори за Учредително събрание либералната буржоазия побеждава, както в Прусия, така и в другите германски държави. Учредителните събрания заедно с новите правителства създават гражданско опълчение и защитават обществения ред от действия на крайните радикали и анархистите. Правителствата се справят със селските вълнения. На общогерманско събрание във Франкфурт на Майн представителите на либералната опозиция се обявяват против обявяването на Германия за република. Левите демократи, които нямат голямо политическо влияние в обществото, искат да обявят Германия за децентрализирана конфедеративна република и се опитват да вдигнат въстание през април 1848 в Баден, но то е бързо потушено. На 18 май 1848 г. започва своята работа общогерманското Национално събрание във Франкфурт на Майн, като основната му задача е да изработи нова конституция. Болшинство в това събрание имат либералите центристи. През 1849 г. Франкфуртското събрание създава имперска конституция, запазваща монархиите и границите между германските държави. Имперската корона е предложена на Фридрих Вилхелм IV, но той се отказва от нея. Пруският крал и другите монарси отказват да признаят конституцията. Избухналото през пролетта и лятото на 1849 г. въстание в Западна и Южна Германия постепенно затихва и положението е окончателно овладяно от пруските войски. Франкфуртският парламент е разпуснат на 18 юни 1849 г. \r\nУнгарският сейм, заседаващ в Пожон (Братислава), приема няколко закона: за отмяна на феодалната зависимост на селяните и аграрна реформа, за народните представители и др. Приетите закони се реализират трудно на практика, което настройва селяните срещу политиката на правителството. То отказва да признае правата на неунгарските националности в Унгарското кралство за местно самоуправление, за автономия и за използване на родния език. Това довежда до конфликт между славяни и унгарци. \r\nПрез май 1848 г. започва истинска сръбско-унгарска война във Войводина. В Трансилвания започва война между унгарците и румънските въоръжени отряди, поддържани от австрийските войски. В парламента се засилва влиянието на радикалната дворянска групировка. Засилва се и влиянието на ръководения от поета Шандор Петьофи \"Съюз за равенство\". През септември 1848 г. австрийското правителство изпраща срещу Унгария хърватски войски. Парламентът създава Комитет за защита на родината, който организира отбраната на Унгария. Хърватските войски са разбити. След като потушават Виенското въстание през декември 1848 г., австрийските войски окупират Унгария. През март 1849 г. император Франц Йосиф с манифест премахва самостоятелността на Унгария и отделя от нея Трансилвания, Войводина и някои други области. Избухва ново въстание и около унгарските войски се сплотяват демократите на много от славянските народи. Унгарската революция сериозно застрашава сигурността на Австрийската империя. На 14 април 1849 г. унгарският парламент приема \"Декларация за независимостта на Унгария\", която обявява Хабсбургите за свалени от престола. За управител на Унгария е избран Лайош Кошут. Франц Йосиф се обръща за помощ към руския цар Николай I. През април руските войски влизат в Унгария и до 13 юли 1849 г. окупират цялата територия на Унгарското кралство и разгромяват унгарските революционни войски. В резултат на революцията селяните получават свобода и право да откупят земята си. \r\n1805 г. \r\nНаполеон приема титлата крал на Италия. \r\n1662 г. \r\nВ Париж започва да функционира първият обществен транспорт – 8-местна карета. \r\n1314 г. \r\nВъв Франция на клада е изгорен великият магистър на Ордена на тамплиерите Жак Моле. Преди да умре, Моле проклева гонителите си да се явят заедно с него до края на годината пред \"Божия съд\". Според легендите, и двамата, папа Климент и крал Филип, умират преди края на годината. Владенията на тамплиерите трябвало да бъдат предадени на йоанитите (Рицарите Хоспиталиери). След разгрома на Ордена на тамплиерите, останалите живи негови представители емигрират в Шотландия и поставят началото на съвременното масонство. \r\n1229 г. \r\nКръстоносците, начело с Фридрих II Щауфен, възстановяват Йерусалимското кралство. Египтяните отново го завладяват през 1244 г. \r\nЙерусалимското кралство е държава, създадена от участниците в Първия кръстоносен поход, след завладяването на Йерусалим през 1099 г. Териториално се оформя при следващите завоевания на кръстоносците в Източното Средиземноморие. Състои се от кралството и 3 фактически независими васални държави-графствата Триполи и Едеса и княжеството Антиохия. За първи управител на кралството е провъзгласен Готфрид Болонски. На тази дата са родени: \r\n1959 г. \r\nРоден е Люк Бесон - френски режисьор, сценарист и продуцент. На 20 години той заснема с крайно оскъден бюджет първия си филм \"Последната битка\". С него печели Голямата награда на Фестивала за научнофантастично кино в Авориас. Филмът, с който Люк Бесон получава международна известност, е \"Леон\". Следва \"Петият елемент\", типична холивудска суперпродукция. Филмографията му включва \"Метро\" (1985 г.), \"Голямото синьо\" (1988 г.), \"Никита\" (1990 г.), \"Леон\" (1994 г.), \"Петият елемент\" (1997 г.), \"Жана Д’Арк\" (1999 г.). Люк Бесон продуцира: \"Такси-1, 2, 3 (1998 г., 2000 г., 2002 г.), \"Ямакаши\" (2001 г.), \"Тристан\" (2002 г.), \"Фанфан Лалето\" (2003 г.). \r\n1941 г. \r\nРоден е Уилсън Пикет - американски певец и композитор. Един от най-известните изпълнители в стила соул през 60-те години. Започва с госпъл в Детройт, където се преселва семейството му през 50-те години. През 1959 г. е член на вокалната група \"Фалкънс\" (стил ритъм-енд-блус). Първият му хит е авторската песен \"Намерих любов\" (1962 г.). Особено популярни са песните му \"Ако се нуждаеш от мен\" (1963 г.), \"В среднощен час\" (1964 г.), \"634-5789\" (1965 г.), \"Страната на хилядата танца\" (1966 г.) и други, които застават начело на класациите за ритъм-енд-блус, а версията на \"Хей, Джуд\" (1969 г.) на \"Бийтълс\" му носи световна слава. През 1971 г. с група африкански и американски музиканти осъществява турне в Гана, заснето като филм (албум \"Soul to Soul\"). \r\n1936 г. \r\nРоден е Фредерик Вилем Де Клерк - южноафриканки политик и държавник. През 1958 г. той завършва право в университета в Почефстръм. От 1973 г. е депутат в Парламента на ЮАР, от 1986 г. е председател, а от 1987 г.е министър на образованието. Той е избран за президент на ЮАР през 1989 г. През 1992 г. в Париж, заедно с Н. Мандела, Де Кларк получава наградата на ЮНЕСКО за мир. През 1993 г. отново с Н. Мандела , получава Нобелова награда за мир заради приноса си в ликвидирането на системата на апартейд в ЮАР. \r\n1913 г. \r\nРоден е Рьоне Клеман - френски режисьор. Учи архитектура в Училището за изящни изкуства в Париж. През 1931 г. снима като любител серия експериментални филми. През 1936 г. завършва филма “Пази лявата си ръка”. След документалните филми “Забранена Арабия” (1937 г.) и “Тези от релсите” (1943 г.) дебютът му в игралното кино - “Борба за релси” (1946 г.), го прави световноизвестен. Филмите му се разделят на 2 групи - за войната и нейните последици - “Забранени игри” (1952 г.), “Ден и час” (1963 г.), “Гори ли Париж?” (1966 г.) - и за борбата на самотния човек с обществото или със самия себе си - “Жервез” (1955 г.). За “Г-н Рипоа” (1954 г.) получава специалната награда в Кан. Създава още: “Стените на Малапага” (1948 г.), “Стъкленият замък” (1950 г.), “Преграда на Тихия океан” (1957 г.), “Жарко слънце” (1959 г.), “Каква радост е да се живее!” (1961 г.), “Пътник в дъжда” (1969 г.), “Къща под дърветата” (1971 г.), “Бягането на заека през полето” (1973 г.), “Приходящата леля” (1975 г.). Умира на 17 март 1996 г. \r\n1886 г. \r\nРоден е Курт Кофка - немски психолог. Той е един от основателите на гещалтпсихологията. В периода 1904- 1905 г. учи в Единбург, Шотландия. Защитава докторат в Берлин през 1908 г. Съвместно с М. Вертхаймер и В. Кьолер поставят началото на психологическото направление “гещалтпсихология”. Гещалтпсихологията е фокусирана върху принципа на групирането. Групирането на стимули е в основата на структурирането и интерпретирането на визуалното поле или на определен проблем по конкретен начин. Основните принципи, определящи групирането са: 1. продължаване - елементите се групират според своята близост; 2. подобие- подобните един на друг по някакъв признак елементи естествено се групират по-лесно, 3. близост - на тенденцията към групиране са подчинени елементи, които допълват някаква цялост, 4. простота- отделни елементи, се обединяват във фигури като се подчиняват на принципите за симетрия и последователност. Според Кофка животните също са способни да учат. Той също така е на мнение, че няма абсолютно безсмислено учене. През 1927 г. Кофка емигрира в САЩ. Умира през 1941 г. \r\n1869 г. \r\nРоден е Невил Чембърлейн - английски общественик и държавник, един от лидерите на Консервативната партия. Той завършва елитарно училище в Ръгби и Бирмингамския колеж. Дълго време работи като предприемач. Кмет е на Бирмингам (1915-1916 г.). Заема редица държавни длъжности. През 1937-1940 г. Чембърлейн е министър-председател и лидер на Консервативната партия. Като министър-председател подписва Мюнхенското съглашение (1938 г.). То ликвидира независимостта на Чехословакия и я прави протекторат на фашистка Германия. Политиката на умиротворяване, провеждана от Чембърлейн, довежда до Втората световна война, в която Великобритания се намесва при крайно тежки и сложни условия. След военните неуспехи на Великобритания през 1940 г. Чембърлейн подава оставка като министър-председател. Остава в правителството на У. Чърчил. \r\n1842 г. \r\nРоден е Стефан Маларме - френски поет. Той е един от основоположниците на символизма. Маларме е редактор на в. “Последна мода” (1874-1875 г.). През 1876 г. той издава еклогата “Следобедът на един фавн”. Най-добрите си стихотворни творби издава през 1893 г. под заглавие “Стихове и проза”. \r\n1837 г. \r\nРоден е Стивън Гроувър Кливланд - американски държавник и политик. Има юридическо образование и член на Демократическата партия. Два пъти е президент на САЩ (1885-1889 г., 1893-1897 г.). По време на неговите мандати е възстановен златният стандарт (1893 г.) и е приета протекционистката тарифа (1894 г.). Във външната си политика правителството на Кливланд следва идеите на панамериканизма. На тази дата умират: \r\n1965 г. \r\nУмира Форуп - египетски крал (1936-1952 г.), до юли 1937 г. управлява регентски съвет. Свален е в резултат на Юлската революция (1952 г.) и е изгонен от Египет. Гражданин на Монако от 1959 г. \r\n1942 г. \r\nУмира Фьодор Иполитович Шчербатски - руски философ, културолог, учен изтоковед, академик (1918 г.). Завършва Санкт-Петербургския университет (1889 г.), ученик е на И. П. Минаев. От 1900 г. е професор в Санкт-Петербургския университет. Заедно със С. Ф. Олденбург създава поредицата “Biblioteca Budhica” (1897 г.), място за публикации на учени изтоковеди - текстове, преводи на писмени паметници от Индия, Тибет и Монголия. От 1928 г. ръководи Института по будистка култура в Ленинград, преобразуван по-късно в Индо-тибетски кабинет към Института по изтокознание към Академията на науките на СССР. От 1900 г. изучава ръкописи на тибетски език в будистки манастири в Монголия. През 1910 г. пътува из Индия, за да изучава будистката научна литература на санскрит. Основните му трудове са посветени на философията на будизма, анализа на философската основа на будизма Махаяна. Изследванията на Шчербатски по будистка философия и логика повлияват върху индологията и изучаването на будизма (основател е на руската школа в тази посока). Превежда и издава редица писмени паметници на санскритската и тибетската култура. Почетен член е на научните дружества във Великобритания и Франция. \r\n1936 г. \r\nУмира Елефтериос Венизелос – гръцки политик. Той организира въстание в Крит, след което отива в Гърция. От 1910 г. до 1915 г. е министър-председател. Венизелос въвежда Гърция в Балканския съюз през 1912 г., а след това сключва със Сърбия съюз против България . През 1916 г. той отива при съглашенските войски в Солун и там с адмирал Кундуриотис образува временно гръцко правителство, което е независимо от законното правителство в Атина. Мобилизира част от своята армия, с цел да участва в съглашенските войски във войната срещу България. През 1920 г. Венизелос губи законодателните избори, които довеждат отново на престола абдикиралия в това време крал Константин. Напуска Гърция и се установява във Франция. През 1926 г. се връща отново и взема дейно участие в управлението на страната. През март 1935 г., когато е в опозиция, той организира въстание в Крит и в новите земи на Гърция против управлението на Цалдарис. Въстанието е потушено бързо и той отново заминава за чужбина. Венизелос е един от най-способните балкански политици. Благодарение на него Гърция успява да разшири и удвои териториите си през Балканската и Първата световна война. \r\n1913 г. \r\nУмира Георги I - гръцки крал (1863-1913 г.), от династията на Глюксбургите. Той заема престола по настояване на Англия, поддържана от Франция и Русия. Син е на датския крал Христиан IХ. Става крал на Гърция след свалянето на крал Отон. Георги I започва да създава \"Велика Гърция\" за сметка на България. Убит е през Балканската война (1913 г.). Някои смятат, че е убит по подбуда на сина му Константин, който наследява престола му. \r\n1907 г. \r\nУмира Марселен-Пиер Бертло - френски химик и философ. Автор е на трудове по химия, между които капитални работи по агрономическа химия. Бертло оборва витализма. Основател е на термохимията. Той изобретява калориметричната бомба през 1881 г. Бертло е член на Парижката академия на науките на Френската академия. \r\n1768 г. \r\nУмира Лорънс Стерн - английски писател сантименталист. Роден е на 24 ноември 1713 г. в Ирландия. Като свещеник публикува “Проповедите на мистър Йорик” (1760 г.). Автор е на романа “Животът и мислите на Тристоам Шанди” (1759-1767 г., 9 т.). “Сантиментално пътешествие из Франция и Италия” (1768 г.) е дневник от лични преживявания по време на едно пътуване. \r\n1745 г. \r\nУмира граф Робърт Орфорд Уолпол - английски общественик, политик и държавник. Избран е в парламента от партията на вигите през 1701 г. Седем години по-късно той влиза в правителството. През 1715 г. става министър на финансите, а през 1721 г. -министър-председател. Отказва се от политиката на колониални войни, с което предизвиква недоволството на определени политически и търговски кръгове. Загубите във войната с Испания, започнала през 1740 г. го принуждават да си подаде оставката и да се оттегли от политиката. \r\n1584 г. \r\nУмира Иван IV Василевич (Грозни) - велик княз от 1533 г. Той е първият руски цар от 1547 г. Син е на Василий III Иванович. Грозни активно се включва в държавната политика от времето на създаването на т. нар. Избрана. Неин фактически ръководител е А. Ф. Адашев. Иван IV Василевич се стреми да укрепи самодържавието и да централизира държавата. През 1549-1560 г. провежда реформи в областта на централното и местното управление, реорганизация на армията и др. В резултат на военните походи на Иван IV Василевич през 1547-1552 г. е присъединено Казанското ханство, през 1556 г. - Астраханското ханство, а през 1555 г. и 1557 г. под руска зависимост попадат сибирския хан Едигер и Голямата Нагайска орда. След падането на Радата през 1560 г. Иван IV Василевич еднолично провежда политика за укрепване на самодържавната власт. Воюва неуспешно с Ливония за излаз на Балтийско море, но започва присъединяването на Сибир. Още по време на Ливонската война той засилва борбата си с остатъците от феодалната разпокъсаност. Най-разпространени методи за борба с политическите му противници стават заточението и смъртното наказание. През 1565 г. е въведена опричнината. Избити са голяма част от привържениците на Владимир Андреевич Старицки, а през 1569 г., самият Старицки бива заставен да изпие отрова. Наказани са Новгород и Псков в обвинение за стремеж към поданство на \"литовския крал\". \r\nЗасилва се крепостническият гнет. Сред народа Иван IV Василевич получава прозвището \"Грозни\". Голяма е ролята му в разработването на официалната идеология на самодържавието. Оказва влияние върху съставянето на редица литературни паметници от средата на ХVI в., изиграва и важна роля в организацията на книгопечатането. По негова инициатива е осъществено строителството на храма \"Василий Блажени\" в Москва. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.03.18", "title": "Денят 18 март в световната история"}
{"url": "http://www.focus-news.net/news/2019/03/18/2635682/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-ul-11-ti-avgust-i-ul-dunav.html", "text": "Въвежда се временна организация на движението във връзка с ремонт на ул. „11-ти август“ и ул. „Дунав“. Това съобщиха от пресцентъра на  Столична община . От днес до 18 април 2019 г. се забраняват престоят, паркирането и влизането на пътни превозни средства по ул. „11-ти август“ в участъка от ул. „Московска“ до пл. „Св. Ал. Невски“ и по ул. „Дунав“ в участъка от ул. „Московска“ до пл. „Св. Александър Невски“. В участъка на ул. „11 Август“ предстои ремонт на паважната настилка, а по ул. „Дунав“ ще бъде премахната асфалтовата настилка и ще бъде подреден паваж. И по двете улици ще бъде изградено осветление. Обектът е част от проекта за „Изграждане, възстановяване и обновяване на публични пространства в централната градска част на София - Зона 4“.", "date": "2019.03.18", "title": "София: Въвежда се временна организация на движението във връзка с ремонт на ул. „11-ти август“ и ул. „Дунав“"}
{"url": "http://www.focus-news.net/news/2019/03/18/2635675/kaloyan-pargov-bsp-stanishev-e-dokazal-raboti-za-balgariya-vav-vsyako-kachestvo.html", "text": "Станишев е доказал - работи за България във всяко качество. Това каза Калоян Паргов, БСП-София, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването.  \r\nТой заяви позиции по следните теми: БСП – настояще и бъдеще; Йончева, а не Станишев за водач на евролистата \r\n„Утре ще съмне ли по-добър ден за БСП след като избрахте неочаквано за обществото за водач на евролистата на БСП не Сергей Станишев, а не-членката на БСП Елена Йончева?“ бе въпросът, с който Беновска посрещна Паргов. Паргов попита защо да е неочаквано при положение, че тези две имена са били най-обсъжданите. „Логиката показва, че лидерът на ПЕС 3 мандата – Сергей Станишев, дългогодишен член на БСП някак си е естественият водач“ заяви Беновска. „Елена Йончева също набра скорост. Това беше тема на днешния пленум на националния съвет, който прикова вниманието на всички Вас – медиите“ коментира Паргов и използва израза „Глас народен-глас Божий“ за разликата от 20 гласа, с който изборът на Йончева е надделял. Лидерът на БСП-София съобщи, че от утре започва нов етап. Водещата попита госта си защо БСП не са приели предложението на Станишев да се гласуват първите двама. Паргов обясни, че предложението е било извън процедурата и заяви, че Станишев има място в евролистата, „но все пак националният съвет след толкова часове дебати и спорове, дискусии и аргументи в различните посоки… след таен вот определи за водач Елена Йончева“. „Сергей Станишев е водач на втората по големина европейска партия. По пакета „Макрон“ 1 и 2 и други въпроси засягащи България той не търсеше политическо противопоставяне с ГЕРБ, а напротив заставаше на национално отговорни позиции като представител на България в парламента. Сега, за да продължи да застъпва националните интереси на България, ако иска да влезе в парламента и да говори с представителите на ЕНП, трябва да помоли някого да му пуснат пропуск“ коментира Беновска и заяви, че БСП „обезкървява“ страната ни. В отговор на това Паргов заяви, че Станишев е доказал, че може да работи за България във всяко едно качество и затова предложи отправна точка в анализа да е противопоставянето на ГЕРБ и БСП при избора на Елена Йончева и битката за Европа. Лидерът на БСП-София съобщи, че в началото на април националният съвет на партията ще се събере, за да подреди отново чрез таен вот излъчените членове за европарламента. Паркоматите и шофьорите в градския транспорт; Предстоящите избори \r\n„Споменахте напускането на БСП на 44-то НС. Дадохте една странна пресконференция Вие като лидер на БСП-София и зам.-председателят на ПГ на БСП Георги Свиленски. Бяха обявили в имейла до медиите, че ще давате пресконференция „зад вратата“ на НС. Темата беше много важна и Вие работите по нея вече много време, но защо „зад вратата“ на НС Вие трябва да говорите за шофьорските заплати, за терминалите за паркинг и т.н.? На улицата ли се прави политиката? И какво общо имате Вие, лично като председател на БСП-София с парламента, за да има създавате практически аудитория за пресконференция с присъствието и темите си“ попита Беновска. Паргов отговори, че проблемът с паркоматите касае района около Парламента и журналистите са били поканени там, за да им е по-удобно и да има възможност да се демонстрира какъв е проблемът с паркоматите – най-голямата община в България „за пореден път да се чувства над закона, както се е случвало не един или два пъти, когато НС приеме едни закони, а общината години след това се чуди дали да ги изпълни, или да оспори тяхното изпълнение“. Беновска попита защо никой не е забелязал проблема досега. Паргов обясни, че няма кой освен тях да го забележи, а относно предназначението им изясни, че позволява на водачите на МПС да закупят талони за паркиране. Лидерът на БСП-София подчерта, че устройството не е фискализирано, а отговорът на кметът на София е бил, че се работи по проблема, но „не е лошо да си признаеш, когато грешиш“. „Кой е председател на транспортната комисия?“ попита Беновска, а Паргов отговори, че това е човек, който се чуди в какво качество е председател – дали синдикален лидер, или представител на работодателите – Екатерина Йорданова, която очевидно не е обърнала внимание на проблема с паркоматите. Беновска коментира, че когато работиш с много хора разчиташ на това всеки да си свърши работата и затова Фандъкова е очаквала Йорданова да изпълни задълженията си. Паргов допълни, че и Градска мобилност имат задължения по този казус. Лидерът на БСП-София заяви, че изчаква 31 март, защото е обещано проблемът да бъде решен и ако това не се случи в срок – тогава ще поискат наказания. Беновска коментира, че „успехът е общ, провалът е твой“ и когато други се провалят – пак Фандъкова е виновна. Паргов не се съгласи, защото ролята на опозицията е да решава проблеми като посочва на управляващите какво са забравили или с какво са се забавили – фискализацията на паркоматите, шофьорите в градския транспорт и редица други проблеми.  \r\nОтносно проблема с шофьорите на градския транспорт Паргов заяви, че това е кауза на БСП-София и на групата съветници. Водещата попита дали БСП са доволни от увеличението на заплатите. Лидерът на БСП-София отговори, че ще бъде удовлетворен, когато шофьорите са удовлетворени. Беновска коментира, че никога един работещ не е съвършено доволен от работодателя си. „А, как Ви се струва хипотезата общината с 1,7 милиарда, която ни продъни ушите с рекорден бюджет да каже „нямаме пари за Вас или не може да намерим“?“ попита Паргов, а Беновска подчерта, че много средства са инвестирани в ремонти, в изграждането на метро, в чистотата на въздуха. Паргов благодари на групата съветници и на всички, които са ги подкрепили в каузата и се обърна към работещите в градския транспорт с обещанието, че на шестмесечието, когато предстои актуализация на бюджета – отново ще настояват за увеличаване на заплатите. Паргов заяви, че е призовал кмета на София да поеме ангажимент. Беновска поздрави госта си за това, че е погледнал в камерата, за да може зрителите да му видят погледа и обръщението да е към гражданите, което доказва, че се чувства сигурен като лидер на БСП-София. Паргов отговори, че 5 години е начело и се чувства като председател, а това дали е лидер – хората го определят. Беновска посъветва госта си БСП да са внимателни на предстоящите избори. „Вече Ви подадоха картите, така че независимо, че в София имахте най-много номинации с изключение на „Оборище“ на Сергей Станишев – Елена Йончева ще води“ каза Беновска по повод евроизборите и стремежът трябва да е към постигане на най-голям брой гласове. Паргов отбеляза, че все пак изборът е национален, а не софийски, но има най-голям брой избиратели. Той заяви, че на европейски избори БСП-София се представя много добре, но има тенденция на евроскептицизъм – в големите градове европейската идея се приема по-радушно и Европа се усеща по-близко, докато в малките населени места Европа не присъства толкова отчетливо и скептицизмът расте и заради ниския стандарт на живот, а очакванията през 2007 година са били за изобилие, но за повече от 10 години членство – това не е постигнато. Лидерът на БСП-София подчерта, че постигнатото е – Европа на 2 или дори на 3 скорости и двойни стандарти на продукцията. Беновска попита госта си дали той ще придружава Елена Йончева на мероприятията по агитация в София. „Моята роля и като председател на предизборния щаб е да организирам кампания за европейските избори. Благодаря на всички, които ме номинираха за член на ЕП и да им кажа, че моето място е тук сред тях и продължавам да работя като председател на градския съвет и няма да се опитвам да избягвам в ЕП“ каза Паргов.  \r\n„Ще плувате ли добре във водите на местните избори? Битката ще бъде на кръв казано образно. Говореше се за Елена Йончева като един от претендентите за мястото на г-жа Фандъкова, но тя очевидно ще намери друго поприще. Говореше се за колегата Ви Свиленски, че той също би бил претендент. Споменаваше се и Вашето име. Днес Румен Овчаров доста двусмислено по БНТ каза, че той е бил ръководител на БСП-София, но не дава съвети, не спомена Вашето име“ коментира Беновска и поясни, че търси възможност за успех на БСП, тъй като от 90-та година БСП няма кмет на София. „Всички председатели и първи секретари, които са живи, на БСП – като започнем от Георги Йорданов – всеки месец имаме срещи, на които обсъждаме вътрешнопартийни, национални и международни въпроси. Искам да им благодаря за това, че имат желание и са активни и искат да бъдат полезни със своя опит“ отговори Паргов, а Беновска веднага попита дали не намеква, че някой от тях ще е сред кандидатите за кмет на столицата. Лидерът на БСП-София поясни, че им благодари, взимайки предвид това, което Беновска се опитва „да внуши“, а водещата подчерта, че е получила такова „внушение“ от изказването на Овчаров. Паргов разтълкува изказването на Овчаров като знак, че неговото време е минало и има други ръководители, които да поемат отговорност, но самият той ще продължава да помага. „Ще капитализирате онова, което идентифицирате като недобре свършено в София като аргумент срещу г-жа Фандъкова, или ще очертаете една Ваша визия за София?“ попита Беновска. Паргов отговори, че това е амбицията на БСП и не започва от вчера, защото през последните 2-3 години групата съветници и депутатите от София са много активни и е разбираемо, че ще се направи оценка на 10-годишното управление на ГЕРБ, но най-важното е да се очертае друга перспектива за София. „Кое ще преобладава – отрицанието на сегашното управление или плюсът на това какво обещавате Вие?“ попита Беновска. Паргов отговори, че отрицанието не е в стила му и е нормално да задава тона като председател на БСП-София, затова ще създадат позитивна кампания, но минусите няма да бъдат спестени. \r\n„Мая Манолова – говори се, че тя може да бъде един от претендентите за кмет на София“ отбеляза Беновска. Паргов отговори, че много неща са възможни, а април месец започват номинациите в основните партийни организации и в края на юни – началото на юли ще имаме градска конференция, на която ще се обсъдят всички номинации и ще се избере най-подходящата – тази, която може да пребори Фандъкова. На въпроса на Беновска дали лично Калоян Паргов може да надделее над Йорданка Фандъкова гостът отговори, че „където има съгласие – там е победата“ \r\nТака завърши разговорът между Калоян Паргов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 17-ти март 2019 година.", "date": "2019.03.18", "title": "Калоян Паргов, БСП: Станишев е доказал - работи за България във всяко качество"}
{"url": "http://www.focus-news.net/news/2019/03/18/2635688/sofiya-vavezhda-se-vremenna-organizatsiya-na-dvizhenieto-vav-vrazka-s-remontni-deynosti-po-ul-filip-kutev.html", "text": "Въвежда се временна организация на движението във връзка с ремонтни дейности по ул. „Филип Кутев“. Това съобщиха от пресцентъра на  Столична община . От днес до 15 юни 2019 г.  се забранява влизането на пътни превозни средства по ул. „Филип Кутев“ в участъка от бул. „Черни връх“ до ул. „Атанас Дуков“, като се осигури преминаването на моторни превозни средства, обслужващи пожарната, международното висше бизнес училище и болницата. Промяната в организацията на движение се налага във връзка със ремонтни дейности, извършвани по ГБС по ул. „Филип Кутев” в участъка от бул. „Черни връх“ до ул. „Сребърна“.", "date": "2019.03.18", "title": "София: Въвежда се временна организация на движението във връзка с ремонтни дейности по ул. „Филип Кутев“"}
{"url": "http://www.focus-news.net/news/2019/03/18/2635679/aleksandar-vuchich-mozhe-bi-be-greshka-da-ne-izpratim-politsiyata-v-rts.html", "text": "Държавният глава на Сърбия Александър Вучич подчерта, че може би е допусната грешка, като не е изпратена полиция в сградата на Радио-телевизија Србије (РТС), в която в събота вечер нахлуха демонстранти от протеста „Един от пет милиона“, отбелязва електронното издание на водещия белградски ежедневник  Danas . Съответното той заяви в интервю за телевизия „Пинк“, цитирано от вестникът. \r\nВучич бе категоричен, че „достойна и модерна Сърбия“, т.е. гражданите, са готови да дойдат в Белград и да го защитят от евентуално насилие. Съгласно думите му, лидерите на протестите са „страхливци“.  \r\nКоментирайки блокадата на Президентството от следобедните часове на неделя, Вучич бе категоричен, че е можел да излезе от сградата по всяко време, но не е направил това с цел да не пострадат хора. „Исках да избегна това“, увери президентът на западната ни съседка.  \r\nВучич изрази увереност, че ако бъдат организирани предсрочни избори в страната, то партията му ще ги спечели. „Редовните избори са през март следващата година, но не бих изключил да бъдат проведени по-рано“, заяви сръбският президент, като допълни, че при подобен сценарий очаква победата на Сръбската прогресивна партия (СНС) да бъде още по-убедителна – тъкмо на фона на протестите в Белград, защото – съгласно думите му, не се страхува от „лъжите и насилието“ на опозиционните лидери. \r\nВ събота вечер в Белград се проведе пореден протест на движението „Един от пет милиона“, но за разлика от предходните, този път напрежението ескалира.  Около 19:00 часа местно време (20:00 часа българско време), пред сградата на РТС в  сръбската столица започнаха да се събират демонстранти, които блокираха достъпа до нея. Малко по-късно в централата на РТС, някога най-голямата медия на Балканите, нахлуха протестиращи, които изпотрошиха входа на сградата. От кадрите стана ясно, че е използвана моторна резачка. Полицията  реагира бързо и предотврати хаоса, но въпреки това напрежението не отслабна. \r\nВ обедните часове на неделя държавният глава на западната ни съседка Александър Вучич направи обръщение към обществеността, като увери, че на насилието е сложен край. „Насилието приключи, всички, които участваха в него, ще отговорят\", увери сръбският президент. Вучич бе категоричен: \"Държавата няма да допусне насилието да застраши никого\". \r\nСлед няколкочасова блокада на сградата на Президентството, Вучич я напусна със служебния си автомобил.  Тереза Герова", "date": "2019.03.18", "title": "Александър Вучич: Може би бе грешка да не изпратим полицията в РТС"}
{"url": "http://www.focus-news.net/news/2019/03/18/2635687/pregled-na-osnovnite-temi-v-starozagorskiya-pechat.html", "text": "„Оставиха в ареста бизнесмен от Гълъбово“ е водещо заглавие във вестник  „Старозагорски новини“ . Да бъде пуснат срещу парична гаранция поиска собственикът на заведение в центъра на Гълъбово, задържан по обвинение в блудство с 13-годишно момиченце. 49-годишният Владимир Желев, който е и актьор в самодейния театър на енергийното градче, ожали наложената му крайна мярка за неотклонение \"задържане под стража\" след седмица престой зад решетките. По думите на защитника Желев бил едва ли не \"жертва\" на невръстната Д.М. Обвиняем под същото досъдебно производство, но за многократно съвъкупляване със седмокласничката от гълъбовско училище, е и 51-годишният Николай Пейков, с когото Желев е в приятелски взаимоотношения. Запознати с хода на досъдебното производство коментират, че двамата възрастни мъже близо 3 години си \"разменяли\" детето, което е със специални интелектуални потребности и за нея се грижи ресурсен учител. Мнозина в Гълъбово знаели за тази \"любовна връзка\", но по ред причини си мълчали, дори след като във Фейсбук профила на жертвата се появили директни съобщения от нейни съученици, че го прави \"за стотинки и цигари с дядовци\".  Сигналът до полицията бил подаден, след като единият от извършителите на престъплението публикувал снимки с момиченцето в социалните мрежи, които впоследствие изтрил, но те вече били видени. Заседанието за промяна на мярката за неотклонение на Желев се гледа при закрити за журналистите врати по искане на защитника, който прояви \"загриженост за доброто име\" на невръстната Д.М. За случилото се със седмокласничката има доклад до Регионалното управление по образование - Стара Загора, от директорката на училището, уведомено е и Министерството на образованието, но на този етап се изчакват резултатите от досъдебното производство. Момиченцето продължава да посещава учебни занятия. Тричленният съдебен състав в Стара Загора отказа промяна на постановената мярка \"задържане под стража\" с аргумента, че Желев може да се укрие или да въздейства на момичето да промени първоначалните си показания.  „Видеокамери \"заловиха\" първите нарушители в парк \"Аязмото\"“, пише още изданието. Чрез видеозаписи са установени и санкционирани първите извършители на няколко нарушения и посегателства върху новоизградената инфраструктура в емблематичния за Стара Загора парк \"М. М. Кусев\" (Аязмото), съобщиха от пресцентъра на Общината. Камерите за видеонаблюдение бяха монтирани на ключови места в парка по време на реконструкцията му по реализиран от Община Стара Загора европроект.  Чрез тях е било установено навлизане на автомобили в затревената територия близо до шадравана \"Жабките\", където е била увредена новоизградената поливна система и унищожени затревяването и посадените храсти. От записите е бил разпознат и санкциониран мъж, хранещ бездомни животни в района на параклиса \"Св. Теодор Тирон\", чрез което е създавал условия за образуване на хранителна среда и увеличаване на броя им там. Видеокамерите са помогнали да бъде открит и гражданин, който се е изгубил на територията на парка. Общият брой на монтираните камери в парк \"М. М. Кусев \" е 130, които записват информация 24 часа в денонощието, включително в тъмната част от него. Записите се пазят в Центъра за градска мобилност на Община Стара Загора и при необходимост може да бъде извършена справка. В резултат от постъпващи на Горещия телефон 0800 15737 сигнали на граждани за извършени нередности на територията на парка се правят справки от видеозаписите, което помага на инспекторите в общината да бъдат установени и съответно санкционирани нарушителите на обществения ред.  \r\n„Каква партия е БСП? За пръв път в своята история БСП ще има за водач на листа човек, който не е член на партията и е разследван за пране на пари“, отбелязва още всекидневникът. Вчера Националният съвет на БСП подкрепи фаворита на ръководството на партията за водач на червената евролиста. Бившата журналистка и настоящ говорител на Парламентарната група на левицата Елена Йончева спечели с 95 гласа \"за\" срещу 75 за лидера на Партията на европейските социалисти (ПЕС) Сергей Станишев. След тайното гласуване са били отчетени 172 бюлетини, при 144 делегати, регистрирани в началото на заседанието (пленума) на Националния съвет на БСП. Решението беше с предизвестен край по сценарий, реализиран от лидера на социалистите и нейното обкръжение. Още по време на конгреса през януари бяха заложени критерии към бъдещите кандидати за Европейския парламент - да не подкрепят Истанбулската конвенция и Пакта на ООН за миграцията, които де факто изключваха председателя на ПЕС Сергей Станишев. В последвалите конференции на общинските организации от страната курсът на ръководството на БСП бе следван с малки изключения повсеместно, в това число и чрез спуснатата от \"Позитано\" 20 \"нагласа\" Сергей Станишев да се откаже доброволно от първото място в евролистата. Показателен е примерът в Стара Загора. На общинската конференция на местната партийна структура 11 от старозагорските социалисти (от общо около 100 участници) се обявиха името на лидера на ПЕС въобще да не присъства в листата на БСП за ЕП. Убедени, че са успели да пречупят вътрешнопартийната опозиция, няколко часа преди вчерашния пленум зам.-председателят на БСП Кирил Добрев обяви по една от националните телевизии, че ръководството на партията предлага Елена Йончева за водач на евролистата, аргументирайки се, че от 293 проведени конференции из страната 266 са я номинирали, определяйки я като \"флагман на борбата с корупцията\". Така за пръв път в своята история БСП има за водач на листа не отявлен социалист, а представител на \"гражданската квота\", при това с повдигнато обвинение за пране на пари. Как Елена Йончева ще защитава интересите на България в новия Европейски парламент, към момента не е известно. В телевизионната си изява Кирил Добрев съобщи, че \"европейските избори са елемент към спечелването на парламентарните избори в България\". От думите му излиза, че евроизборите могат да бъдат основно трамплин за предсрочни парламентарни избори у нас, а не за отстояване на български позиции в ЕП.  \r\nЛогично възниква въпросът - Каква партия е БСП? Че вече се е превърнала в лидерска, това самите политолози от левицата отдавна са го назовали. Но дали оттук нататък БСП ще бъде европейска партия, след като лидерът на втората по големина политическа сила в Европейския парламент Сергей Станишев беше пренебрегнат от ръководството на БСП? Колкото и да опитваше през изминалите дни да бъде дипломатичен в изказванията си, валякът на Нинова помете не само него, но и вътрешната опозиция на БСП, показвайки, че тя понастоящем е властелинът на левицата. А ако БСП все пак не са първа политическа сила на евровота и бленуваният сценарий за предсрочни парламентарни избори не се осъществи - Корнелия Нинова ще си подаде ли оставката? Междувременно този въпрос е бил поставен вчера на пленума от социалиста и делегат на Националния съвет Димитър Дъбов. Отговорът предстои след 2 месеца.", "date": "2019.03.18", "title": "Преглед на основните теми в старозагорския печат"}
{"url": "http://www.focus-news.net/news/2019/03/18/2635686/navarshvat-se-15-godini-ot-ratifitsiraneto-na-dogovora-za-prisaedinyavaneto-ni-kam-nato.html", "text": "Навършват се 15 години от ратифицирането на договора за присъединяването ни към НАТО. На 18 март 2004 г. Народното събрание на Република България ратифицира Северноатлантическия договор, подписан за първи път от страните-основатели на пакта на 4 април 1949 г. във Вашингтон, а на 29 март 2004 г. документите по присъединяването към Северноатлантическия договор на седемте нови страни (България, Естония, Латвия, Литва, Словакия, Словения и Румъния) са депозирани във Вашингтон. Последната дата се счита за дата на приемане на България в НАТО. Кратка хронология на присъединяването на България:  \r\nСоломон Паси пръв поставя въпроса за членство на България в НАТО, като на 23 юни 1990 г.  внася в парламента предложение за присъединяване към Северноатлантическия договор. След по-малко от месец на 13 юли 1990 г. с Декларация на Министерството на външните работи Република България приема поканата за установяване на редовни дипломатически връзки с НАТО, отправена в Лондонската декларация на държавните и правителствени ръководители на Алианса от 6 юли 1990 г.  \r\nПрез август 1990 г. посланикът на Република България в Кралство Белгия Леа Коен получава правомощия да поддържа дипломатическите връзки с НАТО. \r\nНа заседанието на Северноатлантическия съвет на равнище държавни и правителствени ръководители в Прага на 21 ноември 2002 г. е взето решение България, заедно с други 6 страни-кандидатки (Естония, Латвия, Литва, Румъния, Словакия и Словения), да бъде поканена да започне разговори за присъединяване към Северноатлантическия съюз. Разговорите с България са осъществени в два кръга, съответно на 10 януари и 10 февруари 2003 г. Ръководител на българската делегация е заместник-министърът на външните работи Любомир Иванов, а на делегацията на НАТО - помощник-генералният секретар по политически въпроси посланик Гюнтер Алтенбург. Първият кръг е посветен на политически, икономически и отбранителни/военни въпроси, а вторият - на ресурсни/бюджетни въпроси, правни въпроси и въпроси, свързани със сигурността и защитата на информацията.Същността на разговорите се изразява в обсъждане на задълженията, произтичащи от присъединяването към Вашингтонския договор и членството в НАТО, и официално потвърждение от България на нейния интерес, готовност и способност да поеме и изпълнява ефективно тези задължения. На разговорите България пое следните основни ангажименти: \r\n- Да приеме всички действащи към момента на присъединяване документи, съставляващи основата на политиката на НАТО (т.н. \"acquis\" на НАТО);  \r\n- Да участва в системата за колективно планиране на отбраната и в интегрираната военна структура на НАТО;   \r\n- Да се придържа към политиката на отворени врати на Алианса. \r\nВ рамките на разговорите по ресурсни и бюджетни въпроси, България поема твърд ангажимент да отделя достатъчно бюджетни средства за изпълнението на поетите задължения, както и да участва в колективно финансираните бюджети на НАТО с дял от 0,35 % (когато бюджетът се разпределя между всички страни-членки) и 0,4063 % (за дейности и проекти, в които Франция не участва). На 18 юни 2003 г. Съветът на НАТО констатира, че България и останалите 6 поканени страни са постигнали критериите за сигурност и защита на класифицирана информация на НАТО, и взема решение за отварянето на почти всички комитети и други работни органи на НАТО за участие на 7-те страни със статут на наблюдатели. Изключение правят заседанията по линия на Съвета НАТО-Русия (поради отсъствие на съгласие от страна на Русия), съвместните заседания във формат НАТО-ЕС (по процедурни трудности) и заседания на органи, формиращи ядрената политика и стратегия на НАТО (поради необходимостта участващите в тези заседания държави да бъдат страни по съответни споразумения, което е възможно единствено след присъединяване към Вашингтонския договор). През май 2000 г. България се включва в създаването на Вилнюската група като процес на политическа солидарност и сътрудничество между страните-кандидатки за членство в НАТО. През октомври 2000 г. България е домакин на работна среща на министрите на отбраната на страните-кандидатки, в която участва и генералният секретар на НАТО лорд Робъртсън, а през октомври 2001 г. София е домакин на срещата на президентите на тези страни.", "date": "2019.03.18", "title": "Навършват се 15 години от ратифицирането на договора за присъединяването ни към НАТО"}
{"url": "http://www.focus-news.net/news/2019/03/18/2635689/blagoevgrad-trafikat-v-oblastta-e-normalno-natovaren.html", "text": "Трафикът в Благоевградска област е нормално натоварен. Това съобщиха за  Радио „Фокус“ – Пирин  от Областно пътно управление – Благоевград. Повишена опасност от падащи камъни има в Кресненското дефиле и в района на Предел. През изминалата нощ няма регистрирани тежки пътни инциденти. Не е имало сигнали и за паднали камъни, които да затрудняват трафика по републиканската пътна мрежа. Ограничено е движението на главен път Е-79 в участъка Кресна – Долна Градешница в района на км 402+365, поради извършване на ремонтни дейности на моста на жп линия „София - Кулата“. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.03.18", "title": "Благоевград: Трафикът в областта е нормално натоварен"}
{"url": "http://www.focus-news.net/news/2019/03/18/2635685/faz-napadatelyat-ot-kraystcharch-e-zakupil-orazhiya-i-munitsii-v-internet.html", "text": "Нападателят от новозеландския град Крайстчърч, който откри стрелба в две джамии и отне живота на 50 души, е закупил оръжия и муниции в интернет, съобщава германският национален ежедневник  Die Frankfurter Allgemeine Zeitung . \r\nНовозеландският онлайн магазин Gun City потвърди, че 28-годишният Брентън Тарат е поръчал онлайн най-малко четири оръжия – при това по съвсем законен начин. В тази връзка премиерът на Нова Зеландия Джакинда Ардърн обяви, че кабинетът й се е съгласил на мерки за затягане на законите за контрол над оръжията. „Взехме решението като кабинет, единни сме\", заяви Ардърн, като увери, че реформите ще бъдат въведени в рамките на няколко дни. Тереза Герова", "date": "2019.03.18", "title": "FAZ: Нападателят от Крайстчърч е закупил оръжия и муниции в интернет"}
{"url": "http://www.focus-news.net/news/2019/03/18/2635683/boyan-magdalinchev-vss-predsedatelyat-na-varhovniya-kasatsionen-sad-ne-spazva-zakonite-na-balgariya.html", "text": "Председателят на Върховния касационен съд не спазва законите на България. Това Боян Магдалинчев, представляващ Висш съдебен съвет, в разговор с Илиана Беновска в седмичното обзорно политическо предаване „Беновска пита“ по „Канал 3” и „Радио К2”, съобщиха от екипа на предаването.  \r\nТой заяви позиции по следните теми:  Мониторингов механизъм на съдебната ни система на ЕК \r\nИлиана Беновска посрещна госта си  съдия Боян Магдалинчев, който ще разкаже за разговорите, които е провел с представители на ЕК относно мониторинговия механизъм на съдебната ни система по механизма за проверка и сътрудничество – т.нар. мониторинг на това дали в държавата има законност. Водещата сподели впечатлението си, че румънската министър-председателка е обвинила Европа в организирана престъпна група и иска да създаде дублиращ орган на тези, които създават докладите за България и Румъния. „Искаме ли ние, България, също дублиране?“ попита Илиана Беновска, а Боян Магдалинчев ясно заяви, че не искаме. Той допълни, че до момента има положително развитие по отношение на мониторинга за страната ни. „Тоест Румъния остава на второ място?“ попита Беновска, а събеседникът й потвърди и каза, че вероятно може да има такова разминаване между нас и тях. Г-н Магдалинчев каза, че изминалия вторник са имали среща с мисията на ЕК по механизма за сътрудничество и проверка, на която са се отчели резултатите на българската съдебна система в периода 5 октомври – 20 февруари. На 5 октомври миналата година е била предишната среща с представители на мисията. При отчитането на резултатите от българска страна са направили анализ пред ЕК на нещата, които се развиват в България по повод на този механизъм. „Засегнахме нещата от януарския доклад от 2017 година, когато ЕК по механизма за сътрудничество и проверка практически даваше отговор на всички въпроси, които са от момента на 2007 година до 2017 година.“ допълни г-н Магдалинчев. В този доклад по 6 показателя със 17 препоръки са се поставяли условия и при тяхното изпълнение да се счита, че страната ни ще изпълни всички препоръки на ЕК. „Непрекъснато се опитват определени фактори да отричат постигнатото.“ каза гостът и сподели, че е припомнил тези неща пред представителите на ЕК, както и ноемврийския доклад от 2017 година, в който се подчертава, че България има значителен напредък по редица показатели, но остават още, които страната ни трябва да изпълни, за да отпадне Механизма за сътрудничество и проверка в рамките на тази Европейска комисия, чийто мандат изтича октомври 2019 година. Боян Магдалинчев допълни, че са били 6 показателя и един от основните показатели с оставащите 17 препоръки. „Ние от 2017 година до ноември месец трябваше да изпълним по три основни показателя и след това още три.“ каза той. Г-н Магдалинчев заяви, че докладът от месец ноември 2018 година е отчел категорично, че от 6те показателя България е изпълнила 3, поради което се счита за временно прекратен механизма за наблюдение по отношение на тях. Останалите са 1. неравномерната натовареност по отношение на органите на съдебната власт и конкретно по-натоварените съдилища в страната; 2. въвеждане на електронното правосъдие. Боян Магдалинчев заяви, че по тези показатели от октомври 2018 България е работила много активно. Беновска попита: „С какво становище си тръгнахте, или това ще го очакваме чак през октомври?“ Стана ясно, че накрая на срещата ръководителят на мисията на ЕК е подчертал, че сме постигнали добри резултати до тук и че трябва да се стремим в рамките на оставащия период да изпълним и другите препоръки, за да падне Механизма за сътрудничество и проверка. Гостът сподели, че се надява това да се случи, защото сме в изпълнение на показателя за неравномерната натовареност в съдилищата, за което са предприети практически мерки от Комисия съдебна карта и натовареност към съдийската колегия на ВСС. Водещата отбеляза, че това интересува тях, а българите не се интересуват как ще го постигнат и върна събеседника си към миналия вторник.  Лозан Панов на срещата с представители на ЕК \r\nНа срещата с представители на ЕК е имало и един основен оратор на ВСС – председателя на Върховния касационен съд, който се е опитал да направи политическа реч. „Какво каза той точно и какво впечатление остави?“, попита Илиана Беновска, а събеседникът й подчерта, че той не е бил там, защото изслушването на председателите на ВКС е било от 13 до 14 часа, а представителите на ВСС са били от 14 до 15 часа. „Имахме съдийска колегия и г-н Панов излезе, за да присъства на изслушването на ЕК и аз не съм бил, не мога да кажа с подробности какво е казал“ заяви г-н Магдалинчев, но каза, че е дочул, че г-н Панов е говорил старите приказки, че има проблеми в българската съдебна система и че тя е зависима и се повтарят думите му, които е заявил в публичното пространство. До колкото е ясно, той е засегнал и въпроса за съдия Мирослава Тодорова за образованото дисциплинарно производство за забавено правосъдие. „До колкото знам Лозан Панов цитира един единствен случай.“ каза Беновска, а събеседникът й потвърди, но допълни, че този въпрос е обсъждан на заседанието във вторник, когато Панов е излязъл, за да присъства на срещата с ЕК. Тогава по негово искане се е отложило разискването от страна на съдийската колегия по въпроса с Мирослава Тодорова.  Дело срещу Мирослава Тодорова за забавяне на произнасяне \r\nСтана ясно, че производство срещу нея е образувано в следствие на дело, в което тя е трябвало да разкрие банкова тайна. Тя е забавила произнасянето с 20 дни, при задължение да се произнесе до 24 часа. Беновска попита кой е обектът на банковата тайна, но събеседникът й не можа да отговори. По този повод главният прокурор е сезирал инспектората към ВСС да извърши проверка. При цялостната проверка се е оказало, че има над 200 забавени дела от Мирослава Тодорова, затова е образувано и гореспоменатото производство. Илиана Беновска попита за намеците на Лозан Панов към Мирослава Тодорова за властово отмъщение, а г-н Магдалинчев подчерта, че едно дело е станало повод за проверка от инспектората, но проверката показва, че са близо 250 дела забавени. Водещата попита каква санкция ще бъде наложена и след дисциплинарното производство кой ще се произнесе. Стана ясно, че Комисията за атестиране и конкурсите към съдийската колегия на ВСС е внесла искане за намаляване на възнаграждението й в срок до 6 месеца с 10 на 100. Беновска попита тези 200 дела какво процентно съдържание представляват от нейната натовареност. Боян Магдалинчев отговори, че зависи от натовареността и не може да каже точно, но при Мирослава Тодорова натовареността е толкова, колкото на представителите от Софийския районен съд. Гостът добави, че през това време тя е гледала и дела в Софийския градски съд, но тя все още изтърпява наказанието в Софийския градски съд, което й е наложено в предишно дисциплинарно производство.  От първото производство, което тя изпълнява, има промяна в Закона за съдебната власт от 2016 година, където дисциплинарните наказания са с по-малък размер от преди. Г-н Магдалинчев каза, че проверката е на етап произнасяне от съдийската колегия на ВСС по предложение на председателя на Върховния административен съд, което е направено на предишното заседание на колегията и то е понижаване в длъжност в Софийския районен съд за срок до 1 година.  \r\nИлиана Беновска каза, че е имало показателно становище на Съюза на съдиите в България по отношение на избор на ръководен кадър на съда в Благоевград, в което се казва, че компрометирани хора не бива да заемат такива длъжности. „Как ще отнесете това становище на Съюза на съдиите по случая в Благоевград към влязлата в сила осъдителна присъда от Административен съд София-град по прикритите данни от Лозан Панов, председателя на ВКС, за негово имущество и неплатената от него 1000 лева глоба?“, попита тя. Боян Магдалинчев определи нещата като различни и каза, че едното няма връзка с другото. Той поясни, че проблемът в Благоевград е бил поставен по повод сигнал във връзка с организационни проблеми, които стоят в съда и каза, че съдийската колегия е взела решение този въпрос да бъде предоставен на възможността на председателя на Софийския апелативен съд, който да провери нещата и да изготви доклад, който да го представи пред тях. Г-н Магдалинчев допълни, че Съюза на съдиите е реагирал по различен начин – „ едва ли не съдийската колегия малко надменно се е отнесла към въпроса и не го е разгледала тя, въпреки, че тя е била сезирана, е предоставила това на председателя на Софийския апелативен съд.“ Според госта Съюза на съдиите в Благоевград и преди години е имал напрежение, но няма спомен да е реагирал по това време. Той дължи това на председателя по това време, но каза, че няма да споменава имена. „Не е еднакво третирането на едни и същи въпроси, когато говорим за организационен момент.“ допълни г-н Магдалинчев.„Софийският районен съд отхвърли жалбата на г-н Панов срещу санкцията на Комисията на отнемане на незаконно придобитото имущество за наложено му административно наказание – глоба в размер на 1000 лева за това, че не е подал декларация пред сметната палата.“, каза гостът. Тогава решението на Софийския районен съд е било, че се отхвърля жалбата срещу глобата в размер на 1000 лева. Стана ясно, че то е било обжалвано с касационна жалба. Беновска обобщи, че има влязло в сила решение, че Лозан Панов трябва да внесе тази глоба и попита: „Не е ли малко парадоксално, че председателят на най-висшия съд ВКС си позволява да оспорва законови разпоредби, че даже и да ги оспорва в съда и да бъде осъждан? Трябва ли той да продължи да бъде на този пост?“ Боян Магдалинчев се позова на Закона за съдебната власт, в който се казва какви качества трябва да притежава кандидата за председател на ВКС и Върховния административен съд – безупречна репутация и отдаденост на правото. Беновска попита дали Лозан Панов отговаря на тези две условия, но събеседникът й не можа да отговори на този етап, защото това е въпрос на лична преценка и законът не забранява на който и да е да защити своите интереси пред съда. Съдът на две инстанции е решил, че Панов е нарушил закона. Водещата попита: „Председателят на Върховния касационен съд не спазва законите на България, така ли е?“ Г-н Магдалинчев потвърди.Така приключи разговорът между Боян Магдалинчеви Илиана Беновска в седмичното обзорно политическо предаване „Беновска пита“ по „Канал 3” и „Радио К2” на 17 март 2019 година.", "date": "2019.03.18", "title": "Боян Магдалинчев, ВСС: Председателят на Върховния касационен съд не спазва законите на България"}
{"url": "http://www.focus-news.net/news/2019/03/18/2635691/vecher-makedoniya-parva-sreshta-na-sdsm-i-vmro-dpmne-mozhe-li-zakonat-za-sp-da-bade-saglasuvan-do-1-aprili.html", "text": "Предстои първа среща на работни групи на СДСМ и ВМРО-ДПМНЕ, но остава по въпрос дали управляващи и опозиция ще успеят да съгласуват позициите си за Закона за Специализираната прокуратура до 1 април, когато започва кампанията за президентските избори в страната, отбелязва електронното издание на македонския вестник  „Вечер“ . \r\nРаботните групи на СДСМ и ВМРО-ДПМНЕ все още не са започнали срещите за преодоляване на различията по пакета от важни закони за получаване на дата за започване на преговорите за членство в Европейския съюз. Опозицията, въпреки че е определила своите членове, не обявява имената им, защото все още не е получила „зелена светлина“ от всички партийни органи.  \r\nРаботната група на СДСМ за преодоляване на различията в Закона за прокуратурата и предложението за сливане на Специализираната прокуратура  с редовната ще ръководи от министъра на правосъдието Рената Дескоска. Планирано бе да се постигне съгласие по дневния ред през уикенда, но срещите бяха отложени, защото Дескоска бе в командировка. Очаква се Законът за прокуратурата и Законът за агенцията за национална сигурност да бъдат хармонизирани и гласувани до края на април, т.е. преди началото на президентската кампания. \r\nОпозицията не цитира публично какви са забележките в законопроекта за Агенцията за национална сигурност, а във връзка със Закона за прокуратурата, партията на Християн Мицковски призовава страните първо да се споразумеят за главния държавен прокурор, след което да постигнат споразумение за откриване на дела, за които опозицията подозира, че са политически монтирани. \r\nВМРО-ДПМНЕ настоява, че в СП няма място за Катица Янева и за някои други прокурори. Въпреки че приемането на гореспоменатите законопроекти изисква мнозинство от две трети от гласовете на депутатите, албанските политически партии не участват в този процес. За политически консенсус настояват и част от изключените от парламентарната група на ВМРО-ДПМНЕ депутати.  \r\nОстават около 10 дни за съгласуване на възможните различия в мненията на СДСМ и ВМРО-ДПМНЕ за новия закон за СП и за приемането му в парламента, преди Македония да навлезе в кампанията за президентските избори.  \r\nАко процесът не бъде завършен до 1 април, следващият възможен срок за приемането на двата закона е в началото на юни, за да може новият президент на югозападната ни съседка да ги подпише и да бъдат публикувани в „Държавен вестник“.  Тереза Герова", "date": "2019.03.18", "title": "„Вечер“ (Македония): Първа среща на СДСМ и ВМРО-ДПМНЕ: Може ли Законът за СП да бъде съгласуван до 1 април?"}
{"url": "http://www.focus-news.net/news/2019/03/18/2635693/plovdiv-zapochva-obrabotka-sreshtu-grizachi-v-grada.html", "text": "При благоприятни метеорологични условия в периода от днес до 25 март включително ще се проведе специализирана акция по канална дератизация, при която в около 16 000 шахти на територията на шестте административни района в Пловдив ще бъде зареден родентицид – препарат за борба срещу гризачи. Това съобщиха от  Община Пловдив . Екипите на Общинско предприятие „Дезинфекционна станция” ще работят по следния график: \r\n– 18 март 2019 г. –  район „Централен“ \r\n– 19 март 2019 г.  – район „Централен“ и „Източен“ \r\n– 20 март 2019 г. –  район „Северен“ \r\n– 21 март 2019 г. – район „Тракия“ \r\n– 22 март 2019 г. –  район „Южен“ \r\n– 25 март 2019 г. –  район „Западен“ \r\nОт общинската дирекция „Екология и управление на отпадъците“ призовават пловдивчани да съдействат за успешното провеждане на мероприятието, като не паркират своите автомобили върху дъждоприемните  шахти в часовия диапазон 08.30 – 15.00 часа в дните посочени в работния график.", "date": "2019.03.18", "title": "Пловдив: Започва обработка срещу гризачи в града"}
{"url": "http://www.focus-news.net/news/2019/03/18/2635690/dobrich-remontira-se-chast-ot-asfaltovata-nastilka-po-patya-dobrich-silistra.html", "text": "Движението по път II-71 Добрич - Силистра се осъществява с повишено внимание поради частични ремонтни дейности на асфалтовата настилка, предаде кореспондентът на  Радио „Фокус” – Варна . Движението се регулира с пътни знаци. Срокът за приключване на дейностите е до 22 март. Няма въведени промени в движението на автомобили в областта. По път I- 9 в участъка от село Кранево в посока  Варна е ограничено движението на МПС над 10 тона. Обходният маршрут е през селата Кичево и Оброчище. В Добрич времето е слънчево и ясно, духа слаб вятър, температурата на въздуха е около 7 градусa. Пътните настилки са сухи, условията за пътуване са добри.  \r\nЖулиета НИКОЛОВА", "date": "2019.03.18", "title": "Добрич: Ремонтира се част от асфалтовата настилка по пътя Добрич - Силистра"}
{"url": "http://www.focus-news.net/news/2019/03/18/2635692/burgas-suhi-sa-patnite-nastilki-na-teritoriyata-na-oblastta.html", "text": "Движението в областта се извършва нормално. Това съобщи за  Радио „Фокус“ – Бургас  дежурният от Областното пътно управление. Пътните настилки са сухи и нормално проходими. В град Бургас движението също се извършва нормално. Натоварен е трафикът в някои участъци от бул. „Одрин“ и бул. „Тодор Александров“, както и по бул. „Димитър Димов“, в района на кръстовището с кръгово движение на входа на Бургас и по бул. „Захари Стоянов“ в посока жк. „Меден Рудник“. \r\nМария КУРТЕВА", "date": "2019.03.18", "title": "Бургас: Сухи са пътните настилки на територията на областта"}
{"url": "http://www.focus-news.net/news/2019/03/18/2635694/sofiya-stolichna-biblioteka-organizira-dni-na-portugalskiya-ezik-i-kultura-portugalski-pateki-v-sofiya.html", "text": "Португалският езиков и културен институт „Камойнш София“ и Столична библиотека през месец март организират дни на португалския език и култура „Португалски пътеки в София“. Това съобщиха от пресцентъра на  Столична община . От 18.00 часа днес в Столична библиотека ще бъде открита фотографската изложба „Португалски пътеки“ с автор проф. д-р Марин Паунов, който е познавач и почитател на португалската култура. Изложбата в галерия „София“ ще даде възможност на българската публика да пътува (поне духом) из различни региони на тази прекрасна градина на морския бряг и може да бъде разгледана  до 1 април 2019 г. \r\nСтолична библиотека организира и инициативата „На кино в библиотеката“, където ще бъдат представени три филма, два от които са шедьоври на „бащата“ на португалското кино – Маноел де Оливейра: \r\nНа 21 март 2019 г. от 18.00 часа в зала „Вяра“ ще бъде прожектиран „Порто от моето детство“ – документален филм за град Порто на режисьора Маноел де Оливейр, създаден за „Порто - Европейска столица на културата 2001 г.“. Филмът събира на едно място детските спомени за града на португалския режисьор. Продължителност 62 мин. със субтитри на английски език. \r\nНа 25 март 2019 г. от 18.00 часа в зала „Вяра“ ще бъде представен „Връщам се у дома“ – Париж в началото на 2000 г. Жилбер Валенс (Мишел Пиколи) е известен португалски актьор, който получава голяма роля, когато го връхлита трагедия: съпругата му, дъщеря му и зетят му умират в автомобилна катастрофа. Сега, вече отговорен за възпитанието на своя внук, Валенс разбира, че е време да преосмисли своите житейски избори и кариерата си. Режисьор: Маноел де Оливейра, продължителност 90 минути със субтитри на английски език. \r\nНа 27 март 2019 г. от 18.00 часа в зала „Вяра“ ще бъде представен „Флорбела“ – родена на 8 декември 1894, Флорбела Шпанка била непозната и неразбрана за времето си жена. Филмът проследява историята в период на литературна криза, в която тя престава да се изразява посредством писането заради смъртта на любимия си брат Апелеш – офицер във военноморската авиация, чийто хидроплан потъва в река Тежо. Филмът отдава почит към една от най-значимите португалски поетеси на ХХ век, режисьор Висенте Алвеж до О, продължителност 114 минути със субтитри на български език. \r\nВсички събития са с вход свободен.", "date": "2019.03.18", "title": "София: Столична библиотека организира дни на португалския език и култура „Португалски пътеки в София“"}
{"url": "http://www.focus-news.net/news/2019/03/18/2635695/ministar-mladen-marinov-e-na-poseshtenie-v-sasht.html", "text": "Министърът на вътрешните работи Младен Маринов е на посещение в САЩ. Това съобщиха от пресцентъра на  МВР . По време на визитата той ще бъде придружаван от директора на ГДБОП главен комисар Ивайло Спиридонов и директора на ГД „Гранична полиция“ Светлан Кичиков.  В програмата са предвидени поредица от срещи. Сред тях - с директорите на ФБР и Сикрет Сървис, разговори с представители на Бюрото по международни въпроси в областта на наркотиците и правоприлагането (INL), на Офиса за наблюдение и борба с трафика на хора към Държавния департамент на САЩ, на ДЕА. Във Вашингтон министър Маринов ще се срещне и с представители на българската общност.", "date": "2019.03.18", "title": "Министър Младен Маринов e на посещение в САЩ"}
{"url": "http://www.focus-news.net/news/2019/03/18/2635696/stara-zagora-v-obshtinata-shte-se-provede-preskonferentsiya-vav-vrazka-s-izpalnenieto-na-proekta-za-podobryavane-na-kachestvoto-na-atmosferniya-vazduh.html", "text": "В Общината ще се проведе пресконференция във връзка с изпълнението на проекта за подобряване на качеството на атмосферния въздух. Това съобщиха от пресцентъра на  Община Стара Загора . Събитието ще се състои от 11.00 часа в зала 203 на Община Стара Загора. Пресконференцията е във връзка с изпълнението на проект \"Българските общини работят заедно за подобряване на качеството на атмосферния въздух\" по програма LIFE 2014 - 2020 на ЕС.", "date": "2019.03.18", "title": "Стара Загора: В Общината ще се проведе пресконференция във връзка с изпълнението на проекта за подобряване на качеството на атмосферния въздух"}
{"url": "http://www.focus-news.net/news/2019/03/18/2635697/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция \"Фокус\" . Началото на службата е в 10.00 часа. Вечернята ще е от 16.00 часа.  \r\nНикола ПЕТКОВ", "date": "2019.03.18", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/03/18/2635698/blagoevgrad-zapochva-podavaneto-na-dokumenti-za-priem-v-detskite-gradini-v-obshtinata.html", "text": "Започва подаването на документи за прием в детските градини в Благоевград тази година и ще продължи до 10 април. Това съобщиха от пресцентъра на  Община Благоевград . Сроковете са утвърдени със Заповед на кмета д-р Атанас Камбитов. Тази година в общината се очаква да бъдат приети над 720 деца, разпределени в първи и яслени групи в детските заведения. \r\nЗаявлението за прием в детските заведения е поместено на сайта на Община Благоевград, секция „Детски градини и ясли“. Образци могат да бъдат получени и в самите детски заведения.  \r\nИзготвянето и утвърждаването на списъците с приетите деца, при реализиран прием на първи етап, ще бъде направено до 10 май, а родителите трябва да запишат децата си от 13 до 21 май. \r\nДецата, приети в първа възрастова група в детските градини, следва да постъпят от 2 до 13 септември.  \r\nДецата, които посещават яслена група, при желание от страна на родителите да остане в същото детско заведение, се приемат без заявление. \r\nГрафикът на дейностите се актуализира за всяка нова учебна година със Заповед на кмета на Община Благоевград. Приемът на деца в детските градини се извършва посредством точкова система, която се формира чрез два вида критерии - общи и социални. Общите критерии са за деца на родители, живеещи в района на детското заведение, такива, които имат брат или сестра, вече приети, деца на родители, които са редовни студенти.  \r\nСоциалните критерии обхващат и деца близнаци, сираци, деца в неравностойно положение, деца в приемни семейства, без родителски грижи, както и деца от многодетни семейство. Децата със специални образователни потребности се приемат с предимство.  \r\nИ тази година, както предходните, не се очаква да има проблем с броя на местата в детските градини, благодарение на приоритетите и политиката, следвани от кмета д-р Атанас Камбитов и неговия екип. Детайлна информация за критериите, сроковете, подбора и документите е публикувана на сайта на община Благоевград в раздел „Детски градини и ясли“.", "date": "2019.03.18", "title": "Благоевград: Започва подаването на документи за прием в детските градини в общината"}
{"url": "http://www.focus-news.net/news/2019/03/18/2635700/shumen-normalno-se-osashtestvyava-dvizhenieto-po-patnata-mrezha-v-oblastta.html", "text": "С нормална интензивност е движението по пътната мрежа в област Шумен, предаде репортер на  Радио „Фокус“ - Шумен . Настилките са сухи, видимостта е нормална. Времето е ясно, слънчево, температурата на въздуха е около 7 градуса. В сила е забраната за товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. Ришки проход е отворен за движение. Върбишки проход е затворен за всички видове превозни средства. \r\nИвелина ИВАНОВА", "date": "2019.03.18", "title": "Шумен: Нормално се осъществява движението по пътната мрежа в областта"}
{"url": "http://www.focus-news.net/news/2019/03/18/2635701/burgas-tehnologichen-seminar-shte-se-provede-v-ou-aleksandar-georgiev-kodzhakafaliyata.html", "text": "Център за творческо обучение и ОУ „Александър Георгиев-Коджакафалията“, с подкрепата на компютърния гигант „Acer“, ще проведат безплатен обучителен семинар на тема „Компютърен кабинет навсякъде по всяко време“. Това съобщиха от пресцентъра на  Община Бургас . На събитието, което ще се проведе от 14.00 до 16.00 часа в ОУ „Александър Георгиев-Коджакафалията“, екипът и учениците от иновативното училище ще споделят добри практики за работа по модела 1:1 (устройство за всеки ученик) и успешното прилагане на модерни технологии в процеса на учене, а водещите иноватори от Центъра за творческо обучение ще представят решенията си за дигитална трансформация на учебния процес. Акценти в програмата ще бъдат:Как се заменя компютърен кабинет с гъвкава технологична среда; Какво се случва, когато всеки ученик има достъп до устройство за учене (моделът 1:1); Как да използваме всеки компютър за „интерактивна дъска“; Оптимизиране на разходите за компютърен кабинет/технологична среда; Безплатни приложения за образованието.", "date": "2019.03.18", "title": "Бургас: Технологичен семинар ще се проведе в ОУ „Александър Георгиев-Коджакафалията“"}
{"url": "http://www.focus-news.net/news/2019/03/18/2635699/gazeta-express-kosovo-ramush-haradinay-ne-vazpriema-seriozno-zaplahite-ot-sarbiya-opredeli-gi-kato-primitivni.html", "text": "Министър-председателят на Косово Рамуш Харадинай не възприема сериозно заплахите, идващи от Сърбия за нахлуване в северната част на страната, като определи подобни изявления като „примитивни“, съобщава електронното издание на водещия прищински ежедневник  Gazeta Express . \r\n„Мисля, че изявленията на (държавния глава на Сърбия Александър) Вучич или някой друг от властите в страната са примитивни“, подчерта Харадинай, като същевременно призова официален Белград да спре „да пръска пари за оръжия от Москва“.  \r\nКоментирайки руските доставки на оръжия за Сърбия, косовският премиер подчерта, че „не знам къде изобщо използват този арсенал“.  \r\n„Това е примитивизъм. По-добре е Вучич и лидерите на Сърбия да откликнат на призивите на Европейския съюз и да признаят Косово в съществуващите му граници. Тези изявления не променят нищо в реалната ситуация на място”, категоричен бе Харадинай. Тереза Герова", "date": "2019.03.18", "title": "Gazeta Express (Косово): Рамуш Харадинай не възприема сериозно заплахите от Сърбия, определи ги като „примитивни“"}
{"url": "http://www.focus-news.net/news/2019/03/18/2635702/pazardzhik-natovareno-e-dvizhenieto-po-glavnite-patishta-v-oblastta.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча се извършва в една лента в района на 35 км. поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.03.18", "title": "Пазарджик: Натоварено е движението по главните пътища в областта"}
{"url": "http://www.focus-news.net/news/2019/03/18/2635684/korneliya-ninova-bsp-argumentat-prezident-na-pes-i-evrodeputat-ne-e-zadalzhitelen-na-raba-sme-da-pobedim-tryabva-li-da-govorim-zashto-tuk-pravim-edno-a-v-evropa-drugo.html", "text": "Аргументът президент на ПЕС и евродепутат не е задължителен-  на ръба сме да победим, трябва ли да говорим защо тук правим едно, а в Европа друго. Това каза лидерът на БСП Корнелия Нинова в заключително слово пред Националния съвет на партията в неделя, публикувано в социалната мрежа  \"Фейсбук\".  \r\n\"За постове или за българско достойнство се борим? \r\nПитате как може БСП да има председател на Партията на европейските социалисти и да не го уважава. Как може той да не е водач на листата или в листата. Другари, напомням ви, че Сергей получи нашата номинация, нашето признание и сила, за да бъде отново президент на ПЕС, т.е. ние сме изразили уважението си към него, смятайки, че той трябва да има още един мандат начело на ПЕС. Но това по никакъв начин не обвързва постовете президент на европейско ни семейство и евродепутат от определена държава. Ето как се случва в Европа. Джоузеф Дол – председател на Европейската народна партия, не е евродепутат и казва през 2014 г., че прекратява мандата си като председател на групата на ЕНП в европейския парламент, за да може да отдаде цялото си време като председател на ЕНП, да даде силите си за стабилизиране на семейството на ЕНП и не е евродепутат. И когато ни обвиняват от ГЕРБ, както някои предричат, че президентът на ПЕС не е водач на листата, имаме отговор – кога ГЕРБ или друга партия от ЕНП ще издигне Джоузеф Дол като евродепутат, след като той коректно и интелигентно казва, че се оттегля, за да работи за политическото семейство на ЕНП и не иска да съчетава двата поста\", каза Нинова. Тя припомни, че е имало президенти на ПЕС, които не са евродепутати и даде пример с Пол Расмусен или Робин Кук. Нинова обърна внимание и на другото европейско политическо семейство - АЛДЕ. По думите й председателят Бален заявява, че няма да се кандидатира за евродепутат, защото иска да се съсредоточи върху работата си като председател на цялото политическо семейство. \"Забележете какво казва: „поглеждайки предизвикателствата, пред които е изправен ЕС и предстои да се изправи новият европейски парламент, смятам, че е време Европа да се промени и реновира. Мога и извън ЕП и ще работя за сближаване на европейските сили за следващите избори, ще бъда отдаден на европейските либерали, без да съм евродепутат“. Така постъпиха лидерите на другите европейски семейства. Т.е. аргументът президент на ПЕС и задължително и евродепутат не е задължителен. Освен това, колеги, кое е по-добре – да имаме един българин на два поста едновременно или да имаме двама българи на два поста в Европа. Аз мисля, че второто, да разширим присъствието си и да имаме повече представители на БСП на високи европейски постове. Прав е другарят Пирински, че ходя на срещи на Вишеградската четворка, които вече станахме шестица, след като освен БСП последния път се присъедини и Хърватия, очакваме и още. Уверявам ви, че там позициите по много европейски въпроси не са еднакви. По някои от тях те са на общо мнение с БСП, по други – имаме различия. Аз ви предлагам да освободим другаря Станишев от неудобството да съчетава мнението на всички партии в ПЕС и да изразява мнението на БСП, които понякога са различни и ще продължават да бъдат различни. И не само БСП – ПЕС, така е със Словакия – ПЕС, Чехия – ПЕС по различни въпроси. Смятам, че той ще се чувства много по-спокоен, като изразява общите позиции на нашето семейство, а не е притискан от нас, една партия, да изразява само позицията на БСП. Пак ще цитирам другаря Пирински, който казва – изпращаме хора, които изразяват България, българския интерес и БСП, а невинаги Сергей може да го направи спокойно, защото постът му на президент на ПЕС изисква друго. Изисква компромиси, съгласие и въобще много по-сложна задача. Следващият аргумент, който се чу – гражданска квота\", каза Нинова. Тя поясни, че е извадила стенограмата от 13 май 2009 г. от заседание на Националния съвет. \"Другарю Дъбов, Вие говорите и заедно със Сергей много упорито убеждавате членовете на бюрото, и на Националния съвет колко е важно да ни води гражданска квота, а не партийна в лицето на Ивайло Калфин. Изтъквате същите аргументи, които ние сега изтъкнахме – да разширим ветрилото. А сега сте точно на обратното мнение. В рамките на 17 страници е стенограмата на Националния съвет и вие имате много силни аргументи, които подкрепям днес. Казвате, че трябва да търсим обединение, не разделение. Разбира се, винаги ще бъдем по-силни, ако сме обединени и няма вътрешно напрежение. Въпросът е върху какво се обединяваме. Има едно предложение да се обединим, като си раздадем постове. Малко ми прилича на това, което критикувах в парламента. Управляващото мнозинство е силно и обединено, защото си плаща на ДПС с 8 милиона, на патриотите всеки ден с постове, а сега и на Марешки. Това, което критикуваме там, искате да направим тук ли? Да се обединим просто като си раздадем постове на всички, които търсят лична изява, а не това, върху което ви предлагам да се обединим, а то е политики и се казва „Визия за Европа“\", подчертава Нинова. По думите й това е нещото, което може да  обедини БСП. \"Многократно чух от Сергей тази седмица, отварям скобата – не приемам никакви аргументи, че ръководството е правило кампания, лично съм забранявала на всеки, до когото съм успявала да стигна, да не излиза и да говори каквото и да е по медиите и ако ми кажете едно такова изказване, което е създало лош ореол на Сергей, излезте и го кажете. Няма да намерите нито едно, въпреки че имаше много желаещи. Казвате, че много са ни близки платформите с Манифеста на ПЕС и много удобно се изпускат различията. Другари, ние тук решихме ли да паднат санкциите срещу Русия? Вие тук обвинявахте ли ни, че не отстояваме достатъчно тези позиции в парламента? Какво мисли българският народ по този въпрос и искате ли да ви кажа колко пъти ПЕС гласува за удължаване и утежняване на санкциите срещу Русия? Как да се обединим? Приемам упрека ви, че сме различни от ПЕС. Това прави ли ни антиевропейци? Добре, с кого да се съобразим? С българския народ, с българския национален интерес, с решение на конгреса на БСП или с интереса на всички партии в ПЕС?\", каза лидерът на БСП.  \r\n\"Второ, тук партията решихме ли, че сме против Истанбулската конвенция? Извадила съм всички гласувания и изказвания на Сергей и на ПЕС по този въпрос. Не са лицеприятни. И аргументът, че тази тема е затворена, защото има решение на КС, не е верен, защото след решението на КС накараха българските деца да попълват дали са момче, момиче или нещо друго. И след решението на КС се говори за родител 1 и родител 2. \r\nТрето, Пактът за миграция. Според ПЕС, извадила съм си цитати, те приветстват пакта и казват, че не е проблем за България и Европа. Ние, БСП, имаме ли позиция по този въпрос, какви са настроенията в България? Нашите хора там кого ще представляват и кой ще ги избира? Мнението и достойнството и националния интерес на българина или общите намерения на ПЕС ще отстояват те? Това прави ли ни антиевропейци? Колко други социалистически и социалдемократически партии в Европа заеха същата позиция? Защо трябва да се поддадем на внушенията на ГЕРБ, че когато не искаме двойни стандарти в храните, когато искаме достойнство, че когато не искаме децата ни да са трети пол, значи сме антиевропейци? Ама кой определя кое е европейското? Кой казва, че джендър идеологията и миграцията по екологични проблеми е европейско? И ние, видите ли, ще се примиряваме с това и няма да им обясняваме колко са сбъркали и колко те са антиевропейците, защитавайки тази теза.  \r\nМога да продължа и с други теми. Например оценката за ГЕРБ и за европредседателството. Ние дадохме ли оценка за европредседателството? Дадохме я. Не беше ласкава. Казахме, че това е един ПР, който те употребиха за лични цели и това не доведе до никакви резултати за българския народ. Да, но Станишев смята, че европредседателството не е провал и че представянето е по-добро, отколкото сме очаквали. Е, добре. Кажете ми другари, ще се съобразим с това, което решите, но как това, което ни обединява – националния интерес, конгресните ни решения, решенията на Националния съвет, могат да се представляват там от хора, които ги отричат? Нали си представяте, че кампанията ще мине само в това – вие тук говорите едно, а там правите друго, нали точно това ни се случва в последните години. Ние постоянно се оправдаваме защо тук сме против санкциите срещу Русия, а там сме за. Защо тук сме против мигранти, а там сме за. Защо тук сме против джендър идеологията, а там сме за. Е, това ли искате да правим два месеца, при положение, че сме на ръба в смисъл да победим, и тези два месеца трябва да направим силна кампания, със силни кандидати, на които хората да вярват, че са изразители на тези политики, а не просто да наместваме места за този или онзи, за да не излезем разединени оттук, ама как ще излезем, зависи от нас. Не можем ли да кажем – да, имаше кандидатури, да спорихме 4 часа и да, демократично с тайно гласуване избрахме единия и вървим зад него? Каква е драмата тука? Трима водачи да изберем, ГЕРБ ще ни нападат по всякакви поводи, нали това ни е ясно? Важно е да застанем принципно зад политики и да кажем – ето това са лицата, които ще отстояват тези политики. Когато имаш разминаване между политики и лица, тогава загубата ни е сигурна. И Сергей, бил си председател на партията, не можеш да предлагаш противоуставно решение на Националния съвет. Другарю Пирински, предлагам гласуването да стане по устав, в който пише, че „Националният съвет определя водача на листата, подрежда и утвърждава листата за членове на ЕП“. Някъде да виждате да пише, че определя водача и втория? Има много достойни издигнати хора, които могат да се състезават за второто място. Нека всички да се явят на това състезание и пак Националният съвет с тайно гласуване ще ги подреди. Защо ще има едни по-привилегировани от други, след като всички сме равни и претендираме за равни права, на какво основание ще редим двама? Решението е ваше кого ще изберете. След моя отвод имаме две кандидатури – на Сергей и Елена, предлагам да следваме устава и волята на партията чрез вашето гласуване, ще реши какво да правим. Имаме шанс да победим, от нас зависи дали ще го постигнем или ще го проиграем в битка на лични интереси. Аз ви призовавам да гледаме голямото – победа на европейските избори, предсрочни парламентарни тук и управление на държавата, каквото сме записали във „Визия за България\", посочва още тя.", "date": "2019.03.18", "title": "Корнелия Нинова, БСП: Аргументът президент на ПЕС и евродепутат не е задължителен-  на ръба сме да победим, трябва ли да говорим защо тук правим едно, а в Европа друго"}
{"url": "http://www.focus-news.net/news/2019/03/18/2635703/stara-zagora-prodalzhavat-redovnite-priemni-dni-za-grazhdani-koito-provezhdat-narodnite-predstaviteli-ot-gerb.html", "text": "Продължават редовните приемни дни за граждани, които провеждат народните представители от ГЕРБ – Стара Загора. Това съобщиха от пресцентъра на  партията . \r\nГрафикът за месец март е следният: Стара Загора \r\n- 18 март (понеделник), от 09.00 до 11.00 ч. – Радостин Танев ; \r\n- 25 март (понеделник) от 10.00 до 12.00 ч. – Маноил Манев.  \r\nЗаписвания за приемните дни и повече информация може да получите на тел. \r\n042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5. \r\nДепутатът Маноил Манев се среща с граждани всеки понеделник от месеца и в приемен офис на адрес: гр. Стара Загора, ул. „Кольо Ганчев“ 62, ет.3. Повече информация и предварително записване на тел. 0888940562. Казанлък Гълъбово \r\n- 25 март (понеделник), от 10.00 до 12.00 ч. – Радостин Танев. \r\nЗаписвания и информация на тел. 0897 067 776 – Стефан Николов. \r\nПриемната за граждани ще се проведе в офиса на партията в град Гълъбово на адрес: ул. „Д-р Жеков” № 9 \r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14:00 ч., в офиса на партията: бул. „Митрополит Методий Кусев” № 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2019.03.18", "title": "Стара Загора: Продължават редовните приемни дни за граждани, които провеждат народните представители от ГЕРБ"}
{"url": "http://www.focus-news.net/news/2019/03/18/2635706/plovdiv-izlozhba-sas-slavyanski-rakopisi-shte-bade-otkrita-v-kulturen-tsentar-trakart.html", "text": "Откриват изложба със славянски ръкописи в Пловдив, съобщиха за  Радио „Фокус“ - Пловдив  от НБ „Иван Вазов“. Събитието ще се състои днес от 18.00 часа в Културен център „Тракарт“. Изложбата „Калиграфско-художествени школи и писарски средища: Образци от славянската ръкописна колекция на Пловдивската народна библиотека“ представя разнообразен състав на славянски ръкописи. Тя е показателен пример за процеса на миграция на книжовните паметници през Средновековието и в по-нови времена. Изложбата представя най-значимите писарски средища в периода ХV – XVIII в. и ярки образци от ръкописните школи в копия върху винил: етрополската школа с Требник на йеромонах Даниил; карловско-аджарската школа с Поп Йовков пентикостар на поп Йовко и Октоих на Станко Граматик; кукленската школа със Служебен миней за месец юни на Кръстьо Граматик; котленската школа с Котленски сборник, средата на XVI век, Сборник от слова на Йосиф Брадати от Рилската школа. В изложбата ще могат да бъдат видени още много образци на писари и калиграфи от тези школи. През 2018 г. изложбата беше представена при голям интерес във финландската столица Хелзинки и Тарту, Естония. Тя може да бъде видяна в Културен център „Тракарт“ от 18 март до 8 април 2019 г.", "date": "2019.03.18", "title": "Пловдив: Изложба със славянски ръкописи ще бъде открита в Културен център „Тракарт“"}
{"url": "http://www.focus-news.net/news/2019/03/18/2635704/pregled-na-osnovnite-temi-v-dobrudzhanskiya-pechat.html", "text": "„Продават 500 м улица за по-малко от 10 000 лв. в Генерал Тошево“, с това заглавие на първа страница излиза днес вестник  „Добруджанска трибуна“ . Синдик е отказал коментар след журналистически въпрос. Улица в добруджанското градче фигурира официално в обява за предстояща продажба. Тя обхваща имоти на „Хан Кардам“ ООД. От обявата става ясно, че те са 7 на брой и всички на територията на добруджанския град. Улицата, която се продава, е на последно място в списъка и е с площ 3 945 кв. метра. „В Крушари отново има аптека“, съобщава всекидневникът. Снабдяването с лекарства там е било изключително трудно през последните 5 години. Аптеката работи от миналата седмица, всеки делничен ден. Друга новина от тази община, но в различна посока – „Крушари кандидатства с проект за над 340 000 лв. за реставрация на крепостта „Залдапа“. Общината е внесла в Министерство на културата втори проект за дейности по консервация и реставрация на обекта. Античната крепост е обявена за групова археологическа недвижима културна ценност с категория „национално значение“. Проектът е обвързан с изградения лапидариум в общинския център Крушари. Златомира от село Дончево с първа награда и рисунка в европарламента“, с това заглавие на първа страница излиза днес другият регионален вестник  „Нова добруджанска трибуна“ . С грамота за първо място се е завърнала Златомира Стоянова, която учи изобразително изкуство в СУ „Св. Климент Охридски“. Посещава „Компютър арт“ за дигитално рисуване в Общинския младежки център в Добрич. Момичето е сред 12-те победители в конкурса „България в Европа: минало, настояще, бъдеще“, обявен от еврокомисаря по цифрова икономика и цифрово общество Мария Габриел. „Съдят двама за неправомерно получени средства от проект за младежка заетост. Двамата подсъдими се изправят пред Окръжен съд. Обвинението е срещу 31-годишен управител на фирма в Добрич и неговата майка, която била упълномощена да върши административната дейност. Според Прокуратурата двамата в съучастие, в условията на продължавано престъпление, са представили неверни сведения, за да получат 3 227 лв. от бюджета на проект „Обучение и заетост за младите хора“. Следващото заседание по делото е насрочено за 26 март. „Паркингът зад хотел „България“ е ремонтиран“, съобщава изданието. Приключили са ремонтните дейности на паркинга зад хотел „България“, които са извършени в кратък срок. Паркингът е с квадратура 1500 кв. метра и ще осигури възможност за паркиране в тази зона с 40 паркоместа. Инвестицията на Община Добрич е в рамките на рамково споразумение.", "date": "2019.03.18", "title": "Преглед на основните теми в добруджанския печат"}
{"url": "http://www.focus-news.net/news/2019/03/18/2635705/sport-grigor-dimitrov-zagubi-edna-pozitsiya-v-svetovnata-ranglista.html", "text": "Григор Димитров загуби една позиция в световната ранглиста и през новата седмица се намира под номер 29. Българинът загуби десет точки заради отказа си от участие в турнира от сериите „Мастърс“ в Индиън Уелс поради контузия в рамото. \r\nГригор не е играл от Откритото първенство на Австралия насам, като освен Индиън Уелс пропусна турнирите в Ротердам и Акапулко. Той ще се завърне на корта за надпреварата в Маями, която ще се проведе от 18 до 31 март. \r\nСред първите трима в света няма промени. Лидер в световната ранглиста остава Новак Джокович, следван от Рафаел Надал и Александър Зверев.  \r\nВ „Топ 10“ има промени. Доминик Тийм изпревари Роджър Федерер и зае четвъртото място в ранглистата. Кей Нишикори се изкачва с една позиция и заема шестото място. С една позиция по-надолу до номер седем пада Кевин Андерсън. Хуан Мартин дел Потро загуби три места и вече е осми в света.  Десетката допълват Джон Иснър и Стефанос Циципас.", "date": "2019.03.18", "title": "Спорт: Григор Димитров загуби една позиция в световната ранглиста"}
{"url": "http://www.focus-news.net/news/2019/03/18/2635707/burgas-politsiyata-ustanovi-izvarshitelya-na-krazhba-v-razmer-na-3000-leva.html", "text": "ОДМВР - Бургас. Това е 32-годишен криминално проявен и осъждан бургазлия, който направил пълни самопризнания и върнал част от откраднатата парична сума. Работата по документиране на престъплението продължава от служители на Второ Районно управление – Бургас.", "date": "2019.03.18", "title": "Бургас: Полицията установи извършителя на кражба в размер на 3000 лева"}
{"url": "http://www.focus-news.net/news/2019/03/18/2635708/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Протестите в Белград, опитът на управляващи и опозиция в Скопие да постигнат съгласие за приемане на ключови закони, тристранната енергийна среща за Източното Средиземноморие и диалогът между Косово и Сърбия са част от основните теми, върху които акцентират водещите балкански печатни издания. \r\n***  Държавният глава на Сърбия Александър Вучич подчерта, че може би е допусната грешка, като не е изпратена полиция в сградата на Радио-телевизија Србије (РТС), в която в събота вечер нахлуха демонстранти от протеста „Един от пет милиона“, отбелязва електронното издание на водещия белградски ежедневник  Danas . Съответното той заяви в интервю за телевизия „Пинк“, цитирано от вестникът. \r\nВучич бе категоричен, че „достойна и модерна Сърбия“, т.е. гражданите, са готови да дойдат в Белград и да го защитят от евентуално насилие. Съгласно думите му, лидерите на протестите са „страхливци“.  \r\nКоментирайки блокадата на Президентството от следобедните часове на неделя, Вучич бе категоричен, че е можел да излезе от сградата по всяко време, но не е направил това с цел да не пострадат хора. „Исках да избегна това“, увери президентът на западната ни съседка.  \r\nВучич изрази увереност, че ако бъдат организирани предсрочни избори в страната, то партията му ще ги спечели. „Редовните избори са през март следващата година, но не бих изключил да бъдат проведени по-рано“, заяви сръбският президент, като допълни, че при подобен сценарий очаква победата на Сръбската прогресивна партия (СНС) да бъде още по-убедителна – тъкмо на фона на протестите в Белград, защото – съгласно думите му, не се страхува от „лъжите и насилието“ на опозиционните лидери. \r\nВ събота вечер в Белград се проведе пореден протест на движението „Един от пет милиона“, но за разлика от предходните, този път напрежението ескалира.  Около 19:00 часа местно време (20:00 часа българско време), пред сградата на РТС в  сръбската столица започнаха да се събират демонстранти, които блокираха достъпа до нея. Малко по-късно в централата на РТС, някога най-голямата медия на Балканите, нахлуха протестиращи, които изпотрошиха входа на сградата. От кадрите стана ясно, че е използвана моторна резачка. Полицията  реагира бързо и предотврати хаоса, но въпреки това напрежението не отслабна. \r\nВ обедните часове на неделя държавният глава на западната ни съседка Александър Вучич направи обръщение към обществеността, като увери, че на насилието е сложен край. „Насилието приключи, всички, които участваха в него, ще отговорят\", увери сръбският президент. Вучич бе категоричен: \"Държавата няма да допусне насилието да застраши никого\". \r\nСлед няколкочасова блокада на сградата на Президентството, Вучич я напусна със служебния си автомобил. \r\n***  Предстои първа среща на работни групи на СДСМ и ВМРО-ДПМНЕ, но остава по въпрос дали управляващи и опозиция ще успеят да съгласуват позициите си за Закона за Специализираната прокуратура до 1 април, когато започва кампанията за президентските избори в страната, отбелязва електронното издание на македонския вестник  „Вечер“ . \r\nРаботните групи на СДСМ и ВМРО-ДПМНЕ все още не са започнали срещите за преодоляване на различията по пакета от важни закони за получаване на дата за започване на преговорите за членство в Европейския съюз. Опозицията, въпреки че е определила своите членове, не обявява имената им, защото все още не е получила „зелена светлина“ от всички партийни органи.  \r\nРаботната група на СДСМ за преодоляване на различията в Закона за прокуратурата и предложението за сливане на Специализираната прокуратура  с редовната ще ръководи от министъра на правосъдието Рената Дескоска. Планирано бе да се постигне съгласие по дневния ред през уикенда, но срещите бяха отложени, защото Дескоска бе в командировка. Очаква се Законът за прокуратурата и Законът за агенцията за национална сигурност да бъдат хармонизирани и гласувани до края на април, т.е. преди началото на президентската кампания. \r\nОпозицията не цитира публично какви са забележките в законопроекта за Агенцията за национална сигурност, а във връзка със Закона за прокуратурата, партията на Християн Мицковски призовава страните първо да се споразумеят за главния държавен прокурор, след което да постигнат споразумение за откриване на дела, за които опозицията подозира, че са политически монтирани. \r\nВМРО-ДПМНЕ настоява, че в СП няма място за Катица Янева и за някои други прокурори. Въпреки че приемането на гореспоменатите законопроекти изисква мнозинство от две трети от гласовете на депутатите, албанските политически партии не участват в този процес. За политически консенсус настояват и част от изключените от парламентарната група на ВМРО-ДПМНЕ депутати.  \r\nОстават около 10 дни за съгласуване на възможните различия в мненията на СДСМ и ВМРО-ДПМНЕ за новия закон за СП и за приемането му в парламента, преди Македония да навлезе в кампанията за президентските избори.  \r\nАко процесът не бъде завършен до 1 април, следващият възможен срок за приемането на двата закона е в началото на юни, за да може новият президент на югозападната ни съседка да ги подпише и да бъдат публикувани в „Държавен вестник“. \r\n***  Министър-председателят на Косово Рамуш Харадинай не възприема сериозно заплахите, идващи от Сърбия за нахлуване в северната част на страната, като определи подобни изявления като „примитивни“, съобщава електронното издание на водещия прищински ежедневник  Gazeta Express . \r\n„Мисля, че изявленията на (държавния глава на Сърбия Александър) Вучич или някой друг от властите в страната са примитивни“, подчерта Харадинай, като същевременно призова официален Белград да спре „да пръска пари за оръжия от Москва“.  \r\nКоментирайки руските доставки на оръжия за Сърбия, косовският премиер подчерта, че „не знам къде изобщо използват този арсенал“.  \r\n„Това е примитивизъм. По-добре е Вучич и лидерите на Сърбия да откликнат на призивите на Европейския съюз и да признаят Косово в съществуващите му граници. Тези изявления не променят нищо в реалната ситуация на място”, категоричен бе Харадинай. \r\n***  Очаква се тристранната среща на върха между лидерите на Гърция, Израел и Кипър, която ще се състои в сряда в Ерусалим с участието на държавния секретар на САЩ Майк Помпео, да подчертае намерението да се изгради Източносредиземноморския газопровод за доставка на природен газ от Източното Средиземноморие до Европа, като същевременно изпраща строго послание към Турция за агресивната й дейност в региона, съобщава електронното издание на водещия атински ежедневник  Kathimerini . \r\nКлючовият интерес на Вашингтон към тристранната среща на върха е перспективата, която тя отваря за по-голяма сигурност в региона и в енергийния сектор, последвана от евентуално сътрудничество в развитието на нови технологии. \r\nПрисъствието на Помпео в Ерусалим също се възприема като израз на подкрепа за Нетаняху, който е изправен пред обвинения за корупция преди парламентарни избори, насрочени за 9 април. \r\nПървоначалният план бе да се подпише сделката за Източносредиземноморския газопровод на срещата на върха, но това бе отложено на фона на политически катаклизми в Италия. Младши партньор в италианската коалиция възразява срещу планираното строителство в Пулия. \r\nВъв всеки случай, силното изявление за намерението да се продължи с тръбопровода, както и с по-тесен съюз за сигурност в региона, разтърси Турция, която има свои собствени гледни точки за енергийните ресурси в района. \r\nВ очевиден отговор на срещата на върха, Турция планира да извърши военноморска операция в Кипър в същия ден. \r\nАнкара заяви, че учението ще се проведе на 20, 22, 25, 27 и 29 март и е запазила широк район на юг от Кипър, включително части от блокове 1, 7 и 8 на изключителната икономическа зона на острова, където действа изследователския кораб \"Барбарос\". \r\nКипър, който се оплака на Организацията на обединените нации по отношение на дейностите на Турция в района, остава загрижен за заявения от Анкара план за пробиване на газ от острова. \r\n***", "date": "2019.03.18", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/03/18/2635710/burgas-politsiyata-izdirva-izgubeno-2-godishno-dete-ot-selo-ravnets.html", "text": "На 17.03. вечерта в село Равнец се е изгубило 2-годишно дете. Това съобщи дежурният от  Община Бургас . До момента детето не е намерено, като се издирва от РПУ „Камено“, ГД \"Гранична полиция\" и доброволци от селото. \r\nМария КУРТЕВА", "date": "2019.03.18", "title": "Бургас: Полицията издирва изгубено 2-годишно дете от село Равнец"}
{"url": "http://www.focus-news.net/news/2019/03/18/2635709/smolyan-mokri-sa-patishtata-v-oblastta-patnite-nastilki-sa-obraboteni.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно с отлична видимост. Пътните настилки са предимно сухи. Мокри са пътищата по високите и усойни части в планината, а настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. \r\nПовишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян времето е слънчево и ясно, а пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.18", "title": "Смолян: Мокри са пътищата в областта, пътните настилки са обработени"}
{"url": "http://www.focus-news.net/news/2019/03/18/2635714/sofiya-zaradi-zabraven-bagazh-vremenno-e-zatvorena-metrostantsiya-zapaden-park.html", "text": "Временно метростанция „Западен парк“ е затворена за достъп на граждани. Това съобщиха от пресцентъра на  Столична община.   Причината е забравен багаж.", "date": "2019.03.18", "title": "София: Заради забравен багаж временно е затворена метростанция \"Западен парк\""}
{"url": "http://www.focus-news.net/news/2019/03/18/2635711/sofiya-vavezhda-se-vremenna-organizatsiya-na-dvizhenieto-za-sabitie-na-posolstvoto-na-irlandiya-v-sgradata-na-sofiya-hotel-balkan.html", "text": "Въвежда се временна организация на движението за събитие на посолството на Ирландия в сградата на „София Хотел Балкан“. Това съобщиха от пресцентъра на  Столична община .  \r\nОт 16.00 до 21.00 часа се закриват паркингите пред „София Хотел Балкан“.", "date": "2019.03.18", "title": "София: Въвежда се временна организация на движението за събитие на посолството на Ирландия в сградата на „София Хотел Балкан“"}
{"url": "http://www.focus-news.net/news/2019/03/18/2635712/plovdiv-kmetat-inzh-ivan-totev-i-direktorat-na-op-chistota-shte-dadat-ofitsialnoto-nachalo-na-tazgodishnoto-miene-v-grada.html", "text": "Кметът на Община Пловдив инж. Иван Тотев и директорът на ОП „Чистота“ Иван Стоянов ще дадат официалното начало на тазгодишното миене в града, съобщи за  Радио „Фокус“ - Пловдив  от общинското предприятие. Събитието ще се състои днес в 10.30 ч. пред зала „Колодрума“, като ще бъде представена нова техника. Миенето на улиците и булевардите в Пловдив ще се извършва по предварително изготвен график за времето от 18 до 22 март. От днес започва машинното миене на пловдивските улици, пешеходни зони, тротоари  и велоалеи. И тази година ОП „Чистота“ продължава да представя седмичните графици пред обществеността с цел гражданите да бъдат информирани и да оказват контрол, а и съдействие, като преместват паркираните си автомобили в дните, когато се мие тяхната улица. Миенето се извършва в ранните часове на деня, за да не се затруднява трафикът. Машинно миене на маркуч в район „Централен“ \r\nНа 18.03.2019 г. (понеделник): бул. „Цар Борис III Обединител“ – от моста на Панаира (включително западната страна на моста) до Тунела. \r\nНа 19.03.2019 г. (вторник): бул. „Цар Борис III Обединител“ – Тунела. \r\nНа 20.03.2019 г. (сряда): бул. „Цар Борис III Обединител“ – от Тунела до бул. „Христо Ботев“. \r\nНа 21.03.2019 г. (четвъртък): бул. „Христо Ботев“ – от бул. „Цар Борис III Обединител“ до Бетонния мост. \r\nНа 22.03.2019 г. (петък): бул. „Христо Ботев“ – от Бетонния мост до колелото на Централна гара. \r\nРайон „Централен“ – сектор „Изток“ \r\nОт 18 до 22.03.2019 г. (от понеделник до петък): поетапно миене на източното платно на бул. „Цар Борис III Обединител“ – от Водната палата до бул. „Христо Ботев“. \r\nВсекидневно машинно оросяване на дюзи на улиците в зоната между бул. „Шести септември“ и бул. „Марица-юг“, където се извършва реконструкция по ОП „Региони в растеж“. \r\nРайон „Централен“ – сектор „Запад“ \r\nНа 18 и 19.03.2019 г. (понеделник и вторник): поетапно миене на бул. „Руски“ (западната страна) – от моста на Герджика (включително и моста) до ул. „Георги Измирлиев“. \r\nНа 20, 21 и 22.03.2019 г. (сряда, четвъртък и петък): поетапно миене на двете страни на бул. „Христо Ботев“ – от колелото на Централна гара до Коматевския транспортен възел. \r\nМашинно миене на дюзи в район „Централен“ \r\nВсекидневно от 18 до 22.03.2019 г.  (от понеделник до петък): надлез „Родопи“ – с 3-те подхода, бул. „Санкт Петербург“ – от бул. „Източен“ до надлез „Родопи“, ул. „Найчо Цанов“ – от бул. „Христо Ботев“ до ул. „Менделеев“, ул. „Менделеев“ и бул. „Асеновградско шосе“ (западното платно) – до бул. „Цар Симеон“, бул. „Цар Борис III Обединител“ – от бул. „Христо Ботев“ до бул. „Марица-юг“  (двете платна), бул. „Христо Ботев“, бул. „Източен“ (западното платно) – от бул. „Санкт Петербург“ до бул. „Марица-юг“, бул. „Шести септември“ – от бул. „Източен“ до бул. „Копривщица“, бул. „Княгиня Мария Луиза“ – от бул. „Източен“ до „Цар Борис III Обединител“, ул. „Богомил“ – от бул. „Източен“ до ул. „Петко Д. Петков“, ул. „Петко Д. Петков“, ул. „Света Петка“; ул. „Гладстон“,  площад „Понеделник пазар“, ул. „Иван Вазов“ (оросяване), ул. „Авксентий Велешки“, бул. „Васил Априлов“, бул. „Копривщица“, бул. „Свобода“, вътрешно платно на бул. „Свобода“, бул. „Пещерско шосе“ – от бул. „Васил Априлов“ до бул. „Копривщица“ (оросяване), ул. „Любен Каравелов“. \r\nНа 18, 20 и 22.03. 2019 г. (понеделник, сряда и петък): ул. „Генерал Данаил Николаев“, ул. „Младежка“, ул. „Жан Жорес“, ул. „Пенчо Славейков“, ул. „Драган Цанков“, ул. „Тракия“ – от бул. „Руски“ до ул. „Христо Станчев“, ул. „Филип Македонски“ – от бул. „Руски“ до ул. „Бузлуджа“, ул. „Велико Търново“ – от бул. „Руски“ до бул. „Васил Априлов“, ул. „Богомил“ – от ул. „Петко Д. Петков“ до ул. „Цар Асен I“, ул. „Капитан Райчо“ – от бул. „Цар Борис III Обединител“ до ул. „Иларион Макариополски“, ул. „Цар Георги Тертер“, ул. „Лъджене“. \r\nНа 18, 21 и 22.03.2019 г. (понеделник, четвъртък и петък): ул. „Цар Асен“, ул. „Цанко Дюстабанов“ – от бул. „Цар Борис III Обединител“ до ул. „Авксентий Велешки“, ул. „Кръстю Пастухов“ – от ул. „Крали Марко“ до ул. „Авксентий Велешки“, ул. „Д-р Г. М. Димитров“ – от ул. „Крали Марко“ до ул. „Авксентий Велешки“, ул. „Кракра“, ул. „Крали Марко“. \r\nНа 18 и 20.03.2019 г. (понеделник и сряда): ул. „Родопи“ – от бул. „Княгиня Мария Луиза“ до ул. „Капитан Райчо“. \r\nНа 19.03.2019 г. (вторник): ул. „Д-р Г. М. Димитров“ – от ул. „Авксентий Велешки“ до автогара „Юг“, ул. „Цанко Дюстабанов“ – от ул. „Авксентий Велешки“ до автогара „Юг“, ул. „Булаир“, ул. „Екзарх Йосиф“, ул. „Цар Георги Тертер“, ул. „Капитан Райчо“, ул. „Стадион“, ул. „Апостол Узунов“, ул. „Михаил Такев, ул. „Трудовак“, ул. „Уста Генчо“, ул. „Константин Величков“. \r\nНа 20.03.2019 г. (сряда): ул. „Велико Търново“ – до бул. „Руски“, ул. „Одрин“, ул. „Антон Безеншек“, ул. „Тракия“ – до бул. „Руски“, ул. „Филип Македонски“  – до бул. „Руски“, ул. „Драган Цанков“, ул. „Митрополит Панарет“, ул. „Цар Иван Шишман“, ул. „Славянска“, ул. „Иларион Макариополски“, ул. „Лозенград“, ул. „Доктор Владо“, ул. „Тодор Влайков“, ул. „Родопи“ – паважната част около училище „Св. Паисий Хилендарски“, ул. „Кръстец“, ул. „Хан Аспарух“ – зоната около ДГ „Каменица“, ул. „Антон Тайнер“, ул. „Цар Асен I“. \r\nНа 21.03.2019 г. (четвъртък): ул. „Гео Милев“, ул. „Мали Богдан“, ул. „Хан Аспарух“ – от бул. „Княгиня Мария Луиза“ до ул. „Капитан Райчо“, ул. „Марин Дринов“, ул. „Иларион Макариополски“ (продължава), ул. „Гогол“, ул. „Киев“. \r\nНа 22.03.2019 г. (петък): ул. „Райно Попович“, ул. „Лъджене“, ул. „Мадара“, ул. „Неофит Бозвели“, ул. „Весела“, ул. „Мортагон“, ул. „ Асен Златаров“; ул. „Граф Игнатиев“. \r\nРайон „Южен” \r\nВсекидневно от 18 до 22.03.2019 г. (от понеделник до петък): пътните развръзки на надлез „Родопи“, ул. „Кукленско шосе“, бул. Александър Стамболийски,ул. „Бугариево“, локалното платно на бул. „Александър Стамболийски“, ул. „Братя Шкорпил“, ул. „Димо Хаджидимов“, ул. „Асен Христофоров“, ул. „Поручик Въльо Стефов“, ул. „Акад. Петър Динеков“, ул. „Калиакра“, бул. „Никола Вапцаров“, ул. „Коматевско шосе“, ул. „Стефан Стамболов“ – от ул. „Акад. Петър Динеков“ до бул. „Александър Стамболийски“, бул. „Македония и Бетонния мост, ул. „Бяло море“, ул. „Димитър Талев“, ул. „Пере Тошев“ – от бул. „Никола Вапцаров“ до бул. „Александър Стамболийски“, ул. „Братя Бъкстон“ – на юг от ул. „Даме Груев“. \r\nНа  18, 20 и 22.03.2019 г. (понеделник, сряда и петък): ул. „Кукуш“, ул. „Трети март“, бул. „Македония“ – локалното платно, ул. „Кичево“, ул. „Михалаки Георгиев“, ул. „Георги Икономов“, ул. „Славееви гори“, ул. „Остромила“, ул. „Беломорска“. \r\nНа 19 и 21.03.2019 г. (вторник и четвъртък): бул. „Цар Борис III Обединител“ (оросяване), ул. „Пере Тошев“ (оросяване) – от бул. „Никола Вапцаров“ до ул. „Даме Груев“, локалното платно на бул. „никола Вапцаров“, ул. „Костантин Нунков“, ул. „Георги Кондолов“ (оросяване), ул. „Георги Кирков“, ул. „Коматевско шосе“ – от ул. „Лозарска“ до околовръстния път, ул. „Захаридово“ – от ул. „Коматевско шосе“ до ул. „Букет“, ул. „Обнова“ – от ул. „Коматевско шосе“ до ул. „Захаридово“, ул. „Лозарска“. \r\nРайон „Източен” \r\nНа 18. 03.2019 г. (понеделник): източното платно на бул. „Източен“ – от бул. „Санкт Петербург“ до бул. „Шести септември“. \r\nНа 19.03.2019 г. (вторник): южната страна на бул. „Княгиня Мария Луиза“ и бул. „Цариградско шосе“ – от бул. „Източен“ до надлез „Скобелева майка“. \r\nНа 20.03.2019 г. (сряда): северната страна на бул. „Цариградско шосе“ и бул. „Княгиня Мария Луиза“ – от надлез „Скобелева майка“ до бул. „Източен“. \r\nНа 21.03.2019 г. (четвъртък): бул. „Освобождение“ (западното платно), бул. „Санкт Петербург“ (северното платно). \r\nНа 22.03.2019 г. (петък): бул. „Марица-юг“. \r\nМашинно миене на дюзи \r\nВсекидневно от 18  до 22.03.2019 г. (от понеделник до петък): мостът на Адата, бул. „Шести септември“, бул. „Източен” (източно платно), бул. „Княгиня Мария Луиза”, бул. „Освобождение” (западното платно), бул. „Санкт Петербург” (северното платно), ул. „Лев Толстой”, ул. „Богомил”, бул. „Марица-юг“ – от бензиностанция „Шел“ до ул. „Крайна”, ул. „Генерал Радко Димитриев”, северното платно на бул. „Цариградско шосе” и надлез „Скобелева майка“, ул. „Удроу Уилсън”, ул. „Герлово“, ул. „Лотос“, ул. „Вратцата“, ул. „Ландос“, ул. „Крайна“, ул. „Крайречна“, ул. „Храбрец“. \r\nНа 18, 20 и 22.03.2019 г. (понеделник, сряда и петък): ул. „Босилек”, ул. „Златорог”, ул. „Лотос”, ул. „Кемера”. \r\nНа 19.03.2019 г. (вторник): вътрешноквартални улици в кв. „Каменица“ и кв. „Гладно поле“. \r\nНа 21.03.2019 г. (четвъртък): вътрешноквартални улици в кв. „Изгрев“ и кв. „Столипиново“. \r\nРайон „Тракия” \r\nМашинно миене на маркуч \r\nНа 18. 03.2019 г. (понеделник): източното платно на бул. „Асеновградско шосе“ и ул. „Менделеев“, бул. „Санкт Петербург“ (южното платно), бул. „Освобождение“ (западното платно) – от бул. „Санкт Петербург“ до бул. „Асеновградско шосе“. \r\nНа 19.03.2019 г. (вторник): бул. „Освобождение“ (южната страна), ул. „Съединение“, бул. „Цар Симеон“. \r\nНа 20.03.2019 г. (сряда): бул. „Княз Борис“, бул. „Шипка“, ул. „Бранислав Велешки“, ул. „Георги Данчов“. \r\nНа 21.03.2019г. (четвъртък):  ул. „Недялка Шилева“, ул. „Пеньо Пенев“. \r\nНа 22.03.2019 г. (петък): ул. „Димитър Ризов“, ул. „Проф. Цветан Лазаров“, ул. „Вълко Шопов“. \r\nМашинно миене на дюзи \r\nВсекидневно от 18 до 22.03.2018 г. (от понеделник до петък): източното платно на ул. „Менделеев“ и бул. Асеновградско шосе“ – от Аграрния университет до бул. „Цар Симеон“, бул. „Санкт Петербург“ (южното платно) бул. „Цар Симеон“, бул. „Шипка“, ул. „Недялка Шилева“, ул. „Иван Стоянович“, ул. „Пеньо Пенев“, ул. „Поручик Боян Ботев“, ул. „Димитър Ризов“, ул. „Вълко Шопов“, ул. „Съединение“, бул. „Освобождение”, бул. „Цариградско шосе“ (южното платно), ул. „Ягодовско шосе“, бул. „Княз Борис”, ул. „Димитър Кудоглу“, ул. „Георги Цариградски“, ул. „Георги Данчов“, ул. „Бранислав Велешки“. \r\nНа 18, 20 и 22.03.2019 г. (понеделник, сряда и петък): бул. „Асеновградско шосе“ – от бул. „Цар Симеон“ до края, ул. „Индустриална“, ул. „Георги Данчов“ (продължение), ул. „Теофан Райнов“, ул. „Поп Ангел Чолаков“, ул. „Александър Терзиев“, ул. „Ванче Михайлов“, ул. „Братан“, ул. „Ангел Коджаманов“, ул. „Генерал Константин Кесяков“, ул. „Генерал Дандевил“, ул. „Петър Горанов“, ул. „Григор Божков“, ул. „Цар Светослав Тертер“, ул. „Българка“. \r\nНа  19.03.2019 г. (вторник): микрорайони А-9, А-8, А-10, А-11, А-13, А-7, А-6 и А-5. \r\nНа 21.03.2019 г. (четвъртък): микрорайони А-2, А-3, А-4, А-1 и А-12. \r\nРайон „Северен” Машинно миене на маркуч \r\nОт 18 до 22.03.2019 г. (от понеделник до петък): поетапно миене на бул. „България“ от моста на Адата до „4-ти километър“ и обратно. \r\nМашинно миене на дюзи \r\nНа 18.03. 2019 г. (понеделник): бул. „Цар Борис III Обединител“, ул. „Брезовско шосе“, ул. „Полет, бул. „Дунав“ – от бул. „Цар Борис III Обединител“ до комплекс „Русалка“ и бул. „България“ 2, ул. „Васил Левски“ – от бул. „България“ до табелата на Пловдив, ул. „Милеви скали“, ул. „Барикадите“, ул. „Гонда вода“, ул. „Стефан и Обрейко Обрейкови“, ул. „Ален мак“, ул. „Огражден“, ул. „Достоевски“, ул. „Колю Фичето“. \r\nНа 19.03.2019 г. (вторник): бул. „Дунав“ – от ул. „Брезовско шосе“ до бул. „Васил Априлов“, бул. „Васил Априлов“ – от бул. „България“ до завод „Биомашиностроене“, ул. „Победа“, ул. „Георги Бенев“, ул. „Напредък“, ул. „Дилянка“, ул. „Лайка“, ул. „Деница“, ул. „Звънче“, ул. „Жълтуга“, ул. „Гороцвет“, ул. „Филипово“, ул. „Райна княгиня“, ул. „Брезовско шосе“ – от бул. „България“ до ул. „Сакар планина“, ул. „Сакар планина“, ул. „Стара планина“, ул. „Поп Манол“. \r\nНа 20.03.2019 г. (сряда): участъка към комплекс „Марица гардънс““, ул. „Мизия“, ул. „Средец“ – от бул. „България“ до ул. „Оборище“, ул. „Оборище“, площад „Оборище“, ул. „Ибър“, ул. „Ильо войвода“, ул. „Белград“, бул. „Марица-север“ – около магазин „Лекси“, ул. „Брезовска“ – от площад „Сливница“ до бул. „България“, ул. „Иван Рилски“ – от ул. „Победа“ до ул. „Мизия“. \r\nНа 21.03.2019 г. (четвъртък): ул. „Петър Шилев“, ул. „Тиса“, ул. „Генерал Кутузов“, ул. „Ян Хус“, ул. „Петрохан“, ул. „Средна гора“, ул. „Пантелей Генов“, бул. „България“ – локалното платно, ул. „Рогошко шосе“, ул. „Димитър Стамболов“, около МБАЛ „Св. Иван Рилски“, ул. „Никола Войновски“, ул. „Борба“, ул. „Карловска“, ул. „Найден Попстоянов“, ул. „Вук Караджич“, ул. „Хан Пресиян“. \r\nНа 22.03.2019 г. (петък): бул. „Дунав“ – от ул. „Брезовско шосе“ до бул. „Васил Априлов“, бул. „Васил Априлов“ – от бул. „България“ зо заод „Биомашиностроене“, ул. „Победа“, ул. „Георги Бенев“, ул. „Напредък“, ул. „Дилянка“ ул. „Лайка“, ул. „Деница“, ул. „Звънче“ ул. „Жълтуга“, ул. „Гороцвет“, ул. „Филипово“, ул. „Райна княгиня“, ул. „Брезовско шосе“ – от бул. „България“ до ул. „Сакар планина“, ул. „Сакар планина“, ул. „Стара планина“, ул. „Поп Манол“. \r\nРайон „Западен” \r\nМашинно миене на маркуч \r\nНа 18.03.2019 г . (понеделник): започва поетапното миене на  Коматевския транспортен възел (КТВ), бул. „Свобода“. \r\nНа 19.03.2019 г. (вторник): ул. „Ясна поляна“, КТВ (продължава). \r\nНа 20.03.2019 г. (сряда): ул. „Владовосток“, КТВ (продължава). \r\nНа 21.03.2019 г. (четвъртък): ул. „Чернишевски“, КТВ (продължава). \r\nНа 22.03. 2019 г. (петък): продължава миенето на КТВ и бул. „Свобода“. \r\nМашинно миене на дюзи \r\nВсекидневно от 18 до 22.03.2019 г. (от понеделник до петък): Коматевски транспортен възел (КТВ), бул. „Копривщица” – от КТВ до бул. „Свобода”, бул. „Пещерско шосе” – от бул. „Копривщица”  до ул. „Елин Пелин”, ул. „Елин Пелин” – от бул. „Пещерско шосе” до ул. „Просвета”, ул. „Борис Петров” – от ул. „Просвета” (юг)  до ул. „Елена”, ул. „Елена” – от ул. „Борис Петров”  до ул. „Елин Пелин” и обратно, ул. „Солунска” – от ул. „Царевец”  до ул. „Юндола”, ул. „Владивосток” – от ул. „Ясна поляна” до бул. „Пещерско шосе”, бул. „Свобода” – от бул. „Копривщица”  до ул. „Царевец”, бул. „Шести септември” – от бул. „Копривщица”  до ул. „Царевец”, ул. „Перущица” – от бул. „Свобода”  до бул. „Пещерско шосе”, ул. „Ясна поляна” – от бул. „Копривщица” до ул. „Владивосток”, ул. „Равнища”, ул. „Ранилист”, ул. „Явор” – от бул. „Пещерско шосе”  до ул. „Вечерница”, ул. „Орфей“. \r\nНа 18, 20 и 22.03.2019 г. (понеделник, сряда и петък): ул. „Дарвин“, ул. „Чернишевски“, ул. „Тургенев“, ул. „Акация“, ул. „Гарибалди“, ул. „Знаме“, ул. „Лерин“, ул. „София“, ул. „Димитър Страшимиров“, ул. „Йордан Гавазов“, ул. „Генерал Колев“, ул. „Копривките“, ул. „Силистра“, ул. „Иван Ст. Гешев“, ул. „Русе“, ул. „Равнища“, ул. „Ружа“, ул. „Бряст“, ул. „Момина сълза“, ул. „Явор“, ул. „Вечерница“, ул. „Росен“, ул. „Юндола“, ул. „Звезда“. \r\nНа 18 и 22.03.2019 г. (понеделник и петък): зоната около Гребния канал. \r\nНа 19.03.2019 г. (вторник): велоалеята на бул. „Копривщица“.", "date": "2019.03.18", "title": "Пловдив: Кметът инж. Иван Тотев и директорът на ОП „Чистота“ ще дадат официалното начало на тазгодишното миене в града"}
{"url": "http://www.focus-news.net/news/2019/03/18/2635715/kyustendil-remontni-deynosti-se-izvarshvat-v-uchastak-ot-patya-gorna-koznitsa-bobov-dol.html", "text": "Ремонтни дейности се извършват в участък от пътя Горна Козница – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Срокът за приключване на ремонта е до 28 март. Поради свличане на земна маса е въведена временна организация на движението в участък от пътя Бобов дол – Жедна. По път III – 623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 29 март. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализират с пътни знаци. Срокът е до 29 март 2019 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.03.18", "title": "Кюстендил: Ремонтни дейности се извършват в участък от пътя Горна Козница – Бобов дол"}
{"url": "http://www.focus-news.net/news/2019/03/18/2635717/plovdiv-v-umbal-sv-georgi-shte-se-provede-bezplaten-skrining-za-riska-ot-tuberkuloza.html", "text": "От днес до 22 март в Отделението по фтизиатрия на УМБАЛ „Свети Георги“ ще се проведе безплатен скрининг за риска от туберкулоза. Това съобщиха от  здравното заведение . Мотото на инициативата, която се организира четири пъти в годината, е „Седмица на отворените врати“ и в нейните рамки безплатно се извършват медицински консултации. „Когато има съмнение за туберкулоза, пациентите се насочват за контролни прегледи, ренгтенови снимки и микробиологични изследвания на храчка. На голяма част от участниците в скрининга се прави туберкулинов кожен тест – познат като „Пробата на Манту“. С него се открива инфекция с туберкулозната бактерия“, обясни завеждащият отделението д-р Веселин Давчев. Тези, които желаят да се включат в безплатния скрининг, могат да го направят във времето от 08.00 до 13.00 часа, от 18 до 22 март включително, на адреса на Отделението по фтизиатрия – бул. „Пещерско шосе“ №66 А, в съседство с Хирургичния блок на УМБАЛ „Свети Георги“. Допълнителна информация за „Седмицата на отворените врати“ може да се получи на телефон: 032 602 770. \r\nСкринингът в УМБАЛ „Свети Георги“ се провежда на всеки три месеца в годината като част от Националната кампания за превенция и контрол на туберкулозата в България и от Програмата, финансирана от Глобалния фонд за борба със СПИН, туберкулоза и малария. Кампанията цели повишаване на информираността на обществото за риска от туберкулоза и същевременно с това всеки пациент получава достъп до здравни услуги. „Най-често във фокуса на скрининга са случаите на латентна туберкулоза, като продължава и скринингът при рисковите контингенти. Латентната туберкулоза преминава безсимптомно и при инфектираните лица не се наблюдават клинични, микробиологични или рентгенологични данни за наличие на активно туберкулозно заболяване. Хората с латентна форма на заболяването не проявяват явни симптоми на активна туберкулоза и не са носители на заразата, но могат да бъдат окачествени като постоянни резервоари на инфекцията. При някои от тях има повишен риск от развитие на активно заболяване и те могат да станат източник на инфекция. Бързото диагностициране и адекватното лечение на болните с активна туберкулоза са от първостепенно значение за осъществяване на контрол над коварното заболяване. Същевременно с това трябва да се проследи и състоянието на лицата, които са били в контакт с болния от активна туберкулоза. Ранното откриване гарантира не само излекуване на вече заразените, но и прекъсване на веригата на предаване на болестта“, подчерта д-р Веселин Давчев.", "date": "2019.03.18", "title": "Пловдив: В УМБАЛ „Св. Георги“ ще се проведе безплатен скрининг за риска от туберкулоза"}
{"url": "http://www.focus-news.net/news/2019/03/18/2635718/pregled-na-osnovnite-temi-vav-velikotarnovskiya-pechat.html", "text": "„Хиляди вярващи се поклониха пред чудотворната икона на св. Ефрем Нови“ е заглавие на първа страница на областния всекидневник  „Янтра ДНЕС” . Хиляди вярващи се поклониха във Велико Търново пред чудотворната икона на свети Ефрем Нови с частица от светите му мощи. Вчера сутринта светинята бе изложена за поклонение в катедралния храм „Рождество Богородично“, където се стекоха миряни от близо и далеч… Какъв е поводът за гостуването на иконата в старата столица и повече за това как премина то, прочетете във всекидневника. „Започна кърпенето на уличните дупки в старата столица“, пише още вестникът. Започна кърпенето на уличните дупки по поразените основни транспортни артерии във Велико Търново след есенно-зимния сезон. Сумата, предвидена за ремонтни дейности, е около 100 000 лв. Къде ще има такива, кога стартират и колко ще продължат, разберете от страниците на вестника. „Сводник жали година затвор“  е новина от криминалната хроника. Страница 5-та разказва за десетото юбилейно издание на традиционния Трабант фест, който се провежда във Велико Търново. Осма страница ни представя как премина честването на Тодоровден в областта. „Игор Кисилов идва за мача на легендите на „Етър“ срещу „Манчестър Юнайдед“, е новина от спортните страници. „15 дка по поречието на Янтра под Царевец стават територия за археологически проучвания и парк“  е заглавие от другия областен ежедневник  „Борба“ . Над 15 дка в подножието на Царевец обособява Община Велико Търново, за да се проведат археологически разкопки. Територията се намира по поречието на река Янтра  в старинния квартал „Асенов“ и се простира от Владишкия мост към църквата „Св. 40 мъченици“. Какво има в района в момента, кой ще води проучванията и чия е идеята за цялата инициатива, научаваме от вестника.  „Десетият „Трабант фест“ събра над 100 пърпоретки в атрактивно шоу във Велико Търново“, е друга новина от първа страница. Повече от 100 трабанта дефилираха по главната улица на Велико Търново в събота, когато в старата столица се проведе за десети път фестът на популярните немски автомобили. В атрактивното шоу се включиха участници от цялата страна, гости от Румъния и британци, които живеят в България. Как премина юбилейния празник прочетете във вестника. „Кметът Даниел Панов участва в осмата Среща на върха заедно с 500 градоначалници от цяла Европа“, пише още „Борба“. Кметът на Велико Търново и председател на Националното сдружение на общините в Република България Даниел Панов участва в осмата среща на върха на  регионите и градовете през уикенда в румънската столица Букурещ … Повече за форума научете от вестника. „4 г. затвор и седем години без книжка за шофьор, убил двама в катастрофа“ е новина от криминалната хроника. В областния ежедневник ще намерите и материал за педиатричната конференция, която се проведе в Арбанаси през уикенда.", "date": "2019.03.18", "title": "Преглед на основните теми във великотърновския печат"}
{"url": "http://www.focus-news.net/news/2019/03/18/2635721/blagoevgrad-45-otbora-meriha-sili-v-iii-mezhdunaroden-turnir-po-pluvane-pirin.html", "text": "Приключи третият международен турнир по плуване „Пирин“ в Благоевград. Това съобщиха от пресцентъра на  Община Благоевград . В рамките на два дни плувците показаха много умения, тактика и бързина. В традиционното издание участие взеха над 500 участници от различни държави. В битка се включиха отборите на „Акулите”, „Августа”, „Белмекен”, „Бриз”, „Боляри”, „ЦСКА”, „Пловдив 2019”, „Младост ’91”, „Славия”, „Спринт”- София”, „Траяна”, домакините на ПК „Пирин” и много други. Общо 45 плувни отбора премериха сили по време на състезaнието. Представителите на плувните клубове в тазгодишното издание бяха от 6 възрастови групи, като имаше представители от родените през 2001 година до категория „Мъже и жени“. Клубовете участваха с общо 25 състезатели във всички възрасти. Всеки плувец се състезава в четири индивидуални дисциплини, както и в щафети. 24 състезатели в три серии се състезаваха на 400 м св. стил и 400 м съчетано. На 800 м. свободен стил плуваха 16 състезатели в две серии, които бяха класирани по най-добри заявени времена от всички категории. Парични награди в размер на 200 лева, получиха състезателите с най-голям брой точки по ФИНА от три дисциплини, както и техните треньори. По същия регламент за най-добрите постижения във всички групи бяха връчени купи. Турнирът се организира съвместно от  БФПС, Община Благоевград, ПК „Пирин“ и Спортен комплекс „Пирин“.", "date": "2019.03.18", "title": "Благоевград: 45 отбора мериха сили в III международен турнир по плуване „Пирин“"}
{"url": "http://www.focus-news.net/news/2019/03/18/2635722/plovdiv-velosipedist-i-peshehodets-sa-postradali-pri-dve-patnotransportni-proizshestviya-v-grada.html", "text": "Велосипедист и пешеходец са блъснати от леки автомобили в Пловдив, съобщи за  Радио „Фокус“ - Пловдив  говорителят на  ОДМВР - Пловдив . Сигнал за блъснат пешеходец на кръстовище между бул. „Руски“ и бул. „Шести септември“ е получен около 07.30 часа днес. Десетина минути по-късно е прието съобщение за произшествие с пешеходец на моста на Герджика. Пострадалите са откарани в болница за прегледи. Няма данни за самоличността им. Очаква се на двете местопроизшествия да започнат огледи. Движението е затруднено. На място са екипи на „Пътна полиция“. \r\nМария РУСЕВА", "date": "2019.03.18", "title": "Пловдив: Велосипедист и пешеходец са пострадали при две пътнотранспортни произшествия в града"}
{"url": "http://www.focus-news.net/news/2019/03/18/2635719/blagoevgrad-informatsionnata-kampaniya-akusherkite-blizo-do-maykite-gostuva-v-grada-na-20-mart.html", "text": "Информационната кампания „Акушерките близо до майките“ гостува в Благоевград. Това съобщиха от пресцентъра на  общината . На 20 март от 16.00 часа в зала 101 в административната сграда на Община Благоевград ще се проведе лекция, по време на която ще бъдат разяснени важни неща, свързани с бремеността. Основните цели на лекциите са да се информират родителите компетентно от медицински специалисти, да получат необходими знания и практически опит, да се запознаят с добри практики, основаващи се на медицински доказателства и прилагането на световни достижения в областта на акушерските услуги. Организатор на събитието е Алианс на българските акушерки. Основната цел  на Алианса са да информира и консултира обществеността за добрата грижа в семейното здравеопазване.", "date": "2019.03.18", "title": "Благоевград: Информационната кампания „Акушерките близо до майките“ гостува в града на 20 март"}
{"url": "http://www.focus-news.net/news/2019/03/18/2635720/kmetat-na-sofiya-yordanka-fandakova-shte-uchastva-v-sreshtata-video-konferentsiya-po-proekt-sofiya-i-evropa-za-mladite-3d-demokratsiya-dialog-i-debat-s-evrokomisarya-mariya-gabriel.html", "text": "От 12.00 часа кметът на София Йорданка Фандъкова ще участва в срещата видео-конференция по проект „София и Европа за младите – 3D – демокрация, диалог и дебат“ с еврокомисаря по цифрова икономика и цифрово общество Мария Габриел. Това съобщиха от пресцентъра на  Столична община.  \r\nСрещата ще се проведе в 18 СУ „Уилям Гладстон“ на ул.“Пиротска“ 68.  \r\nПроектът се реализира от фондация „Етнопалитра“ в партньорство с район „Възраждане“-СО, 18 СУ „Уилям Гладстон“ и 32 СУИЧЕ „Св. Климент Охридски“ с финансовата подкрепа на Програма „Европа“ 2019 на Столична община. Срещата ще може да се гледа в реално време в  youtube канала на фондация „Етнопалитра“.", "date": "2019.03.18", "title": "Кметът на София Йорданка Фандъкова ще участва в срещата видео-конференция по проект \"София и Европа за младите -  3D – демокрация, диалог и дебат“ с  еврокомисаря  Мария Габриел"}
{"url": "http://www.focus-news.net/news/2019/03/18/2635716/politico-tereza-mey-se-obrashta-kam-viena-za-pomosht-za-brekzit.html", "text": "Правителството на Обединеното кралство проучва как да използва международната конвенция като потенциално средство за избягване на предпазния механизъм за ирландската граница, съобщава  Politico   в редакцията си за Европа. \r\nВ стремежа си да наложи споразумението на премира на Тереза Мей - и да спре забавянето на Брекзит от 21 месеца или повече - правителството на Обединеното кралство се обърна към неясна клауза от международен договор, за да докаже на твърдите евроскептици, че има изход по въпроса ирландската спирка. \r\nС предложението за Брекзит, което вероятно ще бъде гласувано в Камарата на общините тази седмица за трети път, преди премиерът да замине за Брюксел в четвъртък, за да поиска удължаване на член 50, Лондон търси начини – според мнозина съмнителни -  да се „затвори устата“ на опонентите. \r\nСтава въпрос за член 62 от Виенската конвенция - договор, който определя правилата за международни договори или правни споразумения между държави. \r\nПо силата на един вариант, посочен от секретаря на Брекзит Стив Баркли, Великобритания може да направи изявление, че ако има „непредвидени обстоятелства\", произтичащи от прилагането на предпазния клапан, Лондон ще има право да заобиколи механизма. \r\nБаркли потвърди, че Великобритания разглежда този сценарий в парламентарен отговор на консервативния депутат Джейкъб Рийс-Мог миналата седмица. \r\nБаркли посочва едно възможно „непредвидено\" обстоятелство в отговора си. Според него, ако Великобритания сметне, че защитата на отворената граница с Ирландия се окаже активно подкопаваща мирния процес, Лондон може да се опита да обяви споразумението за недействително. \r\nПроблемът на правителството на Великобритания, според длъжностните лица на ЕС, е, че „непредвидените обстоятелства\" едва ли са известни някому предварително. \r\nЕксперт по международно право, пожелал анонимност, увери, че аргументът от Виенската конвенция е „слаб\". Правителствен служител от държава-членка на ЕС27 заяви, че Брюксел няма да бъде изненадан, ако през следващите дни бъде обяена подобна едностранна декларация. \r\nАко ЕС „прехапе колективния си език“, правителството на Великобритания се надява, че подкрепящите Брекзит ще затворят очите си за това, което мнозина експерти и представители на ЕС смятат за съмнително правно основание на опцията с Виенската конвенция, за да се постигне сделка. Тереза Герова", "date": "2019.03.18", "title": "Politico: Тереза Мей се обръща към Виена за помощ за Брекзит"}
{"url": "http://www.focus-news.net/news/2019/03/18/2635723/sport-uchastvashtata-s-uayld-kard-bianka-andreesku-specheli-turnira-v-indan-uels.html", "text": "18-годишната Бианка Андрееску спечели първата си титла от турнир от сериите „Мастърс“. На финала в Индиън Уелс младата канадка, участваща с „уайлд кард“, се наложи над Анджелик Кербер с 6:4, 3:6, 6:4. \r\nАндрееску започна сезона извън „Топ 150“, а сега ще намери място сред 25-те най-добри тенисистки в света. Канадката стана първата участничка със специална покана от организаторите, която печели турнира в Индиън Уелс, както и най-младата шампионка на надпреварата от 1999 година насам, когато Серина Уилямс спечели състезанието.", "date": "2019.03.18", "title": "Спорт: Участващата с „уайлд кард“ Бианка Андрееску спечели турнира в Индън Уелс"}
{"url": "http://www.focus-news.net/news/2019/03/18/2635728/sofiya-107-dushi-sa-noshtuvali-v-tsentara-za-krizisno-nastanyavane-na-bezdomni-hora.html", "text": "107 души са нощували в Центъра за кризисно настаняване на бездомни хора в кв. „Захарна фабрика” в София. Това съобщи за  Агенция „Фокус”  директорът на центъра Йорданка Темелкова. По думите ѝ нощта е преминала спокойно и без проблеми и извънредни ситуации. \r\nЦветилена СИМЕОНОВА", "date": "2019.03.18", "title": "София: 107 души са нощували в Центъра за кризисно настаняване на бездомни хора"}
{"url": "http://www.focus-news.net/news/2019/03/18/2635727/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Температурите навсякъде са положителни. От ПСС препоръчват на туристите при излизане в планината да спазват зимните маркировки. Условията за ски туризъм са отлични. Лифтовите съоръжения работят във всички курорти. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.03.18", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/18/2635726/sofiya-metrostantsiya-zapaden-park-e-otvorena-za-grazhdani.html", "text": "Метростанция „Западен парк“ е отворена за граждани. Това съобщиха от пресцентъра на  Столична община . Причина за затварянето беше изоставен багаж.", "date": "2019.03.18", "title": "София: Метростанция „Западен парк“ е отворена за граждани"}
{"url": "http://www.focus-news.net/news/2019/03/18/2635725/le-monde-sled-eskalatsiyata-na-protestite-na-zhaltite-zhiletki-razkritikuvaha-politseyskata-strategiya-za-spravyane-s-nasilieto.html", "text": "След съботните протести на „жълтите жилетки“, белязани с нова ескалация на насилието, в редиците на полицията се чуха критични гласове за избора на стратегия за справяне със ситуацията, отбелязват в редакцията на френския национален ежедневник  Le Monde . \r\n„Многобройните щети по магазините на известната търговска артерия на Париж и следите от огън свидетелстват за грубостта на сблъсъците“, коментират от редакцията, като сравняват събитията във френската столица с тези от бурния XVIII век. \r\nПолицейските служители се оказаха най-ожесточените критици на събитията от уикенда. „Операцията на правоприлагащите органи беше неуспешна“, категоричен бе един от членовете на полицейския профсъюз, цитиран от изданието. Същият събеседник хвърли отговорността на властите в Париж за провала в стремежа за овладяване на ситуацията. \r\nИзглежда подобни коментари оказаха влияние, тъй като в неделя вечер администрацията във френската столица призна за „пропуски“ в концепцията за апарата за сигурността в града и обеща преработването й.  Тереза Герова", "date": "2019.03.18", "title": "Le Monde: След ескалацията на протестите на „жълтите жилетки“ – разкритикуваха полицейската стратегия за справяне с насилието"}
{"url": "http://www.focus-news.net/news/2019/03/18/2635729/milen-kamarev-regionalen-istoricheski-muzey-kardzhali-proekt-predvizhda-da-se-stiga-s-lodki-do-srednovekovnata-krepost-pri-vlivaneto-na-reka-borovitsa-v-arda.html", "text": "Проект предвижда да се стига по вода с лодки от кей на отсрещния бряг до средновековната крепост при вливането на река Боровица в Арда. Това каза за  Радио „Фокус“  археологът Милен Камарев, уредник в отдел Археология на Регионален исторически музей-Кърджали във връзка с дейностите, свързани с подготовката за новия туристически сезон и предстоящи проекти в района. Той посочи, че Археологическият отдел в Историческия музей в момента се ремонтира, подменя се подовата настилка на експозиционните зали. Обемистите и тежки витрини, колони и фрагменти от стенописи са преместени и отново ще бъдат подредени след края на ремонта.  \r\nНа 1 февруари 2019 стартира строителството на Информационeн посетителски център за близо 1.5 млн. евро. Това е един от най-значимите проекти в сферата на културно-историческия туризъм у нас за 2019 г. Центърът ще поеме обслужването на големите групи туристи, които посещават комплекса, като за изминалата 2018 година те са били 84 475. В района на Ардино предстои да се подготви изграждането на туристическа инфраструктура до средновековната крепост срещу река Боровица, известна под името Патмос. Крепостта е била активна до късното средновековие, на върха са запазени зидове с височина до 3 м. В цитаделата, върху антично езическо светилище в скалите на подземната пещера, която се спуска до реката, са били изградени две църкви. Крепостта е стражева, на пътя по долината на река Арда и Боровица към вътрешността на България. \r\nГолямата трикорабна триапсидна църква на върха е с дължина 13 m и ширина 11.5 м, която по-късно е била разделена на три сгради. В реконструирания северен кораб, в подземието, са намерени и проучени загадъчни 34 детски гроба. Друга част е преустроена в еднокорабна едноапсидна църква със скатен покрив - много близка до църквата в цитаделата на Перперикон. Стражевата крепост е пазела пътя по долината на река Арда и Боровица към Асеновград и Пловдив. Под нея е минала в 1206 г. по време на Кръстоносните походи войската, предвождана от известния Жофроа дьо Вилардуен. Средновековната крепост има много голяма културно-историческа и научна стойност, която съчетана с изключителната красота в района на меандрите на река Арда и река Боровица при сливането им, предлага голям експозиционен потенциал и възможности за превръщането й в атрактивен обект на културния туризъм.  \r\nРайонът е заснет и са направени постъпки в Националния институт за недвижимо културно наследство. На 6 март 2019 г. Общинския съвет в Ардино е гласувал да се поиска предоставяне на Общината на недвижимата културна ценност при устието на река Боровица в землището на село Дойранци, за срок от 10 години, но действията за провеждане и финализиране на процедурата за предоставяне на безвъзмездно управление по реда на чл.12, ал.4, т.1 от Закона за културното наследство върху имота не могат да бъдат направени. Крепостта се намира върху държавна горска територия и трябва да бъде разрешено от държавата да се придобие тази културна ценност или да се даде за стопанисване на община.  \r\nДарина ДЕЕНИЧИНА", "date": "2019.03.18", "title": "Милен Камарев, Регионален исторически музей-Кърджали: Проект предвижда  да се стига с лодки до средновековната крепост при вливането на река Боровица в Арда"}
{"url": "http://www.focus-news.net/news/2019/03/18/2635731/sport-viktoriya-tomova-zapazva-pozitsiyata-si-v-svetovnata-ranglista.html", "text": "Първата ракета на България при дамите Виктория Томова запазва 152-ра позиция в обновената ранглиста на Женската тенис асоциация.  \r\nСесил Каратанчева пада с четири места до номер 196. Елица Костова остава на 217-та позиция. \r\nНаоми Осака остава начело в ранглистата. Петра Квитова измести Симона Халеп от второто място. Четвърта е Анджелик Кербер, която отбелязва прогрес с четири позиции. С място по-нагоре до номер пет се изкачи и Елина Свитолина. \r\n„Топ 10“ допълват Слоун Стивънс, Каролина Плишкова, Кики Бертенс, Алина Сабаленка и Серина Уилямс.  \r\nПобедителката в турнира в Индиън Уелс Бианка Андрееску, която започна сезона извън „Топ 150“, се изкачи с 36 места и вече заема 23-то място в световната ранглиста.", "date": "2019.03.18", "title": "Спорт: Виктория Томова запазва позицията си в световната ранглиста"}
{"url": "http://www.focus-news.net/news/2019/03/18/2635732/blagoevgrad-obshtinski-savet-shte-provede-izvanredno-zasedanie-zaradi-ostavkata-na-vremenniya-upravitel-na-sbalo-sv-mina.html", "text": "Председателят на Общински съвет (ОбС)– Благоевград Радослав Тасков свиква спешно заседание. Това съобщиха от пресцентъра на  ОбС – Благоевград . Извънредната сесия се налага заради ситуацията около управлението на СБАЛО „Св. Мина“. Изненадващо, в края на деня вчера, избраният само преди 3 дни за временен управител на благоевградската онкоболница д-р Румен Кондев заяви, че се отказва от поста. С промяната в позицията си д-р Кондев изправи общинското ръководство пред сериозен проблем – изключително важното за хиляди раково болни хора звено да остане без управител и на практика да преустанови работа. За да не се стига до затваряне на болницата, председателят на Общински съвет Благоевград свика днес спешен Председателски съвет, по време на който бе взето решение за провеждане на извънредно заседание на местния парламент в понеделник. По време на сесията общинските съветници ще гласуват отмяна на решение от 12 март, с което избраха Кондев за управител на СБАЛО – Благоевград. Освен това, в понеделник съветниците ще гласуват и дали да бъде отменено решение № 20 от заседанието им на 22.02.2019 г., с което бе решено, че ще бъде обявен конкурс за длъжността Управител на онкоболницата. Благоевградските съветници трябва да решат и дали да упълномощят кмета на общината да сключи договор за управление на здравното заведение. \r\nДо избор на временно управляващ на СБАЛО „Св. Мина“ се стигна след като досегашният управител д-р Георгиев подаде молба за напускане преди малко повече от месец. В заявлението си той изтъкна лични причини. \r\nИзвънредното заседание на Общински съвет Благоевград ще се проведе от 10.00 часа.", "date": "2019.03.18", "title": "Благоевград: Общински съвет ще проведе извънредно заседание заради оставката на временния управител на СБАЛО „Св. Мина“"}
{"url": "http://www.focus-news.net/news/2019/03/18/2635733/gabrovo-propadnal-uchastak-zatrudnyava-dvizhenieto-v-chast-ot-patya-mezhdu-gabrovo-i-vrah-shipka.html", "text": "Пропаднал участък затруднява движението в част от пътя между Габрово и връх Шипка. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на март, съобщиха за  Радио „Фокус“ – Велико Търново  от Областното пътно управление. Времето в региона е предимно ясно и слънчево. Настилките са сухи, но в  по-усойните места има и мокри участъци. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 март. Ремонтни дейности се извършват по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на март. \r\nЛуиза ТРАНЧЕВА", "date": "2019.03.18", "title": "Габрово: Пропаднал участък затруднява движението в част от пътя между Габрово и връх Шипка"}
{"url": "http://www.focus-news.net/news/2019/03/18/2635713/sergey-stanishev-pes-vazmozhnost-da-se-otteglya-ot-listata-na-bsp-vinagi-ima-no-zasega-ne-mislya-po-tazi-vazmozhnost.html", "text": "Възможност да се оттегля от листата на БСП винаги има, но засега не мисля по тази възможност. Това каза президентът  на Партията на европейските социалисти  (ПЕС) Сергей Станишев в „Тази сутрин“ по  бТВ.  Според него отсъствието му от листата ще накърни резултата на БСП и ще демотивира много хора в партията.  \r\n„Ще преценя каква е атмосферата на следващия Национален съвет, но вчера заявих ясно. Благодарих за подкрепата и на нашите структури и на хората от Националния съвет и много от тях ми казаха, че трябва да продължа състезанието не заради себе си, а заради политически принципи, заради европейското начало в БСП, което понякога се създава впечатление, че остава на заден план.  \r\nБСП е партията, която първо подаде молбата за членство в ЕС като управляваща. БСП е партията, която вкара България в ЕС. Това беше национално усилие, но ние имаме много значим принос за това“, каза още Станишев.  \r\nТой посочи, че членството на България в ЕС не е заслуга само на БСП, но тя е водеща. „Никой не може да ни отнеме този принос\", допълни президентът на ПЕС.  \r\nНа въпрос дали допуска, че може да не е част от листата на БСП за евровота, Станишев отговори, че всичко може да стане. Попитан какво ще прави, ако това се случи, президентът на ПЕС отговори: „Тогава ще видим“ и допълни: „Животът е такова нещо, че винаги те изненадва. За мен важното е дали БСП ще създаде предпоставки да спечелим изборите или сама ще подари тези избори на нашите опоненти от ГЕРБ“, обясни Станишев. \r\nТой  коментира какви са отношенията му с Корнелия Нинова: „Като между лидер на ПЕС и лидер на БСП. Това означава, че всеки изпълнява своята функция“, посочи Станишев и отчете, че не е говорил с нея през последните месеци. \"Ако някой търси разделителни линии, винаги ще намери“, допълни президентът на ПЕС.   \r\nТой изрази мнение, че БСП трябва да формира листа, която е убедителна и да покаже, че има волята да спечели тези избори.  \r\n„Нарисувах пред Националния съвет следната картина. Предложих да гласуваме челен тандем. Ясно е, че Елена и аз сме фаворитите на партията. Това, което беше съобщено на „Позитано“, че ние с нея имаме най-много номинации по същество. Тя има 260, аз 230. Това, което предложих е да гласуваме челна двойка, така са правили германските социал-демократи. Очевидно има напрежение. Това не беше подложено на гласуване, заради позицията на председателя на Националния съвет“, обясни Станишев. Той обясни, че е предложил това не за да гарантира своето място в листата, а защото днес въпросите към него, са щели да бъдат други. \r\nСпоред Станишев има системен проблем. „Винаги резултатът на БСП на европейски избори, мобилизацията  на нашите членове и симпатизанти е много по-ниска, отколкото на национални избори.  През последния месец се водеше вътрешнопартийна кампания, която създаде напрежение“, каза той и добави, че не се е чувствал предаден, а подкрепен от 45 % от членовете на Националния съвет.  „Казах много ясно, че доверието на тези хора, които застанаха зад мен, няма да го предам“, коментира още Станишев и уточни, че не се чувства  и обиден. Той обърна внимание, че 20 души от членовете на Националния съвет са на щат на „Позитано“.  \r\nНа въпрос дали е имало натиск от страна на ръководството, Станишев обясни, че има информация, че се е звъняло на хората индивидуално и отчете, че това са правили и хора, които са на негова страна.  \r\n„Всеки отбор търси подкрепа“, каза Станишев и допълни, че той също е прозвънявал членове на Пленума.  \r\nПо повод твърденията на Корнелия Нинова, че няма необходимост президентът на ПЕС да е евродепутат, Станишев обясни, че по тази логика няма нужда и  председателят на Националния съвет да бъде водач на групата в парламента.  \r\n„Лидерът на ЕНП е над 70 години, това е негово решение, но ЕНП, генералният секретар е вътре в парламента, защото връзката между партия и парламентарна група е изключително важна. Второ, лидерът на АЛДЕ в момента е евродепутат. Зелените имат двама съпредседатели, единият е в групата. Всяко политическо семейство разбира, че взаимодействието между партия и парламентарна група трябва да бъде ежедневно“, каза Станишев.", "date": "2019.03.18", "title": "Сергей Станишев, ПЕС: Възможност да се оттегля от листата на БСП винаги има, но засега не мисля по тази възможност"}
{"url": "http://www.focus-news.net/news/2019/03/18/2635734/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-mart.html", "text": "„Софийска вода” временно ще прекъсне водоснабдяването в някои части на столицата на 19 март, съобщиха от  дружеството . На 19 март 2019 г. (вторник), във връзка с изпълнение на инвестиционен проект за реконструкция на уличен водопровод на ул. „Бял нарцис“ местност „Карпузица“ кв. „Княжево“, се налага спиране на водоподаването от 09.00  до 21.00 часа на клиентите на „Софийска вода”, живеещи в района на: \r\nкв. „Горна Баня“ –  ж. п. линия София Перник, ул. \"Ехо\", улица \"Извор\", ул. \"Топло изворче\", ул. \"Вечерница\", бул. \"Никола Петков\", ул. \"Георги Богоровски\", ул. \"Планиница\", ул. \"Перуника\", ул. \"Лотос\", ул. \"Гръсниче\", ул. \"Урал\", ул. \"Градище\", ул. \"Синьо езеро\", ул. \"Дон\", ул. \"Подлозище\", местност \"Подлозище\"; \r\nместност „Карпузица“ –  ул. \"Поточе\", ж.п. линията София - Перник, ул. \"Гербер\", ул. \"Буря” ул. \"Дъбрава\", ул. \"Дивна\", ул. \"Княжевска\", ул. \"Доброволец\", ул. \"Лазаро поле\", ул. \"полк. Стойно Бачийски\", ул. \"Люлински път\" от ул. \"полк. Стойно Бачийски\" до ул. \"Войводина могила\". \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Карпузица“ - ул. „Стефан Пешев“ ъгъла с ул. „Ива“; кв. „Горна баня“ – бул. „Никола Петков“ ъгъла с ул. „Никола Хрелков“. \r\nСлед възстановяване на водоснабдяването е възможно временно повишаване  мътността на водата. \r\nНа 19 март 2019 г. (вторник), във връзка с изпълнение на инвестиционен проект за реконструкция на уличен водопровод на ул. 748 вилна зона „Горна баня“ район „Овча купел“, се налага спиране на водоподаването от 09.00  до 18.00 часа на клиентите на „Софийска вода”, живеещи в района на: \r\nкв. „Горна Баня“ – ул. „Обзор“ от ул. 747 до ул. „Вечерница“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на обръщалото на автобус 260. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nНа 19 март 2019 г. (вторник), във връзка с монтаж на спирателен кран на ул.“Първа Българска армия“ кв. „Военна рампа“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nул. „Първа Българска армия“ от ул. „Професор Иван Георгов“ до бул. „Илиянци“ \r\nбул. „Илиянци“ от ул. „Първа Българска армия“ до ул. „Локомотив“, ул. „Шлосер“ и ул. „Павел Бобеков“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа Българска армия“ ъгъла с бул. „Илиянци“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства!", "date": "2019.03.18", "title": "„Софийска вода” временно ще прекъсне водоснабдяването в някои части на столицата на 19 март"}
{"url": "http://www.focus-news.net/news/2019/03/18/2635724/boyan-chukov-teroristichniyat-akt-v-nova-zelandiya-e-malak-no-tochen-impuls-koyto-mozhe-da-aktivira-karvavite-granitsi-na-islyama.html", "text": "Терористичният акт в Нова Зеландия е точен импулс, който може да активира кървавите граници на исляма. Това каза за сутрешния блок „Добро утро, България“ на  Радио \"Фокус\"  експертът в борбата с тероризма Боян Чуков. Според него това може да реанимира конфронтацията на Балканите. „Трябва да имаме предвид, че последните години сериозните анализи и монографии, които излязоха в Западна Европа недвусмислено посочват Балканите като основна база на джихадизма в Европа. България като част от Балканите винаги трябва да бъдем нащрек. Основното е да предпазим нашите мюсюлмани, които са лоялни граждани към България, но са изложени на опасност с външна намеса да бъдат радикализирани. Засега това не се получава. Но в този план ние трябва много внимателно да подсилим нашите специални служби. Да им оказваме по-голямо съдействие, да бъдат отпуснати повече финансови средства и да се отнасяме с много по-голямо уважение към тяхната работа“, каза той. Боян Чуков обясни, че в историческите препратки на манифеста изпратен от стрелеца Брентън Тарант до премиера на Нова Зеландия, касае нашият регион и битката на християните срещу мюсюлманите. Тероризмът е инструмент, който се ползва и за регионални и за  глобални фактори и трудно прозира дали зад даден терористичен акт стои мощна служба или е местна инициатива, каза още той. \r\nЕлеонора ЧОЛАКОВА", "date": "2019.03.18", "title": "Боян Чуков: Терористичният акт в Нова Зеландия е малък, но точен импулс, който може да активира кървавите граници на исляма"}
{"url": "http://www.focus-news.net/news/2019/03/18/2635735/die-presse-ot-ek-preduprezhdavat-za-frensko-germanskite-industrialni-planove.html", "text": "Няколко дни преди срещата на държавните и правителствени лидери на страните-членки на Европейския съюз, от Европейската комисия отправиха предупреждения за френско-германските индустриални планове, отбелязват в редакцията на австрийския национален ежедневник  Die Presse . \r\nДоклад от мозъчен тръст на ЕК, озаглавен „Индустриалната политика на ЕС след „Сименс-Алстом“, Европейският център за политическа стратегия предупреждава за отслабване на конкурентното право на ЕС в резултат от действията на двете страни. В документа с обем от 20 страници се подчертава, че разхлабването на конкурентното право на ЕС ще доведе до „икономическа низходяща спирала\" и „политически произвол\". Мозъчният тръст призовава изпълнителният орган на Общността да предприеме мерки срещу индустриалната политика на Берлин и Париж, описана като „алчна“. \r\nПо-рано ЕК блокира планираното сливане на железопътния бизнес на германския концерн „Сименс\" и френската група „Алстом\" с мотива, че компаниите не са успели да разсеят „сериозните\" притеснения, свързани с конкуренцията, припомня изданието. Тереза Герова", "date": "2019.03.18", "title": "Die Presse: От ЕК предупреждават за френско-германските индустриални планове"}
{"url": "http://www.focus-news.net/news/2019/03/18/2635738/afis-758-ot-balgarite-ne-odobryavat-premahvaneto-na-nadbavkite-za-trudov-stazh.html", "text": "75.8% от българите не одобряват премахването на надбавките за трудов стаж. Това показват данните от проучване на  Агенция АФИС , свързано с предложения за промени в Кодекса на труда. Трима от всеки четирима граждани не одобряват предложената промяна в Кодекса на труда, която предвижда премахване на надбавките за трудов стаж. Само един от десетима я одобряват. Останалите 14% нямат мнение. Това негативно мнение е сравнително равномерно застъпено в градове и села, сред млади и стари и различни етноси и занятия. С едно изключение обаче – в категорията „работодатели и арендатори“. При тях одобрението се среща 3 и половина пъти по-често от обичайното (35% вместо 10%). Сред хората във възрастовия интервал 18-29 г., съотношението „одобрение – неодобрение“ също е доминиращо негативно (11% към 59%). Следователно може да се отхвърли предположението, че младите работници възприемат надбавките на по-опитните си колеги като дискриминация. \r\n55% от пълнолетните българи не одобряват идеята за промени в Кодекса на труда, предвиждащи разрешаване на сключването на трудови договори, при които работникът е длъжен да се явява на работа „на повикване“ и да му се заплаща само за отработените часове. 28% я одобряват предложението, а останалите 17% са без мнение. По-подробните разбивки показват, че гледната точка силно зависи от позицията на гражданина в релацията „работодател-работник“. При бизнеса и категорията на „самонаетите“ съотношението между съгласни и несъгласни се обръща и става 49% към 38%. Преобладаващо негативното мнение се обяснява с факта, че „гъвкавостта“ на труда у нас реално гарантира нестабилен живот на наемния работник и без специално предназначен за това регламент. 58% от българите получават част от номиналната си заплата в плик, за сметка на осигурителните си права; във всяко пето домакинство (22%) поне един член губи работа в течение на година. \r\n54% не одобряват предложението за двойно увеличение на разрешените часове за извънреден труд – от 30 на 60 часа месечно, а 27% го одобряват. Останалите нямат мнение. По този въпрос е налице инверсия при „предприемачи, арендатори“ (60% са за, 31% против). Сред хората с доход на член на семейството от най-високата категория  – над 1000 лв. месечно, 46% „за“, 41% „против“. \r\n„Ако допълнителният труд годишно нараства от 150 часа на 300 часа при около 260 работни дни, се прекрачва границата на 8-часовия работен ден и се преминава към „нова нормалност“ – 9-часов работен ден. Исторически, идеята „8 часа труд, 8 часа сън, 8 часа свободно време“ е минималното искане, от което тръгва в последната четвъртина на 19 век световното работническо движение. Нейното осъществяване структурираше начина на живот през 20-ти век, при което огромното мнозинство, съставено от наемни работници, се ползваше от благата на цивилизацията. Същото важи за „прогресивните“ инициативи за създаване на социално дъно от „работещи бедни“, коментират данните от АФИС.", "date": "2019.03.18", "title": "АФИС: 75.8% от българите не одобряват премахването на надбавките за трудов стаж"}
{"url": "http://www.focus-news.net/news/2019/03/18/2635742/sliven-opasnost-ot-padashti-kamani-ima-po-patya-sliven-ichera-gradets.html", "text": "Пътните настилки в Сливенска област са сухи и нормално проходими. Трафикът по пътищата е интензивен, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. В участък от прохода Твърдица – Елена движението се осъществява в едната лента заради ремонт. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременни са ограничения за движение са въведени в  областта. Движението по пътя Бероново – Градец в участъка от Садово до село Градец от км 9+645 до км 13+042 е ограничено за на МПС над 12 т поради намалена носимоспособност на мостово съоръжение на км 10+868. Движението по пътя  Сунгурларе – Пъдарево в участъка от село Чубра до село Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за приключване на двата ремонта е  31 март.", "date": "2019.03.18", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2019/03/18/2635741/navarshvat-se-110-godini-ot-smartta-na-vazrozhdenskiya-knizhovnik-i-folklorist-kuzman-shapkarev.html", "text": "Навършват се 110 години от смъртта на възрожденския книжовник и фолклорист Кузман Шапкарев. По този повод от 17.30 ч. в църквата „Св. Седмочисленици“ ще се отслужи панихида. След това Българското сдружение на родовете от Македония ще поднесе цветя и венци на паметната плоча на възрожденеца на ул. „Кузман Шапкарев“ и ул. „Гурко“ в столицата.  На събитието ще присъстват роднини на големия книжовник и членове на Сдружението. \r\nКузман Шапкарев е създател на Солунската българска мъжка гимназия „Свети свети Кирил и Методий“ (1880 г.). Повече от половин век той работи и в областта на фолклористиката. Със събиране и записване на народни умотворения - приказки, песни, гатанки, пословици, предания, той започва да се занимава още от 1855 г. Роден е на 1 февруари 1834 г. в Охрид. Учи в гръцко училище в родния си град, а после в българско училище. Учи гръцки език в родния си град при учителя Янаки Стрезов до 1851 г. В книгата „Български книжовници от Македония“ I от  1922 г. авторът Антон П. Стоилов изтъква, че  „израсъл в една среда, в която народното българско чувство е било напълно застъпено, налагало му се е да положи големи усилия да усвои книжнината на матерния си език (на 21-годишна възраст видял българска азбука), докато заеме онова място в историята на българската книжнина, което днес заема“ . \r\nА. П. Стоилов пише, че Шапкарев учителства две години в Охрид, а през последната година е започва да изучава българската книжнина. От 1856/57 г. той се е премества пак за учител в Струга – до август 1859 г. През това време той се запознава с Димитър Миладинов и се сродява с него, като се жени за първородната му дъщеря. По настояване на последния Шапкарев въвежда в Стругското училище български език покрай гръцки. Същата година се  премества за учител в Охрид и учителства две години – до септември 1861 г.  Там учител е Янаки Стрезов. Тези две години са едни от бележитите години от учителстването на Шапкарев, защото развива голяма обществена дейност. Навръх Рождество умира Охридският митрополит Йоаникий; по инициативата на Димитър Миладинов, Янаки Стрезов и Шапкарев охридчани искат от патриаршията да им се изпрати български владика, но тя не се отзовава на молбата им и изпраща пак грък, Мелетия. Това дава повод да започне усилена борба на охридчани с Мелетия. Борба, която продължава 15 години и която свършва в полза на българите. В тази борба деятелно участие взима Шапкарев. През време на тая борба Шапкарев въвежда в началото на 1860 г. в училището български език.  \r\nСлед това Шапкарев учителства по гръцки език в Прилеп до 1865 г., а оттам през октомври същата година отива за български учител в Кукуш, където учителства цели 7 години, до 1872 г. Тези седем години на учителстването му в Кукуш са най-плодовитите в народно-просветно отношение, а броят на учениците му от година на година се увеличава. През това време той развива и широка книжовна дейност, не само като дописник на цариградските вестници „Право“, „Македония“, „Отечество“ и др., но стъкмява и издава и учебниците „Читанка“ (Цариград, 1868 г.) и Буковар майчин език (Цариград, 1874 г.), както и Наръчно св. благовестевание или Сбор от евангелските четения“ (Цариград, 1870 г.), предназначени за училищата и църквите в Македония на местно българско наречие. От февруари 1872 г. Шапкарев се премества за български учител в Прилеп  до края на 1872 г. Следващата година е учител в Битолското българско училище, а след това боледува цели три години в родния си град от 1875-1877 г.  \r\nСлед Освобождението на България, през 1878 г., Шапкарев минава през България и отива в Белград, уж като търговец, а всъщност с политическа мисия. Оттам се връща в Охрид и се установява в Пловдив, откъдето е извикан от Екзархията, която по това време мисли да постави учебното дело на нови основи.  \r\nПокойният екзарх Йосиф натоварва Шапкарев да изработи проект за реформи на учебното дело в Македония. Изработеният от него проект е обсъждан на дълго и широко и той успява да прокара своя проект, главно Солун да стане образователен център на Македония, а не Прилеп, както се поддържа от някои лица в Екзархията. За да докаже практичността на своя проект, Шапкарев става  учител в Солун, в който пристига на 3 юни 1880 г. Там той намира българско мъжко училище с 22 ученика и един учител, девическо училище с 11 ученички и една учителка. В началото на учебната 1880-1881 година той полага  основите на мъжката и девическата гимназии с пансион при тях, в които заповат да се записват ученици и ученички от цяла Македония до края на съществуването им – 16 юни 1913 г., от които гимназии излиза почти цялата интелигенция на Македония.  \r\nПрез учебна 1881-1882 година Шапкарев е  преместен за учител в Кукуш, а през 1882-1883 г. пак се връща в Солун, но с главно намерение да издава български вестник. Поради пречки на турското правителство не успява  да осъществи намерението си.  \r\nШапкарев напуска  окончателно Македония през 1884 г. и вече не се връща в родния си град Охрид. През тази година Шапкарев се преселва в Княжество България, където работи като миров съдия или нотариус в Пловдив, Самоков, Стара Загора, Сливен, Враца. Успоредно с това се занимава и с фолклорни издирвания. Шапкарев издава „Животоописание на братя Миладинови\" (1884 г.) и „Русалии. Древен и твърде интересен български обичай, запазен и до днес в Южна Македония“ (1884 г.). Най-забележителното му съчинение е „Сборник от български народни умотворения“, издаден в София с известна финансова помощ от Министерството на просвещението. Сборникът е издаден през 1891 г. и 1892 г. в 6 тома, 8 книги. В него се отстоява българския характер на славяните в Македония. През 1875 г. Шапкарев е приет за дописен член, а през 1900 г. - за редовен член на Българското книжовно дружество. От 1867 г. до 1870 г. той съставя, издава и разпространява учебници и сборници на български език. Не успява да завърши и издаде като помощно-справочно помагало за учители и ученици „Историко-хронологически таблици“. Издаването и разпространението на учебници и сборници е тясно свързано с общата дейност на Шапкарев с неговия брат Петър. Петър поддържа книжарница „Братя П. А. К. Шапкареви“ в Солун.  \r\nКузман А. Шапкарев умира на 76-годишна възраст през 1909 г. в Самоков.", "date": "2019.03.18", "title": "Навършват се 110 години от смъртта на възрожденския книжовник и фолклорист Кузман Шапкарев"}
{"url": "http://www.focus-news.net/news/2019/03/18/2635743/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Продължаващият хаос около наближаващата дата за Брекзит, предупрежденията на ЕК за „алчната“ индустриална политика на Берлин и Париж, протестите на „жълтите жилетки“, както и разследването на нападението в новозеландския град Крайстчърч са част от основните теми, върху които акцентират водещите европейски издания. \r\n***  Няколко дни преди срещата на държавните и правителствени лидери на страните-членки на Европейския съюз, от Европейската комисия отправиха предупреждения за френско-германските индустриални планове, отбелязват в редакцията на австрийския национален ежедневник  Die Presse . \r\nДоклад от мозъчен тръст на ЕК, озаглавен „Индустриалната политика на ЕС след „Сименс-Алстом“, Европейският център за политическа стратегия предупреждава за отслабване на конкурентното право на ЕС в резултат от действията на двете страни. В документа с обем от 20 страници се подчертава, че разхлабването на конкурентното право на ЕС ще доведе до „икономическа низходяща спирала\" и „политически произвол\". Мозъчният тръст призовава изпълнителният орган на Общността да предприеме мерки срещу индустриалната политика на Берлин и Париж, описана като „алчна“. \r\nПо-рано ЕК блокира планираното сливане на железопътния бизнес на германския концерн „Сименс\" и френската група „Алстом\" с мотива, че компаниите не са успели да разсеят „сериозните\" притеснения, свързани с конкуренцията, припомня изданието. \r\n***  След съботните протести на „жълтите жилетки“, белязани с нова ескалация на насилието, в редиците на полицията се чуха критични гласове за избора на стратегия за справяне със ситуацията, отбелязват в редакцията на френския национален ежедневник  Le Monde . \r\n„Многобройните щети по магазините на известната търговска артерия на Париж и следите от огън свидетелстват за грубостта на сблъсъците“, коментират от редакцията, като сравняват събитията във френската столица с тези от бурния XVIII век. \r\nПолицейските служители се оказаха най-ожесточените критици на събитията от уикенда. „Операцията на правоприлагащите органи беше неуспешна“, категоричен бе един от членовете на полицейския профсъюз, цитиран от изданието. Същият събеседник хвърли отговорността на властите в Париж за провала в стремежа за овладяване на ситуацията. \r\nИзглежда подобни коментари оказаха влияние, тъй като в неделя вечер администрацията във френската столица призна за „пропуски“ в концепцията за апарата за сигурността в града и обеща преработването й. \r\n***  Правителството на Обединеното кралство проучва как да използва международната конвенция като потенциално средство за избягване на предпазния механизъм за ирландската граница, съобщава  Politico   в редакцията си за Европа. \r\nВ стремежа си да наложи споразумението на премира на Тереза Мей - и да спре забавянето на Брекзит от 21 месеца или повече - правителството на Обединеното кралство се обърна към неясна клауза от международен договор, за да докаже на твърдите евроскептици, че има изход по въпроса ирландската спирка. \r\nС предложението за Брекзит, което вероятно ще бъде гласувано в Камарата на общините тази седмица за трети път, преди премиерът да замине за Брюксел в четвъртък, за да поиска удължаване на член 50, Лондон търси начини – според мнозина съмнителни -  да се „затвори устата“ на опонентите. \r\nСтава въпрос за член 62 от Виенската конвенция - договор, който определя правилата за международни договори или правни споразумения между държави. \r\nПо силата на един вариант, посочен от секретаря на Брекзит Стив Баркли, Великобритания може да направи изявление, че ако има „непредвидени обстоятелства\", произтичащи от прилагането на предпазния клапан, Лондон ще има право да заобиколи механизма. \r\nБаркли потвърди, че Великобритания разглежда този сценарий в парламентарен отговор на консервативния депутат Джейкъб Рийс-Мог миналата седмица. \r\nБаркли посочва едно възможно „непредвидено\" обстоятелство в отговора си. Според него, ако Великобритания сметне, че защитата на отворената граница с Ирландия се окаже активно подкопаваща мирния процес, Лондон може да се опита да обяви споразумението за недействително. \r\nПроблемът на правителството на Великобритания, според длъжностните лица на ЕС, е, че „непредвидените обстоятелства\" едва ли са известни някому предварително. \r\nЕксперт по международно право, пожелал анонимност, увери, че аргументът от Виенската конвенция е „слаб\". Правителствен служител от държава-членка на ЕС27 заяви, че Брюксел няма да бъде изненадан, ако през следващите дни бъде обяена подобна едностранна декларация. \r\nАко ЕС „прехапе колективния си език“, правителството на Великобритания се надява, че подкрепящите Брекзит ще затворят очите си за това, което мнозина експерти и представители на ЕС смятат за съмнително правно основание на опцията с Виенската конвенция, за да се постигне сделка. \r\n***  Нападателят от новозеландския град Крайстчърч, който откри стрелба в две джамии и отне живота на 50 души, е закупил оръжия и муниции в интернет, съобщава германският национален ежедневник  Die Frankfurter Allgemeine Zeitung . \r\nНовозеландският онлайн магазин Gun City потвърди, че 28-годишният Брентън Тарат е поръчал онлайн най-малко четири оръжия – при това по съвсем законен начин. В тази връзка премиерът на Нова Зеландия Джакинда Ардърн обяви, че кабинетът й се е съгласил на мерки за затягане на законите за контрол над оръжията. „Взехме решението като кабинет, единни сме\", заяви Ардърн, като увери, че реформите ще бъдат въведени в рамките на няколко дни. \r\n***  Джереми Корбин потвърди, че Лейбъристката партия ще подкрепи нов референдум за Брекзит, ако изборът, предлаган на избирателите, е „правдоподобен“. Въпреки това, лидерът на опозицията не успя да отрече, че ще подкрепи напускането на Европейския съюз, ако има шанса. Корбин признава, че има противоречиви виждания за блока, като отказва да предостави ясен отговор в интервю за телевизия Sky как ще гласува по време на нов референдум, пише в.  Daily Express . \r\nВъпреки, че е бил попитан дали неговото предпочитание ще бъде да се откаже от Брюксел, Корбин настоя, че иска да запази „сериозна връзка“ с блока. \r\n„Искате ли да напуснете ЕС или не? Ще гласувате ли да останете?“ \r\nКорбин най-накрая призна, че неговият избор ще зависи от поставения въпрос: „Знам, че не е това, което питате, но се опитвам да кажа, че искаме да имаме връзка с ЕС от вида, който изложих, а хората ще имат избор за това“. \r\n„Аз имам много критики към ЕС, признавам много от ценностите на ЕС. Искам да го видя по-отговорен и демократичен. Това е, за което аз се борех на референдума, но в края става въпрос за търговски отношения и работните места, които са толкова важни. \r\n„Зависи от това, какъв е изборът пред нас. Ако имаме добра сделка, в която можем да имаме динамична връзка с Европа, която е цялата търговска връзка и така нататък, това може да бъде добър път напред, който да обединява страната“. \r\nКорбин е добре известен евроскептик, който многократно критикува Европейския съюз по време на политическата си кариера.  \r\nЛейбъристите обявиха, че ще подкрепят междупартийната поправка на Питър Кайл и Фил Уилсън, търсейки друго обществено гласуване. \r\nГоворейки пред The Sunday Telegraph, министърът за Брекзит в сянка сър Киър Стармър заяви, че поправката „очевидно е в съответствие с подхода, който Лейбъристката партия е направила на публично гласуване“. \r\nВестникът съобщава, че сър Киър помага на Кайл и Уилсън във формулировката на тяхното изменение. \r\nТе също имат подкрепата на редица консервативни депутати, включително на бившия министър на правосъдието Филип Лий. \r\n***", "date": "2019.03.18", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/03/18/2635740/vidin-intenziven-e-trafikat-po-glaven-pat-e-79-v-posoka-za-dunav-most-2-v-oblastta.html", "text": "Интензивен е трафикът по главен път Е-79 в посока за Дунав мост 2 във Видинска област, съобщиха за  Радио „Фокус“ – Видин  от Областното пътно управление. В посока граничен пункт „Дунав мост 2“ се движат предимно тежкотоварни автомобили. Най-натоварен е участъкът между Дунавци и Видин. Към другите два гранични пункта в областта – „Връшка чука“ и „Брегово“, трафикът е с нормална интензивност. Пътните настилки в област Видин са сухи.  \r\nВ областния град  повече автомобили се движат на входно изходните артерии, в централната част и по булевард „Панония“. \r\nАнна ЛОЗАНОВА", "date": "2019.03.18", "title": "Видин: Интензивен е трафикът по главен път Е-79 в посока за Дунав мост 2 в областта"}
{"url": "http://www.focus-news.net/news/2019/03/18/2635730/ministar-mladen-marinov-novozelandskiyat-atentator-ne-se-e-poznaval-s-balgarski-grazhdani.html", "text": "МВР няма информация нападателят срещу джамиите в Нова Зеландия да е имал контакти с български граждани по време на престоя си у нас. Това съобщи от Вашингтон вътрешният министър Младен Маринов, предаде  БНР . „Категорично на този етап можем да твърдим, че неговата цел тук е била единствено туризъм и до този момент нямаме информация той да се е срещал с български граждани или да е познавал такива“, заяви Маринов. Той припомни, че нападателят е бил в България в периода 9-15 ноември миналата година. Вътрешният министър определи атаката в Нова Зеландия като недопустим терористичен акт. \r\nМаринов е на посещение в Съединените щати, което включва срещи с ръководството на ФБР, Сикрет  Сървис и службите за гранична сигурност. Той коментира още, че очаква в скоро време българите да могат да получават паспорти с по-дълъг срок на годност. „Тече обществена поръчка, която сме обявили. Надяваме се 2020-та година да започне подмяната, като се предвижда и това международният паспорт да бъде удължен, неговият срок на действие да е десет-годишен“, заяви той. Според проект за промени кандидатстващите за документа ще имат възможност за избор и на действащата в момента валидност от пет години. \r\nПо време на визитата си в САЩ Маринов ще посети границата с Мексико. Той обясни, че целта му е да разгледа съоръженията по американската южна граница с надеждата да обмени опит за противодействие на „мигрантския натиск“ в България. \r\nПо темата за мигрантите вътрешният министър коментира и доклада на Държавния департамент на САЩ за човешките права, който посочва грубото отношение към мигранти и превишаване правомощията на властите като едни от проблемните области за страната ни. „Категорично по отношение на мигрантите и лицата, които са задържани, мога да кажа, че се спазва изцяло законът и техните права. На всеки един от тях се дава пълната възможност, включително и адвокатска защита и възможност да поиска убежище и всички процедури, които свързани с това. Всеки един случай и сигнал за превишаване на правомощията от полицейски служители се извършва незабавна проверка. Ние сме го доказали, че там, където сме констатирали някакви нарушения сме предприели незабавни действия“, посочи Маринов и увери, че властите разследват всеки един сигнал за език на омразата.", "date": "2019.03.18", "title": "Министър Младен Маринов: Новозеландският атентатор не се е познавал с български граждани"}
{"url": "http://www.focus-news.net/news/2019/03/18/2635739/boyan-chukov-teroristat-brentan-tarant-nay-veroyatno-ne-e-avtor-na-manifesta-izpraten-na-ministar-predsedatelya-na-nova-zelandiya-predi-atentata.html", "text": "Терористът Брентън Тарант най-вероятно  не е автор на манифеста, изпратен на министър-председателя на Нова Зеландия, преди атентата. Това каза за сутрешния блок „Добро утро, България“ на  Радио \"Фокус\"  експертът в борбата с тероризма Боян Чуков. „Тези енциклопедични знания, които трябва да притежава дадената личност, за да напише този текст означава, че той трябва да стои денонощно пред книгите и да се образова, за да постигне това професорско ниво. А в случая става дума за 28 годишен младеж, който признава, че е бил изключително посредствен ученик, едва е преминавал от един клас в друг, а след това заявява пак в своя документ, че е безсмислица и безумие човек да ходи в университетите, защото няма какво да научи“, обясни експертът. Боян Чуков каза още, че на снимките от домът на Тарант няма библиотека и не са открити книги. Освен това той демонстрира бедност, но в същото време притежава уникална колекция от скъпо струващи оръжия. Притеснителен е фактът, че след случилото се в Нова Зеландия в джихадистките сайтове се публикуват различни заплашителни закани, като не става ясно към кого точно са отправени, добави експертът.  \r\nЕлеонора ЧОЛАКОВА", "date": "2019.03.18", "title": "Боян Чуков:  Терористът Брентън Тарант най-вероятно  не е автор на манифеста, изпратен на министър-председателя на Нова Зеландия, преди атентата"}
{"url": "http://www.focus-news.net/news/2019/03/18/2635745/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил - „Зона Кюстендил” , ще поставим акцент върху предстоящия празник на града – „Кюстендилска пролет”, който се отбелязва на 21 март. Официално той започва да се чества от 1966 година съгласно решение на Общинския съвет. От стари времена, в деня на пролетното равноденствие, което съвпада със старото честване на паметта на свети Четиридесет мъченици, жените месели обредни пити, възнасяли ги на святото място в „Хисарлъка“ и ги разчупвали за здраве и успех на дома. В основата на празника „Кюстендилска пролет“ е почитанието на слънцето като божество, чиято живителна сила събужда спящата през зимата природа. Това е първият в страната празник, който има статут и е патентован в Патентно ведомство на България. Този празник ще разгледаме от различни точки в рамките на предаването. За неговата същност ще говорим с Любляна Начева, старши специалист „Координатор – направление духовно развитие и работа с подрастващи“ към Община Кюстендил. По темата „Кюстендилска пролет, в миналото и днес“ ще говорим с Теодора Александрова, избрана за девойката, чрез която Пролетта е настъпила в Кюстендил през 1998 година. В рубриката „Предания и легенди” ще поставим  акцент върху хълма „Хисарлъка”, свързан с народните предания, тържествата и празниците на кюстендилци. По темата ще говорим с Валентин Дебочички, директор на Регионален исторически музей – Кюстендил. Ще ви разкажем и за традиционната детска музейна работилница в града под свещения хълм, която през месец март е свързана с пролетното равноденствие и начините за измерване на времето. Събеседник по темата ще бъде Мирослава Таскова, експерт към кюстендилския музей. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.03.18", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/03/18/2635748/afp-broyat-na-zhertvite-na-navodneniyata-v-indoneziya-dostigna-do-77.html", "text": "Броят на жертвите на наводненията в Индонезия достигна до 77, предава  AFP , като се позовава на актуализирани данни от местните власти, които по-рано съобщиха за 58 загинали. \r\nВ неизвестност остават повече от 30 души. Десетки са ранени в резултат на бедствието, предизвикано от проливните дъждове и свлачищата. Тереза Герова", "date": "2019.03.18", "title": "AFP: Броят на жертвите на наводненията в Индонезия достигна до 77"}
{"url": "http://www.focus-news.net/news/2019/03/18/2635744/pleven-normalno-se-osashtestvyava-e-trafikat-po-patishtata-v-oblastta.html", "text": "Нормално се осъществява е трафикът по пътищата в Плевенска област. Това съобщиха за  Радио „Фокус\"  от Областно пътно управление-Плевен. Пътните настилки са сухи.  \r\nВременно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди село Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла-Ботевград от Луковит транзитно през Червен бряг към село Чомаковци началото на обхода е кръстовище с път III-306 в Луковит, км 138+767, оттам отбивният маршрут следва трасето на път I-3 през село Радомирци до обхода на Долни Дъбник, град Искър и Кнежа до кръстовището с път III-306 в Кнежа и след това по трасето на път III-306 до село Чомаковци. Срокът е до 4 юли 2019 г. \r\nВиолета КРЪСТЕВА", "date": "2019.03.18", "title": "Плевен: Нормално се осъществява е трафикът по пътищата в областта"}
{"url": "http://www.focus-news.net/news/2019/03/18/2635746/pregled-na-osnovnite-temi-v-burgaskiya-pechat.html", "text": "„Иск за 400 лева бави обхода на Поморие“, е водещото заглавие на вестник  „Черноморски фар“ . „Строителството тръгва през май с девет месеца закъснение“ е подзаглавието на материала. Строителството му трябваше да започне септември и до началото на този туристически сезон да е готов, сега заради съдебни искове за пари обходът ще започне да се изгражда през май, това стана ясно от изказване на регионалния министър Петя Аврамова по време на парламентарния контрол, пояснява материалът. \r\n„Англичанинът с 53 фалшиви самоличности направил опит да уринира пред полицаи“, е друг акцент в ежедневника. „Мъжът бил арестуван в Килифарево за шофиране в пияно състояние“ и „Съдия с апел към журналисти да проверят дали съществува хостел „А 16“ са подзаглавията на статията. Издирваният от Кралство Великобритания мъж заяви, че има много приятели, които го наричат с различни имена. Това той каза на журналистите извън залата, след като бе задържан за постоянно в ареста, явно визирайки фалшивите самоличности, пише още вестникът. \r\n„С базар  и модно ревю Бургас отбеляза Световния ден на социалната работа“, е още едно заглавие от страниците на вестника. Събитието се състоя в Експо център „Флора“. базарът продължи до 17 март, а в него се включиха 20 социални звена на Община Бургас, под чийто патронаж е инициативата, уточнява статията. \r\n„Погват преместваемите обекти по плажовете“, е темата на деня в днешния брой на ежедневника. „Народното събрание прие промените в Закона за устройство на територията“, е подзаглавието на материала. Павилиони, сергии, кабини и всички преместваеми обекти ще трябва да отговарят на конкретни изисквания по Закона за устройство на територията. Общинските съвети трябва да определят максималните размери, конструктивното решение и архитектурно-художественото оформление  на преместваемите обекти, както и на обектите, разполагащи се в поземлени имоти за времето на провеждане на обществени мероприятия – културни фестивали, спортни и атракционни прояви, благотворителни и рекламни кампании и други, пише още вестникът.", "date": "2019.03.18", "title": "Преглед на основните теми в бургаския печат"}
{"url": "http://www.focus-news.net/news/2019/03/18/2635747/api-ogranicheno-e-dvizhenieto-v-izprevarvashtata-lenta-ot-km-17-do-km-19-na-am-trakiya-v-posoka-burgas-poradi-smyana-na-mantineli.html", "text": "Ограничено е движението в изпреварващата лента от км 17 до км 19 на АМ \"Тракия\", в посока Бургас поради смяна на мантинели. Това съобщиха от пресцентъра на  Агенция \"Пътна инфраструктура\" . Трафикът се осъществява активната лента. Шофьорите да се движат с повишено внимание и съобразена скорост.", "date": "2019.03.18", "title": "АПИ: Ограничено е движението в изпреварващата лента от км 17 до км 19 на АМ \"Тракия\" в посока Бургас поради смяна на мантинели"}
{"url": "http://www.focus-news.net/news/2019/03/18/2635749/blagoevgrad-petoto-yubileyno-izdanie-na-mezhdunarodniya-festival-blagoevgrad-bluesjazz-shte-zapochne-na-28-mart.html", "text": "Остават броени дни до старта на V  юбилейно издание на международния фестивал “Blagoevgrad Blues&Jazz”, съобщиха от пресцентъра на  Община Благоевград . Тазгодишното издание започва на 28 март, като официалното откриване и първият концерт ще се проведе в ДТ „Никола Вапцаров“. Музикалните вечери продължават на 29 и 30 март, като меломаните ще могат да се насладят на любимите си изпълнители в зала „Орфей“, парк „Македония“. Билети и карти може да се намерят на касата на ДТ „Никола Вапцаров“ и непосредствено преди концертите пред зала „Орфей“.  \r\nЗа първи път фестивалът включва класическа вечер, а блус и джаз феновете ще се насладят на стиловете в последните две вечери.  \r\nПо време на V издание на Международния фестивал на сцената ще излязат Камерна опера - Благоевград с гост солистът  Деян Гаврич и композиторката Драгана Йованович. Ще чуем маестро Алекс Зографов, а с него на сцената ще се качат тенорът Бойко Цветанов и Стоян Бончев.  \r\nСпециална е и блус вечерта. Тя  ще ни срещне с Васко Кръпката и „Подуене Блус бенд“, които ще отбележат 30-годишен юбилей. Турнето им започва от нашата сцена, а гост е Блусменът на Америка Guy Davis. \r\nТеодосий Спасов и Влатко Стефановски, триото на Живко Петров, великолепната Хилда Казасян, в дует с Христо Йоцов и Биг Бенд-Благоевград  ще закрият юбилейното издание на “Blagoevgrad Blues&Jazz”.  \r\nВсичко това е само малка част от изненадите, които ще съпътстват разрастващия се и достигнал международно значение фестивал „Blagoevgrad Blues & Jazz”. \r\nПовече информация може да откриете на новия сайт, представящ Международния фестивал “Blagoevgrad Blus&Jazz” от основаването му до днес  .", "date": "2019.03.18", "title": "Благоевград: Петото юбилейно издание на международния фестивал “Blagoevgrad Blues&Jazz” ще започне на 28 март"}
{"url": "http://www.focus-news.net/news/2019/03/18/2635750/stoyan-mirchev-bsp-za-balgariya-bsp-poema-otgovornost-za-vrashtane-na-evropeyskite-printsipi-v-ep.html", "text": "БСП поема отговорност за връщане на европейските принципи в ЕП. Това каза за сутрешния блок „Добро утро, България“ на  Радио „Фокус“  народният представител от ПГ на \"БСП за България\" Стоян Мирчев. По думите му освен проблемът с миграцията, друг голям проблем в ЕС са неравенствата между развитите държави и в самите общества. Икономически и външнополитически Европа също трябва да заеме своето място, обясни Мирчев. „Европа се променя, през последните години докато Европейската народна партия и десните управляват. На базата на кризите, които те причиниха, виждаме как започва да се събуждат партии от крайно десния сектор, както и такива с чисто фашистки образ. Европа няма да е същата и БСП поема отговорност да се бори за европейските принципи. Левицата ще излъчи лидерите в листата си, за да може да спаси Европа и да реши проблемите й. Със своите кандидати БСП трябва да защити и интересите на България, защото сякаш ЕП затваря очите си за проблемите на българското общество“, обясни Стоян Мирчев. Той каза още, че изграждането на демокрацията е труден процес, при който е необходима ежедневна борба. На европейските избори БСП ще се стреми към осъществяване алтернативата, която предлага партията. Левицата вече има своя достоен водач в лицето на Елена Йончева и е готова да спечели битката на изборите през май, добави народният представител. \r\nЕлеонора ЧОЛАКОВА", "date": "2019.03.18", "title": "Стоян Мирчев, \"БСП за България\": БСП поема отговорност за връщане на европейските принципи в ЕП"}
{"url": "http://www.focus-news.net/news/2019/03/18/2635754/iliyana-popova-zam-kmet-na-petrich-uspeshno-razvivame-shest-vida-turizam-i-se-dokazvame-kato-tselogodishna-destinatsiya.html", "text": "Петрич успешно развива шест вида туризъм и се доказва като целогодишна дестинация. Това каза за предаването „Легенди за България“ на  Радио „Фокус“  зам.-кметът Илияна Попова, като уточни, че и през 2019 г. общината ще продължи работата си върху развитието и популяризирането им. „Районът е невероятен коктейл от природа, древна култура и лечебни извори – трябват само очи и сърце, за да попият от уникалния балкански колорит, от магическата пъстрота на кукерските празници, шарените носии, огражденските песни и зашеметяващата хубост на българската природа. На кръстопът между Гърция и Македония, Петрич е съкровищницата, събрала на едно място различни култури – важна спирка от вашето пътешествие по уникалните културно-исторически паметници тук. Туристите имат възможност да се потопят в древната и бурна история на Община Петрич, обвеяна в различни борби, бляскави победи, загадъчни митове и легенди“, разказа Илияна Попова. За любителите на поклонническия туризъм Петрич пази стари църкви ии манастири, които впечатляват с уникална архитектура, с ценни икони и майсторски стенописи сред най-живописните кътчета на Рила, уточни тя. Освен с живописната природа, Петрич е прочут и със своите вина, търсени по цял свят, обърна внимание зам.-кметът. „Особено внимание от страна на винари и лозари се отделя на типичните за района винени сортове. Българинът обича хубавата трапеза, вкусните ястия, доброто вино и ракия, но още повече обича да споделя това удоволствие с приятели. Тук ги очаква чудна смесица от запомнящи се кулинарни вкусове и аромати, весела южна гълчава и онова невероятно присъствие на ширналата се насреща планина“, разказа още Илияна Попова. Тя отчете, че Петрич очаква своите гости през всички сезони – за да се насладят на туристически преходи, колоездене, офроуд, парапланеризъм, прекрасни условия за пикник. „Много са туристическите тематични маршрути, които кръстосват Беласица – всеки от тях има своето очарование и води до красиви местности през вековни гори и високи била. Водата от естествените минерални извори е лечебна и ценна, тя е единственият природен елемент, който едновременно има дарбата да пречиства, лекува и балансира човешкото тяло“, добави зам.-кметът. Според нея важен елемент от културната карта на Петрич са и националните и международни фестивали. „Всеки фолклорен празник по традиция се провежда с музика и хора, с вкусни гозби по бабини рецепти. Никъде другаде няма да видите русалиите, както и кукерите с чинари, шестващи със страховити маски по улиците на Петрич в първия ден от новата година“, увери Илияна Попова. Тя призова всички да гостуват в Петрич: „Всеки е добре дошъл, а веднъж посетили Петрич – гостите му винаги се връщат“, каза още тя. \r\nАнна АНГЕЛОВА Цялото интервю четете по-късно в мнение.", "date": "2019.03.18", "title": "Илияна Попова, зам.-кмет на Петрич: Успешно развиваме шест вида туризъм и се доказваме като целогодишна дестинация"}
{"url": "http://www.focus-news.net/news/2019/03/18/2635752/rakovodstvoto-na-bsp-i-parlamentarnata-grupa-shte-se-sreshtnat-s-predstaviteli-na-balgarskata-zemedelska-partiya.html", "text": "В централата на БСП на ул. \"Позитано\" 20 представители на ръководството на  Националния съвет  на БСП и парламентарната група на \"БСП за България\" ще се срещнат с ръководството на Българска земеделска партия. Това съобщиха от пресцентъра на  БСП.    От страна на левицата участници в срещата ще бъдат лидерът на БСП Корнелия Нинова, заместник-председателите на парламентарната група Драгомир Стойнев и Крум Зарков,  секретарят на партията Вяра Емилова и Атанас Зафиров, член на Изпълнителното бюро, Любомир Георгиев - ръководител на отдел \"Коалиционна политика\" на Националния съвет на партията. От страна на Българска земеделска партия участие ще вземат: д-р Пейчо Касъров - председател, Иван Дръндев - заместник-председател, д-р Радослав Радински - заместник - председател, Ивелина Георгиева - председател на Контролния съвет.  \r\nСлед срещата в 14:00 часа ще се проведе пресконференция.", "date": "2019.03.18", "title": "Ръководството на БСП и парламентарната група ще се срещнат с представители на Българската земеделска партия"}
{"url": "http://www.focus-news.net/news/2019/03/18/2635755/nablyudava-se-bum-na-sportnite-zalozi-v-balgariya.html", "text": "В последните години се наблюдава бум на спортните залози в България. За никого не е тайна, че букмейкърът Еврофутбол “поведе хорото“, а след него се появиха онлайн платформите, които позволиха на стотици хиляди, че дори милиони играчи да печелят залагайки по интернет. В наши дни потребителската маса на уебсайтовете за залагания расте, и това не е никак случайно предвид наличието на големите компании, опериращи в хазартната ниша на балканския полуостров.  Какво предлагат онлайн букмейкърите на българските играчи? \r\nПо-голямата част от букмейкърите, които предлагат залози в интернет, могат да се похвалят със сериозно потребителско присъствие. За да стигнат до сърцата на клиентите, компаниите заменят хартиения фиш, който помним от наземните пунктове на Еврофутбол, с виртуален талон, в който присъстват избраните спортни събития. На разположение на по-хард играчите са множество опции за залог, специални функции, бонуси, методи за депозиране и теглене и бърза регистрация. \r\nДо този момент на пазара са големите брандове: Efbet, Betfair, Winbet, Bet365 и Palms Bet, така че вариантите не са никак малко. Това, което може би прави впечатление са различните видове оферти на всяка една от изброените букмейкърски къщи. Така например, играчите имат достъп до всевъзможни  , оферти от Ефбет, промоции на Winbet и предложения от другите споменати букмейкъри. Всеки един от тях има своя политика за бонусите, която стига до клиентите.  \r\nЛицензираните букмейкърски къщи в България предлагащи залагане по интернет, не се различават по нищо от конкуренцията на Запад. Друг е въпросът, че част от тях са чужди брандове, които се опитват и успяват да се наложат у нас. Удобството за залози от компютър или мобилно устройство е голямо, тъй че едва ли някой може да се учуди на бума на залаганията в България. Каква е разликата между онлайн залозите и наземните пунктове? \r\nПреди време хората бяха свикнали с наземните пунктове за залози на футбол и спорт. Те попълваха фишове, говореха си с представителите на букмейкърите, разнищваха политиката и четяха прогнози по вестниците. Това обаче не е на дневен ред, тъй като онлайн залозите на спортни и казино игри са много по-удобни и предлагат редица повече възможности и функции. \r\nСега всеки играч може да провери в търсачката, какви са актуалните bet365 бонуси или пък да прегледа офертите на Ефбет, Уинбет, Бетфеър или Палмс Бет. Буквално за минути клиентите ще получат подробни ревюта, новини и информация за спортните залози предоставени от топ компаниите в страната. В допълнение към това могат да открият и безплатни онлайн прогнози.  \r\nДа, по всяка вероятност имаше тръпка в това, да се посещават пунктовете, да се разменя информация на живо, но пък си имаше и негативната страна. Само като се сетим, че много съпруги изпитваха възмущение от факта, че любимият им стои по разни “каюти“ и харчи пари за хазарт, се сещаме за ползите от онлайн букмейкърите и техните интернет платформи за залагане на спорт, лотария, казино и прочие хазартни игри. Всеки обаче може да прецени сам за себе си.  Политика за разумно залагане \r\nИ, макар че много играчи предпочитат онлайн букмейкърите, все още не се осъзнава рискът от хазартна зависимост. В този ред на мисли повечето компании в бранша имат политика за разумно залагане, която се състои във възможности за лимитиране на депозитите, временно закриване на акаунта и други опции, с чиято помощ клиентите могат да предотвратят сериозни загуби на пари.  \r\nЯсно е, че хазартът води до зависимост, а това не е здравословно за потребителите. Последните трябва да потърсят помощ, ако се чувстват уязвими от хазарта, като такава се предлага на специалните телефони, които се намират във всеки един сайт за залози. Прави чест на букмейкърите, че се опитват да помогнат за разрешаването на проблема с този порок.  \r\nДо момента статистиките за залагания в хазартните сайтове са противоречиви. В единия случай се говори за залози от 5 до 10 лева, а в другия за инвестиции от 1000 лева нагоре. Нещата не са равнопоставени, така че не можем да дадем твърдо мнение, дали онлайн залозите водят до пристрастяване. Правилото да се придържаме към нормата обаче остава и е задължително.  Как да залагаме на спорт и казино в интернет? \r\nВсеки един букмейкърски сайт има форма за регистрация, която се попълва с личните данни на титуляра. Последният трябва да има навършени 18 години, за да се включи в хазартните игри. За да се залага на спорт, казино, лотария и прочие игри, е наложителна направата на депозит с реално пари. Този депозит може да се извърши по банков път, чрез кредитна или дебитна карта или някой от много виртуални портфейли. Всичко става бързо, и без никакъв проблем за играчите. \r\nПо-важното е да се открие сайтът, който дава най-добри условия (коефициенти, опции, функции и бонуси), за да имаме по-голям шанс да спечелим. Останалото е въпрос на стратегия и късмет.", "date": "2019.03.18", "title": "Наблюдава се бум на спортните залози в България"}
{"url": "http://www.focus-news.net/news/2019/03/18/2635751/stara-zagora-eksperti-po-obrazovanie-se-sabirat-v-grada-na-natsionalna-sreshta-ot-20-do-22-mart.html", "text": "Национална среща на общинските експерти по образование ще се проведе от 20 до 22 март в комплекс „Мериан палас“ в Стара Загора. Това съобщиха от пресцентъра на  Общината . Форумът се провежда за шеста година и се организира от Националното сдружение на общините. Целта е широк кръг заинтересовани страни да дискутират в работен режим всички актуални въпроси и проблеми, свързани с отговорностите на общините за провеждането на интегрирана политика по отношение развитието на образованието, личностното и професионалното развитие на децата и младите хора в България. \r\nВ програмата е предвидено и превърналото се в традиция представяне на добри практики от общината-домакин с организирано посещение на образователни обекти,  което ще бъде съчетано с работни групи и дискусии по актуални и ключови за образованието и общинските ангажименти в тази сфера теми. \r\nПрез годините Срещата се утвърди като един от най-важните за местната власт форуми. И тази година очакваме в нея да участват около 200 представители на общините – експертите от общинските звена в сектор „Образование”, председателите и членове на комисиите по образование в общинските съвети, представители на второстепенните разпоредители с общинския бюджет в образованието, заместник-кметове с ресор „Образование“, както и кметове и председатели на общински съвети. \r\nВ първия ден (сряда) Община Стара Загора организира посещение на образователни обекти за представяне на добри практики. Гостите ще разгледат Детска градина №10 „Светлина“, Основно училище „Кирил Христов“  и Международния младежки център, и ще се запознаят с образователните инициативи, които провеждат.  \r\nЩе има и кръгла маса на тема: „Заедно за българските деца – ангажименти, отговорности, проблеми“. В нея ще се включат представители на РУО, АСП, НПО, образователни институции, общински експерти, а модератор Иванка Сотирова, заместник-кмет на Стара Загора с ресор „Хуманитарни дейности“. \r\nФорумът продължава в четвъртък с пленарна сесия: „Качествено образование за всяко дете – актуалните приоритети“  е насрочена за сряда. Тя ще е с участието на:  Лилия Христова, председател на комисията на НСОРБ по образованието, младежта и спорта, Деница Сачева, заместник-министър на образованието и науката, Таня Михайлова, заместник-министър на образованието и науката, Янка Такева, председател на синдиката на българските учители, представители на Агенция за социално подпомагане (АСП) \r\nФинансиране на общинското образование участниците ще дискутират с Дима Коцева, началник-отдел „Регулиране на труда и финансова децентрализация“, дирекция „Финанси“, Министерство на образованието и науката. \r\n В програмата на срещата влизат още представяне на Проект „Активно приобщаване в системата на предучилищното образование“, Финансиране и изпълнение на извънкласни дейности и занимания по интереси на училищно и общинско ниво. \r\nПаралелните форуми в петък са свързани с Професионалното образование и обучение: политики и практики за ориентиране към потребностите на пазара на труда и икономиката: прием, учебно съдържание, реализация на завършващите, Приобщаващо образование: политики и практики в подкрепа личностното развитие на децата и учениците.", "date": "2019.03.18", "title": "Стара Загора: Експерти по образование се събират в града на национална среща от 20 до 22 март"}
{"url": "http://www.focus-news.net/news/2019/03/18/2635756/mvr-dvama-dushi-sa-zaginali-pri-katastrofi-v-stranata-prez-izminaloto-denonoshtie.html", "text": "Двама души са загинали при 21 тежки катастрофи в страната през изминалото денонощие, а други 27 са ранени. Това съобщиха от пресцентъра на  МВР . В София са се случили 27 леки и 2 тежки пътнотранспортни произшествия, при които има трима пострадали. От началото на годината на територията на България са станали 1086 катастрофи произшествия, при които 87 души са загинали, а 1363 са пострадали.", "date": "2019.03.18", "title": "МВР: Двама души са загинали при катастрофи в страната през изминалото денонощие"}
{"url": "http://www.focus-news.net/news/2019/03/18/2635757/kathimerini-gartsiya-gartsiya-izrael-i-kipar-formirat-voenen-sayuz-i-potvarzhdavat-namerenieto-si-da-postroyat-gazoprovoda-istmed-v-prisastvieto-na-mayk-pompeo.html", "text": "Тристранна среща на върха, между лидерите на Гърция, Израел и Кипър, която ще се състои в Ерусалим в сряда с участието на държавния секретар на САЩ Майк Помпео, трябва да подчертае намерението за построяване на Източносредиземноморския тръбопровод (EastMed Pipeline), по който да тече газ от региона към Европа, както и да изпрати ясно предупреждение към Турция, която е обвинявана, че предприема агресивни действия в Източното Средиземноморие, пише електронното издание на  вестник Kathimerini . \r\nОчаква се на срещата премиерите на Израел и Гърция Бенямин Нетаняху и Алексис Ципрас и президентът на Кипър Никос Анастасиадис, с подкрепата на Помпео, да направят кратко изявление за намерението си да формират военен съюз в региона под егидата на Вашингтон. \r\nИзданието посочва, че САЩ са заинтересовани най-вече от перспективите в енергийния сектор и сферата на сигурността, а също така от възможно развиване на сътрудничеството за разработване на нови технологии. \r\nПрисъствието на Помпео в Йерусалим също се възприема като израз на подкрепа за Нетаняху, който е изправен пред няколко дела по обвинение за корупция преди парламентарните избори в Израел, насрочени за 9 април. \r\nПървоначалният план бе да се подпише сделка за строителството на тръбопровода ИстМед още на срещата на върха, но тези планове бяха осуетени заради политически усложнения в Италия, до където трябва да стигне газопровода. Една от партиите в управляващата коалиция, „Движението 5 звезди“, възразява срещу планираното строителство в Пулия, в южната част на страната. \r\nПри всички случаи, коментира „Катимерини“, изразените намерения да се продължи с газопровода и да се задълбочи сътрудничеството в сигурността между тези страни в региона дразнят Турция, която има свои собствени намерения за енергийните ресурси в района. \r\nВ очевиден отговор на срещата на върха, Анкара е обявила военноморски маневри край Кипър в същия ден. \r\nТурция съобщи, че ученията ще се проведат на 20, 22, 25, 27 и 29 март и резервира голям район на юг от Кипър, включително Блокове 1,7 и 8 от изключителната икономическа зона на острова, където е активен турския сондажен кораб Барбарос. \r\nКипър, който се оплака в Обединените нации от действията на Турция в региона е силно загрижена от обявените планове на Анкара да проучва за нефт и газ край острова. \r\nПревод и редакция:", "date": "2019.03.18", "title": "Kathimerini (Гърция): Гърция, Израел и Кипър формират военен съюз и потвърждават намерението си да построят газопровода ИстМед в присъствието на Майк Помпео"}
{"url": "http://www.focus-news.net/news/2019/03/18/2635759/sofiya-vavezhda-se-organizatsiya-na-dvizhenieto-vav-vrazka-sas-zasnemane-na-klip.html", "text": "Въвежда се организация на движението във връзка със заснемане на клип. Това съобщиха от пресцентъра на  Столична община . До 19.00 часа  се забраняват престоят и паркирането на пътни превозни средства на ул. „109“ между ул. „Дико Илиев“ и ул. „Илия Георгиев“ - 15 паркоместа. Промяната в организацията на движение са налага във връзка заснемане на клип.", "date": "2019.03.18", "title": "София: Въвежда се организация на движението във връзка със заснемане на клип"}
{"url": "http://www.focus-news.net/news/2019/03/18/2635760/kardzhali-81-godishen-mazh-e-nanesal-poboy-na-68-godishna-zhena-v-selo-tsarevets.html", "text": "81-годишен нанесъл побой на 68-годишна след свада за животни. Това съобщиха от  ОДМВР – Кърджали . Скандалът избухнал в неделя около 16.00 часа в землището на село Царевец, след като жената упрекнала съседа си, че животните са влезли в нивата ѝ. Проверката по случая е по чл.325, ал.1 от Наказателния кодекс за хулиганство и се извършва от сектор „Охранителна полиция“ в РУ - Кърджали.", "date": "2019.03.18", "title": "Кърджали: 81-годишен мъж е нанесъл побой на 68-годишна жена в село Царевец"}
{"url": "http://www.focus-news.net/news/2019/03/18/2635763/kardzhali-61-godishna-zhena-e-bila-blasnata-na-peshehodna-pateka-na-ul-bulair.html", "text": "61-годишна пешеходка била настанена под наблюдение в хирургично отделение на кърджалийската болница, след като е била блъсната от „Мерцедес“ с 51-годишен водач на ул.“Булаир“ в областния град в неделя около 11.00 часа. Това съобщиха от  ОДМВР – Кърджали . Тестът за алкохол на шофьора е с отрицателен резултат. Съставен е акт.", "date": "2019.03.18", "title": "Кърджали: 61-годишна жена е била блъсната на пешеходна пътека на ул. „Булаир“"}
{"url": "http://www.focus-news.net/news/2019/03/18/2635762/dobrina-matova-literaturno-hudozhestven-muzey-chudomir-kazanlak-nikoy-ne-e-po-silen-ot-slabostite-si-e-tazgodishnoto-moto-na-chudomirovite-praznitsi.html", "text": "„Никой не е по-силен от слабостите си“ е тазгодишното мото на Чудомировите празници в Казанлък. Това каза за сутрешния блок „Добро утро, България“ на  Радио „Фокус“  Добрина Матова, директор на Литературно-художествения музей „Чудомир“ в Казанлък. Тя допълни, че един от акцентите тази година е връчването на 50-ата юбилейна награда „Чудомир“ за къс хумористичен разказ. Победителят ще получи плакет на Чудомир, дарен от Донка Пиндарева, съпруга на големия наш карикатурист Теню Пиндарев.  \r\n„Чудомир е много интересен както със своите къси хумористични разкази, така и със своите акварели. „Нашенци“ пресъздава по невероятен начин образите, които тогава са живели в провинциалния градец Казанлък – клюкарката, лъжливия Съби, Аврам, който няма вече дюкян и показва това с извадените джобове на панталона си. Незабравим е образът на свещеника, който наднича в деколтето на младата булка, която е дошла при него на изповед. Образите, които е създал като художник, също са незабравими и той трябва да се познава и с тях. Чудомир е един невероятен народопсихолог както в разказите си, така и в изображенията си. Чувството за хумор на Димитър Чорбаджийски е нескончаемо. Неговите мисли са много актуални и днес, въпреки че са писани преди сто години“, отбеляза Добрина Матова. \r\nЧудомировите празници традиционно започват от рождената дата на Димитър Христов Чорбаджийски - 25 март, и продължават до 1 април. За водещ акварел тази година е избрана картината „Наздравица“, каза Добрина Матова. „Всяка година на 25 март градът ни се разбужда, за да отдаде своята почит към големия Чудомир. И тази година със съвместните усилия на Община Казанлък, Фондация „Чудомир“ и Литературно-художествения музей „Чудомир“ в Казанлък е подготвена пъстра и разнообразна програма в празниците - един своевременен венец, който ние поднасяме към неговата памет“, добави Добрина Матова. В рамките на вечерните събития са включени три концерта, сред които авторски спектакъл на Виктор Калев. Пет театрални постановки ще мерят сили за приза „Комедийният хит на сезона“, който тази година ще бъде връчен за 18-ти път, каза още Добрина Матова. В програмата са предвидени и пет премиери на книги. \r\nЕлеонора ЧОЛАКОВА", "date": "2019.03.18", "title": "Добрина Матова, Литературно-художествен музей „Чудомир“-Казанлък: Никой не е по-силен от слабостите си е тазгодишното мото на Чудомировите празници"}
{"url": "http://www.focus-news.net/news/2019/03/18/2635761/tass-v-ispaniya-sa-uvereni-che-uchastnitsite-v-napadenieto-v-posolstvoto-na-severna-koreya-sa-napusnali-stranata.html", "text": "Правоохранителните органи на Испания, които разследват нападението над посолството на Северна Корея в Мадрид, са уверени, че участниците са напуснали страната, предава руската информационна агенция  TACC , като се позовава на информация от вестник El Confidencial. \r\nСъгласно разпространената информация, испанската полиция е решила да следи няколко служители на дипломатическата мисия на Пхенян. Няколко пъти на ден органите на реда са проверявали дали служителите на посолството са в сградата, за да се уверят, че са добре. \r\nСпоред следователите все още е рано да се правят окончателни заключения относно това кой стои зад инцидента от 22 февруари. Сега правоприлагащите органи, които разследват инцидента, смятат, че участниците в атаката вече са напуснали Испания. \r\nПо-рано вестник El Pais съобщи, че властите на Испания не изключват, че Централното разузнавателно управление на САЩ може да е свързано с нападението. Според публикация на вестника най-малко двама от 10-те, участвали в атаката, са били идентифицирани и може да бъдат свързани с разузнавателните служби на САЩ. Тереза Герова", "date": "2019.03.18", "title": "ТАСС: В Испания са уверени, че участниците в нападението в посолството на Северна Корея са напуснали страната"}
{"url": "http://www.focus-news.net/news/2019/03/18/2635766/kardzhali-183-falshivi-sportni-stoki-ot-izvestni-marki-sa-izzeti-pri-operatsiya-na-sektor-protivodeystvie-na-ikonomicheskata-prestapnost-kam-odmvr.html", "text": "183 артикула с лого на 8 защитени търговски марки са били открити при специализирана операция на сектор „Противодействие на икономическата престъпност“ в ОДМВР-Кърджали, разпоредена със заповед на старши комисар Венцислав Момчилов, съобщиха от пресцентъра на  ОДМВР – Кърджали . Проверките са били извършени в търговски обект в областния град и в автобус на КПП „Чилик“ в събота и неделя. В магазина полицаите открили 27 броя тениски, дънки блузи и якета, а в автобуса 156 чанти, колани и тениски от защитени търговски марки, използвани без разрешение на носителя на авторското право. Стоките са иззети и са на съхранение в дирекцията. Работата по случая продължава сектор „Противодействие на икономическата престъпност“ по чл.172б, ал.1 от Наказателния кодекс.", "date": "2019.03.18", "title": "Кърджали: 183 фалшиви спортни стоки от известни марки са иззети при операция на сектор „Противодействие на икономическата престъпност“ към ОДМВР"}
{"url": "http://www.focus-news.net/news/2019/03/18/2635767/targovishte-dve-zheni-sa-stanali-zhertvi-na-telefonna-izmama-s-obshto-2250-lv.html", "text": "Две жени от гр. Търговище са били въведени в заблуждение чрез използване на популярната схема за необходимост да окажат съдействие на полицейски служители, провеждащи операция по задържане на извършители на телефонни измами. Това съобщиха от  ОДМВР - Търговище . Това е станало на 15.03.2019 г. в същия град, когато посредством обаждане на стационарните им телефони, под гореспоменатия претекст, на двете им е отнета общо сумата от 2 250 лв. и различни по вид златни накити. По този начин 67-годишна жена се е разделила със сумата от 700 лв., а нейна 77-годишна съгражданка – със сумата от 1550 лв. и около 20 грама златни накити. По случаите са образувани досъдебни производства по чл. 209, ал. 1 от Наказателния кодекс по описа на РУ-Търговище.", "date": "2019.03.18", "title": "Търговище: Две жени са станали жертви на телефонна измама с общо 2250 лв."}
{"url": "http://www.focus-news.net/news/2019/03/18/2635765/veliko-tarnovo-obuchenie-na-psiholozi-i-pedagogicheski-savetnitsi-za-preventsiya-na-agresiyata-po-patishtata-shte-se-provede-v-grada.html", "text": "От 11.30 ч. днес в хотел \"Арена\" във Велико Търново ще се проведе обучение на психолози и педагогически съветници за превенция на агресията по пътищата. Това съобщиха от пресцентъра на  Община Велико Търново . Организатори са Синдикатът на българските учители и Министерството на образованието и науката. Ще участват д.и.н. Янка Такева, председател на СБУ и инж. Таня Михайлова, заместник-министър на образованието.", "date": "2019.03.18", "title": "Велико Търново: Обучение на психолози и педагогически съветници за превенция на агресията по пътищата ще се проведе в града"}
{"url": "http://www.focus-news.net/news/2019/03/18/2635737/vyara-emilova-bsp-elena-yoncheva-e-litseto-na-spravedlivostta-i-svobodata.html", "text": "„БСП вече има водач на листата за предстоящите европейски избори. На тайно гласуване Националният съвет на БСП избра Елена Йончева с 95 гласа, срещу 75 гласа за Сергей Станишев“. Това заяви секретарят на Изпълнителното бюро на БСП Вяра Емилова в сутрешния блок на БСТВ, съобщиха от пресцентъра на  партията . „През изминалите години Йончева се утвърди като човек, който може да се бори срещу корупцията в нашата държава“, допълни тя. По думите й това, което е необходимо на България в момента, и на всички български граждани, е да се върне достойнството на всеки един човек и вярата в институциите. „Хората вярват, че тя може да направи това. Тя е лицето на справедливостта, лицето на свободата. Като водач на листата ще отстоява българските националните интереси в Европа“, каза още Емилова. Тя припомни разкритията на Йончева за „Кумгейт“, филма й „Граница“ - борбата, която тя води оградата да бъде полезна за държавата. „Йончева се опита да насочи вниманието на българското общество и институциите към правилното разходване на европейските средства. В момента тече и проверка за българските магистрали. Много са темите, които тя повдигна и няма да спре да работи по тях, но вече нивото е друго – ще бъдат повдигнати и на европейско ниво“, подчерта секретарят на Изпълнителното бюро на БСП.  \r\nЕмилова обясни, че дискусията в Националния съвет е продължила четири часа. „Чуха се много доводи, факти и история какво се е случвало през годините. Чу се и идея какво искаме да направим с България и в Европа. Нямаше напрежение в дискусията, тя беше конструктивна. БСП е демократична партия“, посочи тя и допълни, че в началото на месец април ще бъде подредена и листата. „Вчера взехме още едно важно решение – определиха се до 6 броя места за коалиционни партньори и представители на гражданската квота“, уточни тя. \r\nСпоред Емилова има възможност да се повтори ефектът „Радев“, който е личност и спечели доверието на българските граждани. „Елена е точно такъв човек. Виждате поведението й – тя не е човек, който се бори за постове. Вярвам, че предстоящите избори ще бъдат успешни за България и БСП. Тя е крехка, но изключително смела жена и поставя теми, които са важни за българското общество. Затова цялата машина на ГЕРБ се обърна срещу нея. Тя не само ще обедини социалистите, а ще привлече и много хора, извън партията“, каза още Вяра Емилова.", "date": "2019.03.18", "title": "Вяра Емилова, БСП: Елена Йончева е лицето на справедливостта и свободата"}
{"url": "http://www.focus-news.net/news/2019/03/18/2635769/rumen-petkov-i-plamena-zayachka-se-sreshtnaha-sas-sekretarya-na-generalniya-savet-na-ruskata-upravlyavashta-partiya-edinna-rusiya-andrey-turchak-v-belgrad.html", "text": "В рамките на Международна конференция на Стратегическия диалог в Белград, председателят на ПП АБВ Румен Петков и лидерът на АБВ-Младежи Пламена Заячка се срещнаха с Андрей Турчак, секретар на Генералния съвет на руската управляваща партия „Единна Русия“. Това съобщиха от пресцентъра на  АБВ . По време на срещата те обсъдиха отношенията между ПП АБВ и „Единна Русия“. Румен Петков сподели принципната позиция на АБВ за сваляне на санкциите срещу Русия от страна на Европа и респеспективно от страна на Русия към Европа. \"Рестрикциите не само са контрапродуктивни, но и пример за проява на двойни стандарти\", посочи Петков. Пред Турчак той изрази тревога по отношение на реализацията на съвместните енергийните проекти. Беше обсъдено и посещението,по покана на АБВ на представителна руска делегация на 9 и 10 май. \r\nПламена Заячка запозна Андрей Турчак с инициативата на АБВ - Младежи – Световното движение за мир, което само за десет дни вече има посланици на четири континента. Тя отново подчерта доброто сътрудничество между младежите на АБВ и младежите на Единна Русия – „Млада гвардия“ и изрази увереност, че те също ще прегърнат идеите на Световното движение за мир. \r\nРумен Петков и Пламена Заячка за в Белград, където ще вземат участие в Международна конференция на Стратегическия диалог \"Двадесет години от бомбирането на Югославия - поуки за европейската безопасност в 21 век\".", "date": "2019.03.18", "title": "Румен Петков и Пламена Заячка се срещнаха със секретаря на Генералния съвет на руската управляваща партия „Единна Русия“ Андрей Турчак в Белград"}
{"url": "http://www.focus-news.net/news/2019/03/18/2635770/montana-neizvestni-litsa-sa-nanesli-poboy-na-36-godishen-mazh-ot-selo-gabrovnitsa.html", "text": "На 17 март 2019 г., около 05.00 ч. е получен сигнал в ОДМВР-Монтана, че между 03.00 ч. и 04.00 ч. същата нощ неизвестни лица са нанесли побой на 36-годишен мъж от село Габровница. Това съобщиха от  ОДМВР-Монтана . При побоя е нанесена средна телесна повреда на потърпевшия. По случая е образувано досъдебно производство.", "date": "2019.03.18", "title": "Монтана: Неизвестни лица са нанесли побой на 36-годишен мъж от село Габровница"}
{"url": "http://www.focus-news.net/news/2019/03/18/2635771/sliven-34-godishen-mazh-e-zadarzhan-ot-politsiyata-v-grada-za-proizvodstvo-na-narkotichni-veshtestva.html", "text": "34-годишен мъж е задържан от полицията в Сливен за производство на наркотични вещества. Това съобщиха от  ОДМВР-Сливен . На 14 март, около 22.00 часа, служители на сектор „Криминална полиция“ към Районно управление на МВР-Сливен са извършили проверка на адрес в кв. „Република“. В жилището е установен криминално проявеният П.Ч. от град Сливен. В хода на процесуално-следствените действия полицейските служители са иззели прекурсори за производство на синтетични наркотици, съдове, колба, шишета с различни течности, електронна везна, и други предмети, имащи отношение към извършваната престъпна дейност. П.Ч. е задържан за 24 часа. Образувано е досъдебно производство.", "date": "2019.03.18", "title": "Сливен: 34-годишен мъж е задържан от полицията в града за производство на наркотични вещества"}
{"url": "http://www.focus-news.net/news/2019/03/18/2635764/ianmsp-e-partnyor-v-provezhdaneto-na-natsionalna-klasterna-konferentsiya-na-26-i-27-mart-v-sofiya-teh-park.html", "text": "На 26 и 27 март в София Тех Парк ще се проведе Национална клъстерна конференция. Събитието е под патронажа на Министерството на Икономиката и се организира в партньорство с Изпълнителната агенция за насърчаване на малките и средните предприятия (ИАНМСП),   и  , в рамките на Европейските клъстерни седмици. Това съобщиха от  ИАНМСП . \r\nЦелта на събитието е да създаде предпоставки не само за нови възможности пред българските клъстери и бизнес, както и да постави началото на традицията за провеждане на годишна клъстерна конференция, подобно на добрите практики, познати в държави като Румъния, Сърбия, Унгария, Полша, Естония, Норвегия и Дания. \r\nЗа място на провеждането на конференцията е избран  , чийто екип партнира както за организацията на събитието, така и ще се включи с дискусионен панел, в който ще се поставят темите за смисъла, предизвикателствата, мястото в икономиката на страната, успешните модели на работа и взаимодействието с държавата на тех парковете. \r\nАкцентът е поставен върху идустриите мехатроника и чисти технологии,  био технологии, нови технологии в креативните и рекреативните индустрии, ИКТ, автомобилна индустрия. \r\nВ програмата са включени теми насочени към: \r\n- Стартъп компании – иновации, финансиране, бариери и предизвикателства, успешни истории \r\n- Индустрия 4.0 \r\n- Дигитализация – дигитални и иновационни хъбове \r\n- Външни пазари с трети страни извън ЕС (Китай, Централни азиатски републики) \r\n- Иновационен и клъстерен мениджмънт \r\n- Клъстерни и иновационни политики \r\n- Модели на създаване на мрежи – Европейска мрежа на клъстерните асоциации, инициираната от АБК \r\n- Привличане и задържане на таланти \r\n- Инструменти за финансиране \r\nКонференцията е от типа “от бизнеса за бизнеса“ /B2B/ с идеята за насърчаване и подпомагане на българските фирми, предприемачеството и развитие на иновациите, както и за обединяването на стартъпите и представителите на бизнеса в клъстери за по-успешна интернационализация и конкурентоспособност. \r\nРегистрация: Участието в конференцията е безплатно, само чрез предварителна регистрация през  . \r\nОфициалният език на събитието е английски език. Симултанен превод е осигурен за приветствената част, в рамките на първия ден. Множество делегати от чужбина вече са заявили интерес за участие, което превръща конференцията в платформа за създаване на международни контакти и позициониране на Европейската сцена. \r\nПри въпроси и необходимост от допълнителна информация, можете да се свържете с екипа на:  office@abclusters.org и/или Теодора Жилкова, tjilkova@veritascluster.com, тел: + 359 8888 444 91.", "date": "2019.03.18", "title": "ИАНМСП е партньор в провеждането на Национална клъстерна конференция на 26 и 27 март в София Тех Парк"}
{"url": "http://www.focus-news.net/news/2019/03/18/2635772/die-welt-sayuzat-hdshss-prizova-za-vavezhdane-na-zabrana-za-nosene-na-zabradki-ot-momicheta-pod-14-godishna-vazrast.html", "text": "Управляващият в Берлин Съюз (ХДС/ХСС) призова за въвеждане на забрана за носене на забрадки от момичета под 14-годишна възраст, съобщава германският национален ежедневник  Die Welt . \r\nАвтор на предложението е Карстен Линеман, вицепредседател на фракцията на Съюз (ХДС/ХСС) в Бундестага. Той настоява за налагане забрана за носене на забрадки за момичета на възраст под 14 години в цялата страна. На момичетата трябва да бъде позволено да растат свободни и безгрижни – точно като момчетата, подчерта 41-годишният германски политик, който разкри, че води разговори с членове на партията по темата. \r\nВ допълнение, Линеман иска да обърне повече внимание на езиковото развитие на малките деца и да направи изводи от недостатъчни  тестове в детските градини: „Аз съм за въвеждането на изискване за предучилищно образование за деца, което  подходящо за четиригодишна възраст. Разбира се, за всички деца - независимо от това дали са с мигрантски произход”, подчерта политикът. \r\nМиналата година властите в Северен Рейн-Вестфалия предприе план за въвеждане на забрана за носене на забрадка за момичета на възраст под 14 години в училищата до края на 2019 година. В предложението се казва, че носенето на забрадка при подрастващите „нерядко е свързано с принудата на семейната среда\". Държавата трябва да реагира със забрана за носене на забрадка „за гарантиране на свободното развитие на момичетата\". \r\nНосенето на забрадка за момичета преди пубертета не е задължително в исляма. Следователно забрадката при деца не може да се разглежда като религиозен символ и се приравнява с много други такива. \r\nВ концепцията на Линеман се налага принципът на насърчаване и взискателност, който също е заложен в коалиционното споразумение. „По същия начин обмислям варианти за бежанци, които показват слаба готовност да се интегрират\". Посланието е просто: ако дойдете в Германия, трябва да се придържате към правилата. „Тези, които пропускат интеграционни курсове, например, трябва да бъдат санкционирани\" – финансово или дори чрез предприемане на мерки за коригиране на статута на пребиваване. „Дължим го на онези, които финансират мерките за интеграция – това са парите на данъкоплатците\". Тереза Герова", "date": "2019.03.18", "title": "Die Welt: Съюзът (ХДС/ХСС) призова за въвеждане на забрана за носене на забрадки от момичета под 14-годишна възраст"}
{"url": "http://www.focus-news.net/news/2019/03/18/2635773/dobrich-regionalen-istoricheski-muzey-obyavi-za-21-vi-pat-natsionalniya-srednoshkolski-konkurs-za-poeziya-vazkreseniya.html", "text": "Регионален исторически музей (РИМ) – Добрич обяви за 21-ви път националния средношколски конкурс за поезия „Възкресения“. Това съобщи в предаването „Добро утро, България“ на  Радио „Фокус“  д-р Кремена Митева, главен уредник в Дом-паметник „Йордан Йовков. Конкурсът е в партньорство с вестник „Добруджанска трибуна“. По традиция този конкурс винаги се обявява преди големия християнски празник Великден. „Целта не е непременно текстовете да са свързани тематично с празника, но да отразяват този дух на пробуждащата се природа, който провокира векове наред поетите да пишат за красотата, за любовта, за възраждането на човешкия дух. Разбира се, някои от участниците в предходните години са се опитали да се съобразят и с това, че наближава празникът Великден и са писали малко по-различни текстове, свързани с Възкресение Христово. Ние очакваме за пореден път да се включат средношколци между 13 и 19-годишна възраст от цяла България, тъй като конкурсът е национален. Традиционно на Велика сряда обявяваме резултатите от този конкурс“, посочи д-р Кремена Митева. Творби на участници в конкурса ще бъдат приемани до 12 април включително. Допускат се до 3 непубликувани стихотворения, съпътствани с цялата информация за автора им. Онези, които желаят да представят стиховете на хартиен носител, могат да ги изпратят на адреса на Дом-паметник „Йордан Йовков. Подробности за връзка с организаторите са публикувани на сайта на РИМ – Добрич и на неговата \"Фейсбук\" страница. Победителите ще бъдат обявени на 24 април. „Всяка година се дават и редица поощрения. В последните няколко издания участниците се разделят на няколко възрастови групи – от 13 до 16 години и от 17 до 19 години. Компетентно жури от хора пишещи, поети, преценява носителите на наградата. За нас е изключително удоволствие, че тази година – 2019-а, се навършват 25 години от началото на конкурса, който само четири години не се провежда през 90-те години по финансови причини. Ние имаме млади хора, които тогава бяха ученици, а вече са утвърдени поети. Едни от първите ни носители са Галина Николова, Величка Вълкова, Ана-Мария Коева от Бургас, която е неколкократен носител на първото отличие в конкурса, и още много други млади таланти. Ние се опитваме да следим, до колкото ни е възможно, тяхното бъдещо развитие. Вярваме, че конкурсът има бъдеще и традицията ще бъде запазена и след тези 25 години“, каза д-р Кремена Митева.  \r\nЖулиета НИКОЛОВА", "date": "2019.03.18", "title": "Добрич: Регионален исторически музей обяви за 21-ви път националния средношколски конкурс за поезия „Възкресения“"}
{"url": "http://www.focus-news.net/news/2019/03/18/2635753/stoyan-mirchev-bsp-elena-yoncheva-e-dokazala-che-e-gotova-da-vleze-vav-vsyakakvi-bitki-i-ne-se-strahuva-vapreki-natiska-sreshtu-neya.html", "text": "Елена Йончева е доказала, че е готова да влезе във всякакви битки и не се страхува, въпреки натиска срещу нея. Това каза за сутрешния блок „Добро утро, България“ на  Радио „Фокус“  народен представител от ПГ на \"БСП за България Стоян Мирчев за избора на Елена Йончева за  водач на листата на „БСП за България“ за евровота. „Елена Йончева е жената, която в последните две години се бори срещу паралелната държава създадена от ГЕРБ – битка, която БСП твърдо води. Личните й качества, така и качествата й, за които се бори БСП, надделяха в избора на Йончева“ каза той. Стоян Мирчев допълни, че за последните две годни Йончева е доказала, че може да направи много за България и без да е член на партията, а процес на „департизация“ в БСП няма. Не за първи път има водач на листата на БСП от гражданската квота. Партията последните 30 години е показвала, че умее да привлича в каузите си хора, които не са нейни членове. И това, че някой не членува в партията, не означава че той не припознава идеи й\", каза още той. \r\nЕлеонора ЧОЛАКОВА", "date": "2019.03.18", "title": "Стоян Мирчев, БСП: Елена Йончева е доказала, че е готова да влезе във всякакви битки и не се страхува, въпреки натиска срещу нея"}
{"url": "http://www.focus-news.net/news/2019/03/18/2635774/montana-blizo-500-litra-dizelovo-gorivo-bez-dokumenti-za-proizhod-e-izzeto-ot-pri-proverka-v-imot-v-selo-zhelezna.html", "text": "На 16 март 2019 г. след сигнал e проведена специализирана полицейска операция за противодействие на контрабандата, съхранението и разпространението на акцизни стоки без български акцизен бандерол. Това съобщиха от  ОДМВР-Монтана . Служители на ОДМВР и териториална дирекция \"Дунавска\" към агенция \"Митници\" са извършили проверка в имот в село Железна, община Чипровци, с ползвател 56-годишен мъж от Монтана. От стопански постройки на имота контролните органи са иззели 492 литра дизелово гориво без документи за произход. По случая са взети са административно наказателни мерки.", "date": "2019.03.18", "title": "Монтана: Близо 500 литра дизелово гориво без документи за произход е иззето от при проверка в имот в село Железна"}
{"url": "http://www.focus-news.net/news/2019/03/18/2635775/pernik-preskonferentsiya-po-povod-100-godini-dramatichen-teatar-boyan-danovski-shte-se-provede-v-obshtinata-na-19-mart.html", "text": "На 19 март от 10.30 ч. в Заседателната зала на Община Перник ще се проведе пресконференция по повод 100-години Общински драматичен театър \"Боян Дановски\". Това съобщиха от пресцентъра на  Община Перник . В срещата ще вземат участие кметът на Общината г-жа Вяра Церовска и директорът на театъра Иво Горчев.", "date": "2019.03.18", "title": "Перник: Пресконференция по повод 100-години драматичен театър \"Боян Дановски\" ще се проведе в Общината на 19 март"}
{"url": "http://www.focus-news.net/news/2019/03/18/2635777/montana-politsiyata-razsledva-sluchay-s-kuche-pochinalo-dokato-sobstvenichkata-mu-go-razhozhda-v-selo-stanevo.html", "text": "На 17 март 2019 г., в 08.20 ч. чрез тел. 112 в Районно управление на МВР-Лом е подаден сигнал от 43-годишна жена от село Станево, която съобщила, че след прибиране в дома си от обичайна сутрешна разходка домашното й куче от порода \"Българска овчарка\" е повърнало, паднало на земята и починало. Това съобщиха от  ОДМВР-Монтана . Местопроизшествието е посетено от дежурна оперативна група, извършен е оглед и е образувано досъдебно производство по чл. 325б, ал. 1 от НК. Тялото на кучето е предадено на ветеринарен лекар и е назначена съдебно ветеринаро-медицинска експертиза. Извършени са процесуално-следствени действия. Работа по изясняване на случая продължава.", "date": "2019.03.18", "title": "Монтана: Полицията разследва случай с куче, починало докато собственичката му го разхожда в село Станево"}
{"url": "http://www.focus-news.net/news/2019/03/18/2635776/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Процесът за убийството в Кемниц от август миналата година, предложение за забрана на носене на забрадки от момичета под 14-годишна възраст, както и разследването на нападението в новозеландския град Крайстчърч са част от основните теми, върху които акцентират водещите германски печатни издания. \r\n***  В Германия започна процесът срещу обвиняемия за убийството в саксонския град Кемниц от август 2018 г., което предизвика вълна от протести в страната, съобщава списанието  Focus . \r\nДвадесет и тригодишният сириец Алаа С. е изправен пред съда по обвинение в убийството на 35-годишен германец, припомня изданието, като същевременно допълва, че интересът на обществото към делото е огромен.  \r\nРепортери на списанието отразяват събитието на живо. От разговор с група приятели на сириеца става ясно, че близките му са уверени в неговата невинност. Ето защо очакванията са, че съдът ще го оправдае. \r\nНе такова обаче е мнението на близките на жертвата, които са категорични – сириецът трябва да бъде съден не за нападение, а за убийство. \r\nВ 8:00 часа местно време (9:00 часа българско време) бяха отворени вратите на съда в Дрезден, където се гледа делото. На място са в сила изключително строги мерки за сигурност – посетителите и журналистите минават през щателни проверки подобно на тези на летищата. Около 20 полицейски служители охраняват залата, в която тече процесът.  \r\nПред съда също са разположени представители на органите на реда, които патрулират с цел предотвратяване на евентуални сблъсъци. \r\n***  Управляващият в Берлин Съюз (ХДС/ХСС) призова за въвеждане на забрана за носене на забрадки от момичета под 14-годишна възраст, съобщава германският национален ежедневник  Die Welt . \r\nАвтор на предложението е Карстен Линеман, вицепредседател на фракцията на Съюз (ХДС/ХСС) в Бундестага. Той настоява за налагане забрана за носене на забрадки за момичета на възраст под 14 години в цялата страна. На момичетата трябва да бъде позволено да растат свободни и безгрижни – точно като момчетата, подчерта 41-годишният германски политик, който разкри, че води разговори с членове на партията по темата. \r\nВ допълнение, Линеман иска да обърне повече внимание на езиковото развитие на малките деца и да направи изводи от недостатъчни  тестове в детските градини: „Аз съм за въвеждането на изискване за предучилищно образование за деца, което  подходящо за четиригодишна възраст. Разбира се, за всички деца - независимо от това дали са с мигрантски произход”, подчерта политикът. \r\nМиналата година властите в Северен Рейн-Вестфалия предприе план за въвеждане на забрана за носене на забрадка за момичета на възраст под 14 години в училищата до края на 2019 година. В предложението се казва, че носенето на забрадка при подрастващите „нерядко е свързано с принудата на семейната среда\". Държавата трябва да реагира със забрана за носене на забрадка „за гарантиране на свободното развитие на момичетата\". \r\nНосенето на забрадка за момичета преди пубертета не е задължително в исляма. Следователно забрадката при деца не може да се разглежда като религиозен символ и се приравнява с много други такива. \r\nВ концепцията на Линеман се налага принципът на насърчаване и взискателност, който също е заложен в коалиционното споразумение. „По същия начин обмислям варианти за бежанци, които показват слаба готовност да се интегрират\". Посланието е просто: ако дойдете в Германия, трябва да се придържате към правилата. „Тези, които пропускат интеграционни курсове, например, трябва да бъдат санкционирани\" – финансово или дори чрез предприемане на мерки за коригиране на статута на пребиваване. „Дължим го на онези, които финансират мерките за интеграция – това са парите на данъкоплатците\". \r\n***  Нападателят от новозеландския град Крайстчърч, който откри стрелба в две джамии и отне живота на 50 души, е закупил оръжия и муниции в интернет, съобщава германският национален ежедневник  Die Frankfurter Allgemeine Zeitung . \r\nНовозеландският онлайн магазин Gun City потвърди, че 28-годишният Брентън Тарат е поръчал онлайн най-малко четири оръжия – при това по съвсем законен начин. В тази връзка премиерът на Нова Зеландия Джакинда Ардърн обяви, че кабинетът й се е съгласил на мерки за затягане на законите за контрол над оръжията. „Взехме решението като кабинет, единни сме\", заяви Ардърн, като увери, че реформите ще бъдат въведени в рамките на няколко дни. \r\n***", "date": "2019.03.18", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/03/18/2635779/ianmsp-organizira-balgarska-delegatsiya-za-uchastie-v-biznes-forum-i-dvustranni-sreshti-v-budapeshta-na-15-i-16-april.html", "text": "В периода 15 – 16 април 2019 г. в град Будапеща, Унгария, ще се проведе Второто заседание на Междуправителствената българо-унгарска комисия за икономическо сътрудничество. Съпредседател от българска страна е Емил Караниколов, министър на икономиката на Република България, а от унгарска страна – Петър Сиярто, министър на външните работи  и търговията на Унгария. Това съобщиха от  Изпълнителната агенция за насърчаване на малките и средните предприятия  (ИАНМСП).  \r\nВ рамките на посещението на българската делегация, между двете страни е договорено провеждането на бизнес форум с двустранни срещи в град Будапеща с участието на представители на деловите среди на България и Унгария. Целта на бизнес форума е създаване на контакти между бизнеса от двете страни, запознаване със спецификата и възможностите на пазара, производствено коопериране, внедряване на добри производствени и търговски практики, и създаване на бизнес партньорства. Очакваният краен резултат е свързан с активизиране на стокообмена между България и Унгария, както и стимулиране на съвместните инвестиции. \r\nВъв връзка с провеждането на Второто заседание на Междуправителствената българо-унгарска комисия за икономическо сътрудничество, ИАНМСП сформира бизнес делегация от представители на български предприятия от следните сектори на икономиката: машиностроене, металообработване, електротехника, енергетика, научно-изследователска и развойна дейност, технологии по опазване на околната среда, транспортна инфраструктура и логистика, земеделие, хранително-вкусова промишленост, в това число вино и алкохолни напитки, мебелно производство, туризъм, фармация, нефт и природен газ,  и др. \r\nЖелаещите за участие в делегацията следва да заявят предварителен интерес, като изпратят попълнена приложената регистрационна форма най-късно до 22.03.2019 г. на е-mail адрес: e.ivanova@sme.government.bg. \r\nДопълнителна информация може да получите от Евелина Иванова, на тел. 02/940 7978. \r\nОрганизацията по пътуването на бизнес делегацията, включително съдействие при настаняване, вътрешни трансфери и участие в бизнес форума с двустранни срещи се осъществява от ИАНМСП, със съдействието на партньорските на ИАНМСП организации на място. \r\nВсички разходи, свързани с пътуването, хотелското настаняване, застраховката на командированите лица и дневни, са за сметка на участниците. На регистрираните допълнително ще бъде изпратена информация с финансовите параметри на посещението и подробна програма.", "date": "2019.03.18", "title": "ИАНМСП организира българска делегация за участие в бизнес форум и двустранни срещи в Будапеща на 15 и 16 април"}
{"url": "http://www.focus-news.net/news/2019/03/18/2635778/varna-okrazhnata-prokuratura-predade-na-sad-mazh-za-grabezh-na-zlatni-obetsi-i-teglene-na-pari-ot-otkradnata-debitna-karta.html", "text": "С обвинителен акт на Окръжната прокуратура във Варна на съд е предаден 32-годишният Васил Т. Това съобщиха от пресцентъра на  Апелативна прокуратура – Варна . Той ще отговаря за грабеж, при който отнел със сила златните обеци и дамската чанта на пострадалата с мобилен телефон и дебитна карта, от която изтеглил 400 лева  – престъпления по член 198, ал. 1 и по член 249, ал. 1 от НК, извършено като продължавано деяние. На 8 септември миналата година пострадалата Геновева К. и нейният приятел Румен се засекли в игрална зала в кв. „Владиславово“ с подсъдимия.  Васил дължал пари на приятеля на Геновева, който използвал срещата в игралната зала да си ги поиска. Румен бил гневен, че Васил уж нямал пари да се издължи, но посещавал игралната зала.  Подсъдимият забелязал, че Геновева носи големи златни обици и решил да я ограби, да продаде отнетите вещи и така да се разплати с приятеля й Румен. \r\nСлед полунощ Румен изпратил Геновева близо до блока, в който живеела, и се върнал отново в игралната зала. Васил проследил жената и когато тя стигнала до контейнерите за смет, изскочил, хванал с ръце обеците й и ги издърпал от ушите й. След това съборил жената на земята и издърпал със сила дамската чанта от ръцете й. После се отдалечил от мястото на грабежа и видял, че в чантата на Геновева има дебитна карта със записан ПИН-код, мобилен телефон, ключове и  портмоне със 70 лева. След това спрял до една от къщите в квартала. Видял, че срещу него се задава човек. Когато стигнал до него, разбрал, че това е неговият познат от махалата Азис. Той попитал Васил какво прави по нощите навън. Подсъдимият отговорил, че е ходил да тегли пари от дебитната карта на жена си, но не успял, и го помолил да му помогне.  Така Азис изтеглил първо 100 лева. Разписката от банкомата показала, че по сметката има още пари и Васил поискал да бъдат изтеглени още 300 лева. По настояване на Васил бил направен и трети опит за теглене, но заради изчерпан дневен лимит трансакцията не била осъществена. Подсъдимият Васил и Азис отишли в магазин след това, купили цигари, енергийни напитки и закуски с парите от картата на Геновева. След това се отправили към къщата на лелята на подсъдимия. Васил извадил наркотици и двамата с Азис се дрогирали. Малко по-късно се обадил на Румен по телефона, повикал го с мотива, че иска да върне заема си. Васил дал обеците на Геновева и още 20 лева и казал на Румен, че така издължава заема си. На другия ден Румен заложил обиците срещу 270 лева в заложна къща, а подсъдимият заложил телефона, отнет при грабежа над Геновева. Азис посетил на следващия ден дома на подсъдимия. Опасявал се, че Васил ще го забърка в неприятности. На тръгване подсъдимият го помолил да изхвърли портмоне, в което била счупената на две лична карта на Геновева. Азис обаче не го сторил, а предал доброволно вещите на разследващите. Подсъдимият Васил Т. се намира във варненския затвор. Очаква се делото срещу него да бъде насрочено за разглеждане във Варненския окръжен съд.  Той не е възстановил до момента нанесените щети от грабежа в размер на 491 лева и още 400 лева, които са били изтеглени от дебитната карта на ограбената жена.", "date": "2019.03.18", "title": "Варна: Окръжната прокуратура предаде на съд мъж за грабеж на златни обеци и теглене на пари от открадната дебитна карта"}
{"url": "http://www.focus-news.net/news/2019/03/18/2635781/kardzhali-45-dekara-suhi-trevi-i-hrasti-sa-izgoreli-v-selata-byal-izvor-i-sransko.html", "text": "45 декара сухи треви и храсти са изгорели в селата Бял извор и Срънско в неделя. Това съобщиха от  ОДМВР - Кърджали . Местен жител почистил ливадата си, запалил отпадъците и изпуснал от контрол огъня в землището на Срънско, където бързо пламнали около 30 декара треви. Два екипа на пожарната служба в Ардино загасили пламъците. Няма нанесени щети.  13 декара горска постеля и 15 декара сухи треви са били запалени вследствие на небрежна работа с огън в землището на село Ямино около 11.30 часа в събота. Девет огнеборци от службата в Джебел локализирали и загасили огъня, който засегнал 2 декара иглолистна гора.", "date": "2019.03.18", "title": "Кърджали: 45 декара сухи треви и храсти са изгорели в селата Бял извор и Срънско"}
{"url": "http://www.focus-news.net/news/2019/03/18/2635782/prof-d-r-dimitar-tsanev-nma-muzikata-na-prof-pancho-vladigerov-nosi-blyasak-mashtab-i-stilistika-harakterna-za-kasniya-romantizam.html", "text": "Музиката на проф. Панчо Владигеров носи блясък, мащаб и една характерна за късно романтическа оркестрова стилистика пищност, която Маестрото владее до съвършенство. Това каза за предаването „Съкровищницата на тайните“ на  Радио „Фокус“  проф. д-р Димитър Цанев, ректор на Националната музикална академия „Проф. Панчо Владигеров“ по случай 120-годишнината от рождението на рождението на българския композитор, музикант и педагог от световна величина. Честванията на юбилея започнаха на 13 март – патронния празник на академията, и ще продължат през цялата година. „Тържествения концерт в Музикалната академия беше едно блестящо, не толкова често срещано като високо качество концертно събитие. Нашият академичен симфоничен оркестър свири под диригентството на Григор Паликаров и солистите – пианистката Мила Михова, носител на наградата „Студент на годината“ за 2018 година, която изсвири третия концерт за пиано и оркестър от Панчо Владигеров, както и прекрасният ни талантлив цигулар Филип Филипов, който изсвири песен „Из българска шевица“, а също и Веселин Михайлов – бас, който изпя ария на цар Калоян от едноименната опера. Концертът завърши с емблематичното химново произведение на Панчо Владигеров – рапсодия „Вардар“. Това несъмнено е едно от най- тръпнещите, най-увличащи и най-емоционални произведения в българската професионална оркестрова литература, с което концертът получи своя грандиозен завършек“, разказа ректорът на НМА. Проф. Цанев обърна внимание, че това събитие предизвиква последващи културни прояви от всички изпълнителски, творчески и образователни институции, свързани с музиката – Софийска опера и балет, Софийска филхармония, Държавна опера Пловдив, всички музикални фестивали в България – фестивал „Мартенски дни“, „Софийски музикални седмици“, „Варненско лято“, симфоничният оркестър в Шумен, фондация „Духовното наследство на Панчо Владигеров“. „В националните чествания на 120-годишнината ще се вклчат всички, които под някаква форма могат да изобразят значението и да претворят музиката на проф. Панчо Владигеров. Що се отнася до участието на Националната музикална академия, събитията ще продължат с концерт на преподавателите, който ще се проведе на 1 април в концертната зала на Музикалната академия. Непосредствено преди това – на 30 март – екип от наши студенти ще гостува на фестивала „Мартенски дни“, където ще изнесе концерт с произведения на Панчо Владигеров. А на 2 и 3 април ще се състоят за девети път академичните пролетни четения, превърнали се в традиция. Темата е „Панчо Владигеров и българският музикален 20 век. Идеи, посоки, контакти“ – научен форум на преподавателите с  международно участие“, допълни той. \r\nАнна АНГЕЛОВА Пълния текст на интервюто четете по-късно в „Мнение”", "date": "2019.03.18", "title": "Проф. д-р Димитър Цанев, НМА: Музиката на проф. Панчо Владигеров носи блясък, мащаб и стилистика, характерна за късния Романтизъм"}
{"url": "http://www.focus-news.net/news/2019/03/18/2635784/kathimerini-atina-otgovori-ostro-na-rechta-na-erdogan-ot-izmir-za-gyaurite.html", "text": "Атина даде строг отговор на речта на турския президент Реджеп Тайип Ердоган, която изнесе в Измир през почивните дни. В рамките й той спомена за инцидент от 1922 година, припомня електронното издание на атинския ежедневник  Kathimerini . \r\n„Гърция няма да приеме изпоинструментализацията на външната политика с цел печелене на вътрешнополитически изгоди, или да допусне използване на историята с термини, които са обидни за съседните страни\", се казва в изявление на гръцкото външно министерство. \r\n„Такива неприемливи препратки подкопават доверието, което се надяваме да изградим между нашите страни, и не съответстват на европейската перспектива, която турското ръководство твърди, че подкрепя\", се казва още в съобщението на външнополитическото ведомство в Атина. \r\nИзявлението е в отговор на националистическата реторика, използвана от Ердоган в речта му. \r\n„Измир! Ти, който хвърляш гяуритев морето и защитаваш безпомощните“, са думите на Ердоган, които вбесиха Атина. Причината е, че той визира гърците, които са се удавили в опит да се спасят от обстрела на турската армия, разположена в пристанището. Тереза Герова", "date": "2019.03.18", "title": "Kathimerini: Атина отговори остро на речта на Ердоган от Измир за „гяурите“"}
{"url": "http://www.focus-news.net/news/2019/03/18/2635783/kyustendil-v-okrazhniya-sad-e-nasrocheno-poredno-zasedanie-po-deloto-za-konfiskatsiya-na-imushtestvo-na-plamen-galev-i-angel-hristov.html", "text": "ХристовВ Окръжен съд – Кюстендил е насрочено поредно заседание по делото за конфискация на имущество на Пламен Галев и Ангел Христов, предаде репортер на  Радио „Фокус” – Кюстендил . Заседанието е насрочено за 11.30 часа. В рамките на заседанието трябва да бъде представена  допълнителна експертиза на база на въпроси, които страните писмено са поставили на вещите лица, изготвили приетата от съда счетоводно-икономическа експертиза по делото за конфискация на имущество от Пламен Галев и Ангел Христов. Експертизата е изготвена от три вещи лица и обхваща периода от 2001 г. до 2008 година. „Фокус” припомня, че искът за конфискация на имущество на Пламен Галев и Ангел Христов, техните съпруги и контролираните от тях дружества е за над 4 млн. лв. и е внесен от Комисията за отнемане на незаконно придобито имущество в съда в началото на 2012 година, по реда на Закона за отнемане в полза на държавата на имущество, придобито от престъпна дейност. Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководена на престъпна група. \r\nВенцеслав ИЛЧЕВ", "date": "2019.03.18", "title": "Кюстендил: В Окръжния съд е насрочено поредно заседание по делото за конфискация на имущество на Пламен Галев и Ангел Христов"}
{"url": "http://www.focus-news.net/news/2019/03/18/2635780/pleven-dvama-mazhe-sa-zadarzhani-za-uchastie-v-telefonna-izmama.html", "text": "Задържани са двама участници в телефонна измама, съобщават от  ОДМВР - Плевен . На 27 декември 2018 година  във Второ РУ - Плевен е получен сигнал за телефонна измама в областния град. 84-годишна е заявила, че същия ден след поредица от телефонни обаждания, неизвестно лице се представило за нейна приятелка от чужбина. Непознатата споделила, че ѝ е изпратила колет. В последстие на стационарния телефон на плевечанката се обадил служител на куриерска фирма. Под претекст, че трябва да се плати мито на границата, за да бъде освободен колетът, я убедил да предаде в близост до дома си на непознат мъж 1500 лева. По случая е образувано досъдебно производство и е уведомен прокурор. В хода на проведените оперативни действия е установен и задържан 45-годишен от село Петърница, общ. Долни Дъбник. Мъжът лично е взел от 84-годишната паричната сума. Установен и задържан е и 23-годишен от град Ветово, обл. Русе, който лично е въвел плевенчанката в заблуждение чрез телефони обаждания. Към настоящия момент 45-годишният е привлечен в качеството на обвиняем за извършено престъпление. Разпитан е и признава вината си. Дава обяснения по случая и желае да сключи споразумение с Районна прокуратура – Плевен. Взета му е мярка за неотклонение \"подписка\". 23-годишният е привлечен в качеството на обвиняем за извършено престъпление и е разпитан като такъв пред упълномощен от него защитник. Признава вината си, като дава обяснения по случая и желае да сключи споразумение с Районна прокуратура - Плевен. Възстановил е изцяло нанесените имуществени щети на потърпевшата. Взета му е мярка за неотклонение \"подписка\". По случая са работили служители на Първо РУ - Плевен и сектор \"Противодействие на криминалната престъпност“ при ОДМВР – Плевен под ръководството на прокурор при РП - Плевен.", "date": "2019.03.18", "title": "Плевен: Двама мъже са задържани за участие в телефонна измама"}
{"url": "http://www.focus-news.net/news/2019/03/18/2635785/pazardzhik-vremenno-dvizhenieto-po-magistrala-trakiya-ot-88-do-89-km-pri-paten-vazel-pazardzhik-se-osashtestvyava-dvuposochno-v-edna-lenta.html", "text": "Временно движението по автомагистрала „Тракия“ в участъка от 88 до 89 км в района на пътен възел „Пазарджик“ се осъществява двупосочно в една лента в платното в посока София, поради ремонтни дейности на платното посока Бургас. Това съобщи за  Радио „Фокус“ – Пазарджик  дежурният в Областно пътно управление – Пазарджик. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Въведени са почасовите ограничения, които са следните: предвидено е двупосочно преминаване, като се обособяват по една лента за движение в двете посоки от 88 до 89 км за периода от 10:00 часа всеки понеделник до 13:00 часа всеки петък. Предвидено е двупосочно преминаване, като се обособяват две ленти за движение в посока Бургас и една лента за движение в посока София от 88 до 89 км за периода от 13:00 часа всеки петък до 17:00 часа всяка събота. Предвидено е двупосочно преминаване, като се обособяват една лента за движение в посока Бургас и две ленти за движение в посока София от 88 до 89 км за периода от 17:00 часа всяка събота до 10:00 часа всеки понеделник. Часовият диапазон на реверсивното движение може да се променя при необходимост.", "date": "2019.03.18", "title": "Пазарджик: Временно движението по магистрала „Тракия“ от 88 до 89 км при пътен възел „Пазарджик“ се осъществява двупосочно в една лента"}
{"url": "http://www.focus-news.net/news/2019/03/18/2635789/blagoevgrad-blagotvoritelen-bazar-ot-srachnite-ratse-na-mama-shte-se-provede-v-grada-na-22-mart.html", "text": "Благотворителен базар „От сръчните ръце на мама“ ще се проведе в Благоевград. Това съобщиха от пресцентъра на  Общината . Той  ще бъде  подреден пред сградата на Община Благоевград на 22 март - петък, от 10.00 часа до 16.00 часа. Благотворителната инициатива е в подкрепа на доброволческата кухня за бедни към църква „Св. Николай“ в град Благоевград. \r\nКухня за бедни отвори врати през 2016 година. Тя е разположена в църквата „Св. Николай Летни”. Председател на настоятелството е енорийският свещеник отец Светослав Кючуков. Средствата, с които се издържа кухнята, се осигуряват от дарители и благотворителни кампании. \r\nБазарът се провежда за поредна година в Благоевград. Организатори на събитието са Общински съвет по наркотични вещества- Благоевград и Православен информационен център на Неврокопска света митрополия.", "date": "2019.03.18", "title": "Благоевград: Благотворителен базар „От сръчните ръце на мама“ ще се проведе в града на 22 март"}
{"url": "http://www.focus-news.net/news/2019/03/18/2635790/sport-lionel-mesi-otbelyaza-33-ti-hettrik-v-karierata-si.html", "text": "Аржентинската звезда на Барселона Лионел Меси отбеляза 33-тия хеттрик в кариерата си. Това се случи при гостуването на Беатис от неделя, когато Барселона победи с 4:1.  \r\nТака Меси отстъпва само на един футболист по този показател -  това е португалецът Кристиано Роналдо, който е рекордьор с 34 хеттрика.", "date": "2019.03.18", "title": "Спорт: Лионел Меси отбеляза 33-ти хеттрик в кариерата си"}
{"url": "http://www.focus-news.net/news/2019/03/18/2635788/varna-patnata-obstanovka-v-oblastta-e-spokoyna.html", "text": "По автомагистрала „Черно море“ все още движението от км 0 до км 8 се осъществява двупосочно в платното в посока Бургас  поради ремонтни дейности, предаде репортер на  Радио „Фокус“ – Варна . Пътната обстановка във Варненска област е спокойна, времето е предимно слънчево, видимостта е добра. По път І-9 в участъка Кранево – Варна, при 83-тия километър, е забранено преминаването на моторни превозни средства над 10 тона. Обходният маршрут е през Кичево и Оброчище. С повишено внимание и ниска скорост трябва да преминават водачите през пътния участък „Панорама“ – Куманово край Варна. Причината е в неравностите по асфалтовата настилка. С цел недопускане на инциденти от Агенция „Пътна инфраструктура“ въведоха ограничение в скоростта в пътната отсечка, в частта от 11-тия километър. Временно водачите трябва да преминават през нея със скорост до 30 километра в час. \r\nДиана СТОЕВА", "date": "2019.03.18", "title": "Варна: Пътната обстановка в областта е спокойна"}
{"url": "http://www.focus-news.net/news/2019/03/18/2635786/evrodeputatat-emil-radev-uskoryavame-protsedurite-za-zashtita-na-interesite-na-detsata-pri-razdyala-na-roditeli-ot-razlichna-natsionalnost.html", "text": "В ЕС има над 16 милиона семейства, в които родителите са с различна националност, а случаите на международни отвличания от единия родител са над 1 800 годишно. Когато се говори за семейноправни отношения и родителска отговорност, няма нищо по-важно от защитата на интересите на детето. Затова ревизираното предложение за промяна на Регламента Брюксел 2а гарантира ускорено връщане в семейната среда на детето, отвлечено от родител. Така българският евродепутат от ГЕРБ/ЕНП Емил Радев коментира приетия с голямо мнозинство доклад в Европейския парламент, съобщиха от пресцентъра на  ПП ГЕРБ . Документът е посветен на ревизираното предложение за регламент на Съвета относно компетентността, признаването и изпълнението на решения по брачни въпроси и въпроси, свързани с родителската отговорност и международното отвличане на деца. \r\nС текста се въвеждат ясни правила по отношение взаимното признаване на трансгранични съдебни решения (премахва се екзекватурата). Предвидена е и една по-опростена процедура за връщане на детето, когато то е било изведено от страната от единия родител вследствие на развод например. Сроковете за връщането на детето в семейството също са съкратени значително, като вече ще са до шест седмици. \r\n„До голяма степен Съветът се е съобразил с исканията, които поставихме при обсъждането на промяната на Регламента в правната комисия на Европейския парламент. За мен съществена стъпка напред е задължението съдът да изслушва детето във всяка фаза на производството, тъй като неговото мнение е изключително важно и винаги трябва да бъде взето предвид. Това, разбира се, трябва да стане при максимално кратки процедури и винаги на език, който детето разбира”, обясни Радев. \r\nЗа случаите на международни отвличания с промените се въвеждат и ясни правила за настаняване на детето в приемно семейство в друга държава-членка, различна от държавата му на произход. Предвидени са и категорични срокове за изпълнение на постановените съдебни решения, както и ограничаване броя на обжалванията, които обичайно са причина за протакане на процедурата.", "date": "2019.03.18", "title": "Евродепутатът Емил Радев: Ускоряваме процедурите за защита на интересите на децата при раздяла на родители от различна националност"}
{"url": "http://www.focus-news.net/news/2019/03/18/2635768/focus-v-germaniya-zapochna-protsesat-za-ubiystvoto-v-kemnits.html", "text": "В Германия започна процесът срещу обвиняемия за убийството в саксонския град Кемниц от август 2018 г., което предизвика вълна от протести в страната, съобщава списанието  Focus . \r\nДвадесет и тригодишният сириец Алаа С. е изправен пред съда по обвинение в убийството на 35-годишен германец, припомня изданието, като същевременно допълва, че интересът на обществото към делото е огромен.  \r\nРепортери на списанието отразяват събитието на живо. От разговор с група приятели на сириеца става ясно, че близките му са уверени в неговата невинност. Ето защо очакванията са, че съдът ще го оправдае. \r\nНе такова обаче е мнението на близките на жертвата, които са категорични – сириецът трябва да бъде съден не за нападение, а за убийство. \r\nВ 8:00 часа местно време (9:00 часа българско време) бяха отворени вратите на съда в Дрезден, където се гледа делото. На място са в сила изключително строги мерки за сигурност – посетителите и журналистите минават през щателни проверки подобно на тези на летищата. Около 20 полицейски служители охраняват залата, в която тече процесът.  \r\nПред съда също са разположени представители на органите на реда, които патрулират с цел предотвратяване на евентуални сблъсъци. Тереза Герова", "date": "2019.03.18", "title": "Focus: В Германия започна процесът за убийството в Кемниц"}
{"url": "http://www.focus-news.net/news/2019/03/18/2635791/yordan-yordanov-kmet-na-dobrich-v-nay-golemite-obshtini-v-stranata-byudzhetite-i-naredbite-za-mestni-danatsi-sa-prieti-po-identichen-nachin-kakto-v-nashata-obshtina.html", "text": "В най-големите общини в страната – София, Варна, Пловдив, Бургас, бюджетите и наредбите за местни данъци са приети по идентичен начин както в нашата община. Това каза кметът на Добрич Йордан Йорданов по повод върнати със заповеди на областният управител на Добрич Красимир Кирилов две решения на Общинския съвет, предаде кореспондентът на  Радио „Фокус” – Варна . Едното решение касае Наредба за изменение и допълнение на Наредба за определяне размера на местните данъци и такси. Решението е върнато като незаконосъобразно. По думите на кмета приемането на наредбите в тези български общини е без оценка на въздействието и там нормативните актове не са върнати от съответните областни управители. Кметът допълни, че преди около десет дни е започнало събирането в Община град Добрич на местни данъци и такси. „Всеки един гражданин може да си плати данъците и таксите. Говорим конкретно за автомобили. Всеки ще забележи, че тези данъци са по-ниски. Това е защото приложихме минималната ставка. Според юристите ние нямаме възможността, ако щете и правото, след евентуално спечелване на това дело да правим нов облог и да пращаме повторно разликата на данъците на гражданите“, посочи Йордан Йорданов. Това по думите му означава, че няма да се прави нов облог в средата или в края на годината. „В никакъв случай. Ще направим нещо друго, което ни е позволено по закон и което много ясно е разписано в писмото на Националното сдружение на общините в Република България, а именно ще си потърсим правата от областния управител за тези пропуснати ползи в размер на 920 000 лв. Нямаме друг вариант освен по съдебен път. Това означава, че ако при едно такова евентуално дело то бъде спечелено от наша страна, държавата ще трябва да ни възстанови тези пропуснати ползи“, коментира кметът на добруджанския град. \"Цялата отговорност ще носи областният управител на Добрич\", допълни Йордан Йорданов. По думите му връщането на наредбата едва ли е политически акт в година на избори, защото чрез него биват ощетявани самите граждани.  \r\nЖулиета НИКОЛОВА", "date": "2019.03.18", "title": "Йордан Йорданов, кмет на Добрич: В най-големите общини в страната бюджетите и наредбите за местни данъци са приети по идентичен начин, както в нашата община"}
{"url": "http://www.focus-news.net/news/2019/03/18/2635793/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП – „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.03.18", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/03/18/2635792/vidin-nivoto-na-reka-dunav-se-e-ponizhilo-s-68-sm-pri-novo-selo-za-poslednoto-denonoshtie.html", "text": "ивото на Дунав в началото на българския участък на реката - при Ново село, за последното денонощие се е понижило с 68 см, водният стоеж  е 314  см. Това съобщиха от  Хидрометеорологична станция-Ново село . Нивото на реката край Видин е 373 см, регистрираното понижение  е от 41 см. При Лом през последното денонощие водният стоеж се е понижил с 19 см, водният стоеж е 425 см. Нивото на реката край Оряхово е 319 см. Там е регистрирано понижение от 5 см.  \r\nТемпературата на водата при Ново село е 9 градуса, а край Оряхово - 10.6 градуса.", "date": "2019.03.18", "title": "Видин: Нивото на река Дунав се е понижило с 68 см при Ново село за последното денонощие"}
{"url": "http://www.focus-news.net/news/2019/03/18/2635794/blagoevgrad-valeri-marinov-specheli-bronzov-medal-po-vreme-na-svetovnite-igri-na-speshal-olimpiks-v-abu-dabi.html", "text": "Валери Маринов спечели бронзов медал в игрите по боче на Световни летни игри на Спешъл Олимпикс в Абу Даби, съобщиха от пресцентъра на  Община Благоевград . По време на състезанията за хора с интелектуални затруднения Валери се нареди на  трето място и взе бронзов медал в индивидуалната надпревара. Валери Маринов е потребител от Защитено жилище „Струма“. През 2008 г. заедно с двете му сестри са едни от първите потребители на Защитено жилище за лица с умствена изостаналост в Благоевград. През 2019 г. чрез Община Благоевград ще бъде ангажиран с трудова заетост като общ работник по Оперативна програма „Развитие на човешките ресурси“, проект „Обучение и заетост“. Той активно участва в спортните състезания, провеждани ежегодно в Благоевград и страната. Валери взима участие в турнири по баскетбол, лека атлетика и боче. През 2016 и 2017 е участник в националните игри по боче на Спешъл Олимпикс България, които се провеждат в град Плевен, където печели сребърен медал.  Спешъл Олимпикс се стреми да създаде един по-добър общ свят, в който хората да приемат различията помежду си спокойно и отворено, без страх и предубеждения.  Движението организира целогодишно спортно-състезателна дейност в различни Олимпийски спортове за деца и възрастни с интелектуални затруднения.", "date": "2019.03.18", "title": "Благоевград: Валери Маринов спечели бронзов медал по време на Световните игри на Спешъл Олимпикс в Абу Даби"}
{"url": "http://www.focus-news.net/news/2019/03/18/2635795/pregled-na-osnovnite-temi-vav-varnenskiya-pechat.html", "text": "„Наши ученици спечелиха първи места в конкурс на НАСА“, в водещото заглавие на вестник  „Черно море“ . Два екипа български ученици спечелиха две първи места в най-престижния конкурс на НАСА и Националното космическо общество на САЩ за проектиране на космически колонии. В надпреварата тази година участваха 2 691 екипа и 12 899 ученици от над 30 страни, се казва още в публикацията.  \r\n„Представиха Националната стратегия за младежта 2020“, е друго заглавие в днешния брой. Заместник-министърът на младежта и спорта Ваня Колева се срещна с младите хора в морската столица, за да представи реализираните дейности на Министерството по отношение на младежта до момента.  \r\n„Настояват аптеките да приготвят на място лекарства за деца“, е водещата публикация на трета страница. Фармацевти и лекари настояват да се върне практиката за приготвяне на лекарства за деца в аптеките. По този начин ще бъде гарантирано тяхното рационално лечение. Това беше основната тема на първата международна педиатрична научно-практическа конференция „Заедно за децата на България“, която се проведе във Варна.  \r\n„Организират конкурс за най-красива градинка в район „Вл. Варненчик“, се съобщава още на страниците на вестника. По повод „Празници на Владиславово 2019“, през месец май отново организират конкурс „Пъстро и създадено с любов“ за най-красивата градинка в района.  \r\nНа четвърта страница редакционната колегия посочва, че „Ще бъдат възстановени знакови места в Морската градина“. В публикацията се посочва, че ремонтите в Морската градина и двете централни варненски улици „Цар Симеон“ и „Михаил Колони“ ще приключат до началото на летния сезон. Проектът за ул. „Цар Симеон“ предвижда разширяване и облагородяване на пешеходната зона и изграждане на велоалея, която ще минава успоредно на пътното платно. Предвидена е пълна реконструкция на съществуващата градинка пред Дома на науката и техниката във Варна, която ще включва подмяна на парковата мебел, пейки и колчета. Ще бъдат подменени водопроводите по протежение на цялата улица и ще бъде извършена подмяна на уличното осветление.", "date": "2019.03.18", "title": "Преглед на основните теми във варненския печат"}
{"url": "http://www.focus-news.net/news/2019/03/18/2635758/spetsializiraniyat-nakazatelen-sad-shte-zasedava-po-iskaniyata-na-minyu-staykov-i-ivan-dimitrov-za-izmenenie-na-merkite-im-za-neotklonenie-ot-zadarzhane-pod-strazha.html", "text": "9 състав на Специализирания наказателен съд ще заседава от 15.00 часа по исканията на Миню Стайков и Иван Димитров за изменение на мерките им за неотклонение от „задържане под стража“ в по-леки. Това съобщиха от  съда .", "date": "2019.03.18", "title": "Специализираният наказателен съд ще заседава по исканията на Миню Стайков и Иван Димитров за изменение на мерките им за неотклонение от „задържане под стража“"}
{"url": "http://www.focus-news.net/news/2019/03/18/2635797/navarshvat-se-76-godini-ot-sazdavaneto-na-parvata-parashutna-druzhina-u-nas.html", "text": "На днешната дата се навършват 76 години от създаването на Първата парашутна дружина у нас. Това съобщиха за  Радио „Фокус“-Пловдив  от 68-ма бригада Специални сили, приемник на Парашутната дружина. \r\nНа 18 март 1943 г. със служебно поверително Писмо I-УО № 2019 на началника на въздушните на Н. В. войски генерал-майор Димитър Айранов е разпоредено да бъде сформирана парашутна дружина, с което се поставя началото на парашутните поделения в нашата армия. Дружината е в състав 19 офицери, 60 подофицери и 348 войника. \r\n68-ма бригада „Специални сили“ е съединение на Командването сили за специални операции (КССО) на Сухопътните войски на Българската армия до 2004 г. а след това самостоятелно поделение наследник на бившата Парашутна дружина, която се отличава в боевете при Страцин и Стражин през Втората световна война. Дружината е първото парашутно-десантно подразделение в България и предшественик на съвременните специални сили в България. \r\nПо повод празника на парашутистите в 68-ма бригада следобед ще се проведе войнишка клетва. \r\nЦветана ТОНЧЕВА", "date": "2019.03.18", "title": "Навършват се 76 години от създаването на Първата парашутна дружина у нас"}
{"url": "http://www.focus-news.net/news/2019/03/18/2635799/haskovo-politsiyata-razsledva-ubiystvoto-na-53-godishna-zhena-v-harmanli.html", "text": "Полицията разследва убийството на 53-годишна жена в Харманли. Това съобщиха от  ОДМВР-Хасково . Досъдебно производство по чл.115 от НК е заведено в харманлийското управление вчера. То е стартирало след сигнал в 10.26 часа на спешния телефон за открита мъртва жена. Минувач е открил тялото на жената в тревната площ на разграден празен парцел на улица „В.Левски“ в Харманли. Пристигналата на място оперативна група е изяснила, че тялото е на 53-годишна жена от града. Съдебният лекар е констатирал множество наранявания по главата. Трупът е откаран за аутопсия в „Съде бна медицина“ – Хасково. Работата по случая продължава.", "date": "2019.03.18", "title": "Хасково: Полицията разследва убийството на 53-годишна жена в Харманли"}
{"url": "http://www.focus-news.net/news/2019/03/18/2635798/reuters-frenskoto-pravitelstvo-planira-novi-merki-za-sigurnost.html", "text": "Правителството на Франция планира нови мерки за сигурност след последните погромни на протестиращите „жълти жилетки“ на популярния булевард „Шанз Елизе“ в центъра на Париж, предава  Reuters . \r\nОт пресслужбата на премиера Едуар Филип заявиха, че последният протест е доказал, че настоящите мерки за сигурност са „недостатъчни\". \r\n„Изводът е, че премиерът ще представи на пред президента мерки, необходими за адаптиране на позицията на силите за сигурност, за да могат те да действат твърдо по всяко време\", се казва в изявлението на Париж. \r\nРазчистването след погромите струваше скъпи, а собствениците на търговски обекти продължават да негодуват заради нанасянето на щети от протестиращите.  Тереза Герова", "date": "2019.03.18", "title": "Reuters: Френското правителство планира нови мерки за сигурност"}
{"url": "http://www.focus-news.net/news/2019/03/18/2635801/varna-lekari-ot-mbal-sveta-anna-sa-spasili-mlada-zhena-i-bebeto-y.html", "text": "Лекари от МБАЛ „Света Анна“ във Варна са спасили млада жена в напреднала бременност и са направили възможно раждането на бебето й – живо и здраво, въпреки непостигнатата пълна зрялост и тежкото общо състояние на майката. Това съобщаиха от пресцентъра на  лечебното заведение . В екипа, дарил с най-голямото щастие – майчинството, 30-годишната Димка от Лудогорието са се включили началникът на „Родилно“ отделение д-р Милко Папазов, началникът на отделението по анестезиология, реанимация и интензивно лечение д-р Валентин Власаков и шефовете на клиниката по гинекология проф. Явор Корновски и на отделението по гастроентерология д-р Нестор Мерджанов. Събирането на мултидисциплинарния екип се е оказало неотложно миналата седмица, след като бременната в 34-та гестационна седмица жена потърси помощ в МБАЛ „Света Анна – Варна“ в тежко състояние и в реална заплаха за живота, включително – и на бебето. Медиците от МБАЛ „Света Анна“ са установили, че 30-годишната Димка, освен в напреднала бременност, е с неалкохолна чернодробна цироза, диабет и асцит (наличие на сериозно количество течност в стомаха). Тежката и сложна клинична картина се оказала причина жената да бъде лекувана консервативно в няколко лечебни заведения. Състоянието й междувременно се усложнило и тя е приета в МБАЛ „Света Анна – Варна“. Специалистите от болницата са взели решение да пристъпят към радикални мерки, за да спасят живота и здравето както на майката, така и на бебето. В резултат на серия интервенции от корема на младата жена са били източени литри течност, а бебето е извадено и поставено в кувьоз и под наблюдение на специалистите в отделението по неонатология в болницата. 30-годишната Димка е изписана преди края на работната седмица, а малкият й син Васил остава под наблюдение в отделението по Неонатология, докато достигне тегло, безопасно за изписване и отглеждане в домашна обстановка.", "date": "2019.03.18", "title": "Варна: Лекари от МБАЛ “Света Анна” са спасили млада жена и бебето й"}
{"url": "http://www.focus-news.net/news/2019/03/18/2635800/varna-shofyor-e-blasnal-velosipedist-v-grada-i-e-izbyagal.html", "text": "Велосипедист е пострадал след удар от автомобил в района на църквата „Св. Петка“ във Варна тази сутрин. Това съобщиха за  Радио „Фокус“ – Варна  от „Пътна полиция“. Минавайки по улицата, шофьорът е бутнал и съборил колоездача на земята, но не е спрял на мястото на инциденти. Засега водачът все още е неизвестен. Към момента няма опасност за живота на велосипедиста. От началото на деня на територията на Варна са регистрирани още два пътни инцидента с материални щети. Вчера в града са станали общо три катастрофи. В една от тях са ранени двама пътници в самокатастрофирал автомобил. По данни на Пътна полиция,  няма опасност за живота им. Към този час във Варна не е постъпвала информация за неработещи светофарни уредби. Затруднения в придвижването има обичайно  в районите с ремонтни дейности. Трудно се преминава и по бул. „Народни будители“ в квартал „Аспарухово“, където от днес е планирано да започне демонтирането на кулокран от обект. \r\nДиана СТОЕВА", "date": "2019.03.18", "title": "Варна: Шофьор е блъснал велосипедист в града и е избягал"}
{"url": "http://www.focus-news.net/news/2019/03/18/2635802/gerb-grazhdanski-dialog-na-tema-obrazovanie-shte-se-provede-v-silistra.html", "text": "Граждански диалог, на който ще бъдат дискутирани националните и местните политики в сферата на образованието, ще се проведе в Силистра. Събитието е част от серията граждански диалози под надслов „Европа в нашия дом“. Това съобщиха от пресцентъра на  ПП ГЕРБ . Във форума ще участват министърът на образованието и науката Красимир Вълчев, председателят на парламентарната Комисия по образование Милена Дамянова, народни представители, евродепутати и представители на местната власт. \r\nГражданският диалог ще се проведе в зала „Версай“ от 17.30 часа и е отворен за всички институции и граждани.", "date": "2019.03.18", "title": "ГЕРБ: Граждански диалог на тема образование ще се проведе в Силистра"}
{"url": "http://www.focus-news.net/news/2019/03/18/2635803/komisar-simeon-tsarvulanov-rdpbzn-smolyan-pozhar-v-suhi-trevi-gori-na-teritoriyata-na-101-vi-alpiyski-polk.html", "text": "Пожар в сухи треви гори на територията на 101-ви Алпийски полк в Смолян. Това каза за  Радио „Фокус“ – Смолян  комисар Симеон Цървуланов – директор на Регионална дирекция „Пожарна безопасност и защита на населението“ (РДПБЗН) – Смолян. Пожарът е възникнал малко преди 10.00 часа, а причината е провеждането на стрелби от страна на военнослужещите. На място са два екипа на пожарната, които гасят пламъците заедно с военнослужещи от полка. По думите на комисар Цървуланов горят папрат и сухи треви и има опасност огънят да излезе от територията на военното формирование и да тръгне към намиращата се наблизо гора. \r\nДиректорът на пожарната каза, че възникването на пожари в сухи треви е ежедневие през последните десетина дни и заради това със заповед на областния управител Недялко Славов от 15 март е обявен и пожаропоасния сезон за област Смолян. Причината е засушаването, както и палене на треви след почистване на селскостопански имоти, поясни комисар Цървуланов. \r\nНели ГЕРГЬОВСКА", "date": "2019.03.18", "title": "Комисар Симеон Цървуланов, РДПБЗН – Смолян: Пожар в сухи треви гори на територията на 101-ви Алпийски полк"}
{"url": "http://www.focus-news.net/news/2019/03/18/2635805/simona-mitova-obshtina-blagoevgrad-startira-ofitsialno-priemat-v-detski-gradini.html", "text": "Стартира официално приемът в детски градини в Благоевград. Това каза за  Радио „Фокус“-Пирин  Симона Митова, директор на Дирекция „Образование“ към Община Благоевград. Тя уточни, че приемът на документи ще продължи до 10 април. По думите й в детските ясли, ако има свободни места, деца се приемат в групите целогодишно. На въпрос на какви изисквания трябва да отговаря персоналът в детските ясли и градини?, Симона Митова отговори: „В детските градини трябва да отговарят на изискването да бъдат със завършено висше образование Предучилищна педагогика или Предучилищна и начална училищна педагогика. Тук говорим за учителите с квалификационна степен бакалавър или магистър. А в детските ясли за децата се грижат медицински сестри“. Тя заяви, че детските градини и детските ясли на територията на Община Благоевград са обезпечени с кадри, така че има достатъчно персонал, за да бъдат обгрижвани децата. Според нея на този етап няма проблем с недостига на кадри. \r\nНатали СТЕФАНОВА", "date": "2019.03.18", "title": "Симона Митова, Община Благоевград: Стартира официално приемът в детски градини"}
{"url": "http://www.focus-news.net/news/2019/03/18/2635806/haskovo-politsai-izzeha-stoki-s-logo-na-zashtiteni-marki-ot-targovski-pavilion-v-dimitrovgrad.html", "text": "Полицаи иззеха стоки с лого на защитени марки от търговски павилион в Димитровград. Това съобщиха от  ОДМВР-Димитровград .На 15 март те са проверили търговски павилион на Неделен пазар в града. На масата, ползвана от 36-годишна жена от Сливен, са намерени 519 артикула с надписи на търговски марки без разрешението на правопритежателя. Тениските са предадени с протокол на разследващите по стартиралото по чл.172-б ал.1 от НК досъдебно производство.", "date": "2019.03.18", "title": "Хасково: Полицаи иззеха стоки с лого на защитени марки от търговски павилион в Димитровград"}
{"url": "http://www.focus-news.net/news/2019/03/18/2635809/vidin-14-pozhara-v-suhi-trevi-sa-gasili-ognebortsite-v-pochivnite-dni-v-oblastta.html", "text": "14 пожара в сухи треви са гасили огнеборците в почивните дни във Видинска област, съобщиха от  ОДМВР – Видин . В събота са били получени 7 сигнала за пожари без материални загуби. Огнеборците гасили запалени сухи треви извън урбанизирани територии – в землищата на Видин, Капитановци, Бояново, Винарово и Кула. Екип е осъществил дежурство на адрес след сигнал за запален комин в ж.к. „Гео Милев“ в областния град. \r\nВ неделя огнеборците реагирали на още 7 сигнала за пожари без материални щети. Екипите гасили запалени сухи треви и храсти в землищата на Покрайна, Арчар, Чифлик, Бойница, Ново село, Брегово и Орешец.", "date": "2019.03.18", "title": "Видин: 14 пожара в сухи треви са гасили огнеборците в почивните дни в областта"}
{"url": "http://www.focus-news.net/news/2019/03/18/2635808/plovdiv-ustanoveni-sa-narusheniya-za-nereglamentirana-prodazhba-na-hranitelni-i-selskostopanski-produkti-na-otkrito-sled-proverka-na-nyakolko-institutsii-v-grada.html", "text": "Нова проверка на  пазара в района до КАТ на ул. „Напредък” №2 извърши в неделя – 17 март комисия от служители на отдел „Екология и чистота” към администрацията на район „Северен”, Пловдивски общински инспекторат и полицейски служители от Трето районно управление на МВР- Пловдив. Това съобщиха за  Радио „Фокус“-Пловдив  от районната администрация. Проверките се извършват след издадени заповеди на кмета на Район „Северен” инж. Ральо Ралев за нерегламентирана търговия на селскостопански животни и птици и изгаряне на гуми и отпадъци от смесен произход. Установени бяха нарушения за нерегламентирана продажба на хранителни и селскостопански продукти на открито. Съставени са общо три акта за установяване на административно нарушение- един акт за амбулантна търговия на открито без разрешение, както и два акта по чл.21 ал.1 от Наредбата за осигуряване на обществения ред на община Пловдив за продажба на селскостопанска продукция извън устроени пазари и тържища-риби и зайци. В деня на проверката не се установи палене и изгаряне на гуми и отпадъци от различен произход. Кметът на Район „Северен” инж. Ральо Ралев сподели, че съвместните проверки ще продължат да бъдат извършвани и в бъдеще.", "date": "2019.03.18", "title": "Пловдив: Установени са нарушения за нерегламентирана продажба на хранителни и селскостопански продукти на открито след проверка на няколко институции в града"}
{"url": "http://www.focus-news.net/news/2019/03/18/2635810/veliko-tarnovo-detski-lunapark-otvarya-vrati-po-povod-praznika-na-grada-22-mart.html", "text": "Детски лунапарк отваря врати във Велико Търново. Съоръженията вече започнаха да пристигат и ще останат в града до края на седмицата. Поводът за гостуването им е Празника на Велико Търново – 22 март, припомниха за  Радио „Фокус“ – Велико Търново  от Общината. Люлките, пързалките и сергиите за различни лакомства по традиция ще са разположени  на цирковата площадка в района на пътен възел „Качица“ (до бившия Медицински университет). Кметът на старата столица Даниел Панов вече издаде заповед за работното време, което ще е от 08.00 до 22.00 часа.  \r\nИ тази година малчуганите ще могат да се насладят на виенско колело, детски въртележки, батути, забавни игри, спортно стрелбище и множество сладки изненади. Според заповедта на градоначалника всички търговци, които ще се включат в Празника, трябва да спазват Общинската наредба за опазване на околната среда. За да се гарантира обществения ред и спокойствието на гражданите, администрацията ще следи за спазване на нормите за шум. Освен това за периода от днес до 23 март се забранява паркирането и престоя на моторни превозни средства на територията на атракционния парк. Ограничението не важи за ползвателите на терена. В заповедта е посочено и, че за неспазване на правилата ще се налагат глоби и имуществени санкции. \r\nЛуиза ТРАНЧЕВА", "date": "2019.03.18", "title": "Велико Търново: Детски лунапарк отваря врати по повод празника на града – 22 март"}
{"url": "http://www.focus-news.net/news/2019/03/18/2635812/smolyan-krazhba-na-zlatni-bizhuta-na-stoynost-okolo-3000-lv-e-izvarshena-ot-avtomobil-v-selo-polkovnik-serafimovo.html", "text": "Кражба на златни бижута на стойност около 3000 лв. е извършена от автомобил в село Полковник Серафимово. Това съобщиха от пресцентъра на  ОДМВР – Смолян . На 16 март 2019 г. в Районно управление на МВР-Смолян е постъпила жалба от 60-годишна жена от гр. Стамболийски, за това, че за времето от 18.00 часа на 13.03.2019 г. до 18.00 часа на 15 март 2019 г., неизвестно лице е извършило кражба на златни бижута и накити на обща стойност около 3000 лв. По данни на тъжителката, кражбата е извършена от чекмедже под предна дясна седалка на лек автомобил „Ситроен Пикасо“ с пловдивска регистрация, нейна собственост, паркиран до къща на бивш стопански двор в с. Полковник Серафимово. Начина на извършване и размера на щетите са в процес на изясняване. Местопроизшествието е посетено от дежурна оперативна група. Извършен е оглед и е образувано досъдебно производство.", "date": "2019.03.18", "title": "Смолян: Кражба на златни бижута на стойност около 3000 лв. е извършена от автомобил в село Полковник Серафимово"}
{"url": "http://www.focus-news.net/news/2019/03/18/2635804/kanal-5-makedoniya-ostavat-broeni-chasove-do-iztichane-na-ultimatuma-za-zadarzhanite-za-nahluvaneto-v-rts.html", "text": "В 15:00 часа местно време (16:00 часа българско време) изтича ултиматумът на сръбските опозиционери за освобождаване на задържаните за нахлуването в сградата на РТС, предава македонската телевизия  „Канал 5“ . \r\nВчерашните протести приключиха, след като лидерът на движението „Двери“ Бошко Обрадович заяви, че опозицията ще изчака отговора на сръбския президент Александър Вучич и ще обяви следващите стъпки. \r\nНа пресконференция, проведена вчера по обяд, Вучич увери, че не се страхува и че всички, които са участвали в нахлуването в РТС, ще бъдат подведени под отговорност. Тереза Герова", "date": "2019.03.18", "title": "„Канал 5“ (Македония): Остават броени часове до изтичане на ултиматума за задържаните за нахлуването в РТС"}
{"url": "http://www.focus-news.net/news/2019/03/18/2635811/tsentarat-za-gradska-mobilnost-i-mastercard-s-programa-za-nasarchavane-na-digitalnite-plashtaniya-v-gradskiya-transport.html", "text": "Системата за мобилно зареждане на дневна и нощна карта за градския транспорт MPASS позволява на гражданите да избегнат чакането на опашки, затрудненията при плащане в брой и осигурява лесно и интелигентно зареждане на карта за секунди. От този месец Център за градска мобилност и Mastercard ще дадат възможност на всеки потребител, регистрирал своята Mastercard, да получи еднократен бонус - безплатен билет за едно пътуване при следваща покупка. Това съобщиха от пресцентъра на  ЦГМ . Необходимо е единствено платежната Mastercard да бъде регистрирана и запазена, като средство за следващи плащания. Инвестирайки в иновации в градската среда, компанията цели да подкрепи подобряването на условията за масов транспорт, като по-екологично средство за придвижване в града. Дигитално закупените карти са и по-изгодни за потребителя. \r\n„Днес в градовете живеят повече хора, отколкото извън тях и това е безпрецедентна трансформация, която поставя редица предизвикателства пред управлението на транспорта и урбанизираната екосистема. В дигиталната ера е от ключово значение за един град да е „интелигентен“, т.е. да е свързан, дигитализиран и иновативен. Това привлича бизнес, туризъм, талантлива работна ръка и спомага за ръста в качеството на живот“, коментира Ваня Манова, мениджър на Mastercard за България, Северна Македония, Албания и Косово.  \r\nВсеки пътник, който иска да закупи карта за всички линии за ден или да пътува с нощните линии през телефона си, трябва да се регистрира на  . Плащането става чрез дебитна (или кредитна) карта, без допълнителни такси. След закупуването на дигиталната карта с два клика, потребителите получават защитен QR код, който трябва да сканират на входа на метрото за влизане в перона или да покажат при проверка от кондуктор за пътуване в наземния транспорт. \r\n„Насърчаването на устойчивото градско развитие чрез иновации е един от фокусите в нашата визия за София. Вярвам, че частният, обществен и граждански сектор трябва да работят заедно, за да създават по-добре свързани градове, които да отговарят на съвременните нужди на техните обитатели и съм благодарен на Mastercard, че работят заедно с нас за развитието на градската мобилност“, заяви директорът на Център за градска мобилност Христиан Петров по повод партньорството.  \r\nВ световен мащаб около 65% от целия градски транспорт се плаща в брой, което често означава дълги опашки и чакане за закупуване на билети, закъснения на влаковете и автобусите. Картовите мобилни плащания могат да направят пътуването по-лесно, удобно и предпочитано, което би довело до повишаване в използването на обществен транспорт в големите градове. Mastercard участва в разработването на световна програма за развитие на smart cities концепции с конкретни стъпки за създаване на градовете на бъдещето до 2025 г. Обобщено със структурата на програмата може да се запознаете тук. \r\nДанните на картите са защитени с най-високите регламенти за сигурност: по време на плащането и по време на процеса за проверка на автентичност, Център за градска мобилност, технологичният доставчик и техни представители нямат достъп до съдържанието на данните на банковата карта, независимо от това, че плащането се реализира чрез приложението.", "date": "2019.03.18", "title": "Центърът за градска мобилност и Mastercard с програма за насърчаване на дигиталните плащания в градския транспорт"}
{"url": "http://www.focus-news.net/news/2019/03/18/2635787/kristian-vigenin-bsp-glasat-na-elena-yoncheva-shte-se-chuva-v-evropeyskiya-parlament.html", "text": "Основната задача на БСП е да спечели предстоящите избори. Изборът на Националния съвет беше фокусиран върху това. Преценката е, че Елена Йончева е човекът, който в по-голяма степен може не само да мотивира социалистите и симпатизантите ни, а и един по-широк кръг хора, които виждат в нея символ на две неща, по които България е на дъното на европейските класации – борбата с корупцията и свободата на медиите. Това заяви секретарят на ПГ на „БСП за България“ Кристиан Вигенин пред БНР, съобщиха от  пресцентъра на партията . „Искаме в Европейския парламент да попаднат хора, които са достатъчно подготвени, за да бъдат активни членове на ЕП и техният глас да се чува. Йончева ще бъде от тези хора“, категоричен е той. Народният представител подчерта, че Елена Йончева е част от ръководството на парламентарната група. „Тя в никакъв случай не е чужда на БСП, но в същото време носи различен ореол, бонуса на човек, който все пак не е партиец, но изповядва идеи, които са близки до нашите и е символ на ключови за цялото общество теми – борба с корупцията и свободата на медиите“, коментира Вигенин. По неговите думи битката за България ще се води и в Брюксел, и в София. „Тук не става въпрос за някакви съществени различия във фокуса на политиката на БСП на европейско равнище“, посочи Вигенин. Той подчерта, че има много сходства между платформата на БСП и тази на ПЕС и е на мнение, че Сергей Станишев има място в следващия Европейския парламент и може да бъде много полезен и за България, и за БСП.", "date": "2019.03.18", "title": "Кристиан Вигенин, БСП: Гласът на Елена Йончева ще се чува в Европейския парламент"}
{"url": "http://www.focus-news.net/news/2019/03/18/2635816/haskovo-zapochna-asfaltirane-na-ulitsa-peshtera.html", "text": "Започна асфалтиране на хасковската улица „Пещера“. Това съобщиха от пресцентъра на  Община Хасково . С трошен камък и асфалт ще бъдат обновени около 400 метра от улицата. Други близо 400 метра ще бъдат чакълирани. Ремонтът е за над 90 хил. лв. по предварителни изчисления. \r\nУлицата е в в края на кв. “Хисаря“ , голяма част от нея е в бивша вилна зона. Ремонтът е със средства на общината по сключен след обществена поръчка договор в края на миналата година.", "date": "2019.03.18", "title": "Хасково: Започна асфалтиране на улица „Пещера“"}
{"url": "http://www.focus-news.net/news/2019/03/18/2635814/gerb-grazhdanski-dialog-na-tema-obrazovanie-shte-se-provede-na-19-mart-v-kyustendil.html", "text": "Областният център Кюстендил ще бъде домакин на събитие, част от серията граждански диалози под надслов „Европа в нашия дом“. Форумът ще се проведе на 19 март 2019 г. (вторник), от 17.30 часа в Конферентната зала на Парк-хотел „Кюстендил“. Това съобщиха от пресцентъра на  ПП ГЕРБ . \r\nВ рамките на събитието ще бъдат дискутирани регионални и национални политики в сферата на образованието. Акцент ще бъде поставен и върху европейската солидарност, благодарение на която се реализират значими инфраструктурни проекти в различните населени места.   \r\nВ гражданския диалог участие ще вземат зам.-министърът на образованието и науката Таня Михайлова и народните представители от Комисията по образованието и науката Ася Пеева и Борислав Борисов.  \r\nВ диалога по тема образование ще се включат още областният координатор на ГЕРБ – Кюстендил Виктор Янев, народните представители Кирил Калфин и Радослава Чеканска, общинският председател на структурата в Кюстендил Михаела Крумова и др.  \r\nДискусията е отворена за всички граждани и институции.", "date": "2019.03.18", "title": "ГЕРБ: Граждански диалог на тема образование ще се проведе на 19 март в Кюстендил"}
{"url": "http://www.focus-news.net/news/2019/03/18/2635813/kyustendil-otlozheno-e-zasedanieto-po-deloto-za-konfiskatsiya-na-imushtestvo-na-plamen-galev-i-angel-hristov.html", "text": "Отложено е заседанието по делото за конфискация на имущество на Пламен Галев и Ангел Христов. Това съобщиха за  Радио „Фокус” – Кюстендил  от Окръжен съд – Кюстендил. Заседанието е отложено за 20 май от 11.00 часа Четвърта зала на Съдебната палата. Причината за отлагането е неизготвена допълнителна съдебно-икономическа експертиза и поради липса на други процесуални действия, които да бъдат извършени по делото. \r\nВенцеслав ИЛЧЕВ", "date": "2019.03.18", "title": "Кюстендил: Отложено е заседанието по делото за конфискация на имущество на Пламен Галев и Ангел Христов"}
{"url": "http://www.focus-news.net/news/2019/03/18/2635818/yordan-yordanov-kmet-na-dobrich-osnovnata-tema-na-sreshtata-na-visoko-ravnishte-v-bukuresht-beshe-badeshteto-na-evropa.html", "text": "Основната тема на срещата на високо равнище в Букурещ беше бъдещето на Европа. Това каза кметът на Добрич Йордан Йорданов след участието си в края на миналата седмица в 8-та Европейска среща на високо равнище на регионите и градовете в Румъния, предаде кореспондентът на  Радио „Фокус” – Варна . На срещата е бил поставен акцент върху различни въпроси – по какъв начин европейските фондове ще бъдат насочени например. „Европейският съюз (ЕС) има желанието и стремежа да позволи политиките да се правят от регионите нагоре към ЕС, съответно и всички бюджети, насочени към регионите. Аз бих казал, че ние нямаше да можем да реализираме нито воден цикъл, нито големи мащабни инфраструктурни проекти, като булевард „Добруджа“ и улица „Никола Петков“, включително и шестте улици в центъра, които ще бъдат започнати съвсем скоро, без структурните фондове на ЕС. Никаква възможност нямаше да имаме да обновим облика на нашия град“, каза Йордан Йорданов. На срещата е бил поставен акцент и върху участието на младите хора в местните политики. „Оказва се, че България е на едно от последните места, където младите хора взимат активно участие, говорим като хора на изборни длъжности, като общински съветници и т.н. В други европейски градове и региони има млади политици на възраст от 18 до 35 години. За мен е изключително важно тези млади хора, които имат амбицията и желанието да се занимават с политика, да го направят и в нашите региони. Не говорим само за нашия град, а за всички области и региони. Надявам се това, което Европейската комисия е замислила като програми, да амбицира все повече млади хора да бъдат активни, да искат да участват самите те. И едно нелошо предложение се чу в една от залите. То беше направено към ЕС – младите хора, когато навършат 16 години, да имат право да гласуват. Това беше един от моделите, който се предполага, че ще даде стимул на младите хора да вземат по-активно участие в политиката.  \r\nЖулиета НИКОЛОВА", "date": "2019.03.18", "title": "Йордан Йорданов, кмет на Добрич: Основната тема на срещата на високо равнище в Букурещ беше бъдещето на Европа"}
{"url": "http://www.focus-news.net/news/2019/03/18/2635815/voislav-sheshel-v-hod-e-plan-za-ubiystvoto-na-aleksandar-vuchich.html", "text": "Според председателя на Сръбската радикална партия (СРП) Воислав Шешел е задействан план за убийството на държавния глава на западната ни съседка Александър Вучич, предава македонската електронна медия  Press 24 . \r\nСъответното Шешел заяви пред местна телевизия по повод ескалацията на напрежението на протестите в Белград. Съгласно думите му, подобно насилие не е виждано в Белград. Той подчерта, че моторната резачка е много по-опасна от пистолет или друго огнестрелно оръжие. Тереза Герова", "date": "2019.03.18", "title": "Воислав Шешел: В ход е план за убийството на Александър Вучич"}
{"url": "http://www.focus-news.net/news/2019/03/18/2635819/burgas-normalno-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Нормално се осъществява преминаването на автомобили през ГКПП „Малко Търново“. Това съобщи за  Радио „Фокус“ – Бургас  дежурният на пункта. Движението не е интензивно, няма образували се колони от автомобили. \r\nДеница ДИМИТРОВА", "date": "2019.03.18", "title": "Бургас: Нормално се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2019/03/18/2635796/sotsiologat-yuriy-aslanov-s-elena-yoncheva-bsp-tseli-razshiryavane-na-podkrepata-izvan-tvardoto-si-yadro-kakto-napravi-s-rumen-radev-na-prezidentskite-izbori.html", "text": "С Елена Йончева БСП залага на същото, което заложи на президентските избори с номинацията на Румен Радев. Това каза социологът Юрий Асланов в интервю за  Агенция „Фокус“  за неделния  Национален съвет на БСП и за избора на водач на листа на партията за евровота. По думите му идеята на опозицията е да разшири подкрепата извън твърдото си ядро с личност, която привлича симпатии извън традиционните избиратели на БСП. Освен това партията залага и на популярността на личността на Елена Йончева особено в последната година, коментира Асланов като отбеляза, че с нейното име се свързват поредица от разкрития за корупционни скандали, сделки и прочее.  \r\nПо думите му точката за определяне на водача на листата е привлякла вниманието към Националния съвет на БСП. „Това погълна много време за дебати. Така се създаде усещане за напрежение, но винаги е така, когато се редят листи. Този процес не е приключил, защото на 7 април предстои цялостното подреждане на листата. Решението от неделя касае само определянето на водача. С тайно гласуване, както е уставната процедура, беше определена Елена Йончева за водач на евролистата. Имаше състезание между двама кандидати. Вторият беше, както знаете Сергей Станишев. Приблизително равен брой бяха номинациите и на двамата в страната, с малка преднина на Елена Йончева. Същото се получи и при гласуването, което не заслужава да се драматизира и го смятам за естествено“, допълни социологът.  \r\nДеница КИТАНОВА Пълния текст на интервюто четете по-късно в „Мнение”", "date": "2019.03.18", "title": "Социологът Юрий Асланов: С Елена Йончева БСП цели разширяване на подкрепата извън твърдото си ядро, както направи с Румен Радев на президентските избори"}
{"url": "http://www.focus-news.net/news/2019/03/18/2635822/stara-zagora-ogranicheno-e-dvizhenieto-v-izprevarvashtata-lenta-170-do-171-km-na-am-trakiya-v-posoka-burgas-poradi-remont-na-mantinela.html", "text": "Ограничено е движението в изпреварващата лента 170 до 171 км на АМ „Тракия“, в посока Бургас поради ремонт на мантинела в средната разделителна ивица. Това съобщиха от  Агенция „Пътна инфраструктура“ . Трафикът се пренасочва в активната лента и се регулира от сигналисти. Необходимо е шофьорите да се движат с повишено внимание и съобразена скорост.", "date": "2019.03.18", "title": "Стара Загора: Ограничено е движението в изпреварващата лента 170 до 171 км на АМ „Тракия“, в посока Бургас поради ремонт на мантинела"}
{"url": "http://www.focus-news.net/news/2019/03/18/2635824/ep-publichna-diskusiya-na-tema-falshivi-novini-falshiva-realnost-kak-da-razpoznavame-falshivite-novini-v-kampaniyata-za-evropeyskite-izbori-2019i.html", "text": "Бюрото на Европейския парламент в България и сайтът Редута.бг организират на  19 март 2019 г., вторник, от 15.30 до 17.30 ч. в Дома на Европа в София (ул. „Г.С.Раковски“ №124) публична дискусия на тема „Фалшиви новини, фалшива реалност: Как да разпознаваме фалшивите новини в кампанията за Европейските избори 2019?“.  Събитието е предназначено за студенти и младежи и ще насочи вниманието им към спецификите на антиевропейската пропаганда и ще им предложи методи и техники за разпознаването ѝ, съобщават от  пресслужбата на ЕП. \r\nВ събитието ще вземат участие Теодор Стойчев, ръководител на Бюрото на Европейския парламент в България, Владимир Шопов, политически анализатор, доц. д-р Мария Попова и д-р Ралица Ковачева от Факултета по журналистика и масова комуникация към СУ „Св. Климент Охридски“. Те ще представят различни аспекти на темата за дезинформацията и след това ще дискутират конкретни примери и ще отговарят на въпросите на публиката.  \r\nЩе бъдат поканени ученици, студенти и младежи от неправителствени и младежки организации, но могат да присъстват и всички, които се интересуват от темата.", "date": "2019.03.18", "title": "ЕП: Публична дискусия на тема „Фалшиви новини, фалшива реалност: Как да разпознаваме фалшивите новини в кампанията за Европейските избори 2019?“"}
{"url": "http://www.focus-news.net/news/2019/03/18/2635817/kmetat-na-plovdiv-ivan-totev-obshtinata-shte-reshi-po-nay-dobriya-nachin-i-v-polza-na-horata-kazusa-s-parka-v-kvartal-karshiyaka.html", "text": "Община Пловдив ще реши по най-добрия начин и в полза на хората казуса с парка в квартал „Кършияка”. Това съобщи пред журналисти кметът на Пловдив Иван Тотев, предаде репортер на  Радио „Фокус”-Пловдив . Той поясни, че днес и утре очаква предложение от инвеститора за намеренията му за парка, които ще бъдат обсъдени, а в сряда ще има среща с него, в присъствието на представители на Инициативния комитет на протестиращите. „Случаят е с огромно обществено значение и затова на всяка крачка ще бъдем с представители на Инициативния комитет на протестиращите, нямаме какво да крием от хората. На всяка среща ще каним и тях”, каза Тотев и още веднъж подчерта, че досега няма заявени намерения от инвеститора нито за строителство, нито да се огражда парка. По думите на кмета Иван Тотев, самият инвеститор е посочил, че и за него е важно да има обществен консенсус. „Искаме да намерим решение, което ще е завинаги, но без това да става силово. Начинът за постигане на това ще е под формата на диалог. Когато бъдат взети решенията, обществото ще бъде уведомено. Въздържам се от крайни изказвания, тъй като думите на кмета трябва да тежат на място. Затова казвам, че в диалогичен режим ще направим най-доброто за хората, не като политици, а като граждани”, добави Тотев. Кметът отбеляза още, че на вчерашния протест са били забелязани много политици, които по всяка вероятност искат да помагат на хората като кандидат-кметове, докато те правят това като граждани за граждани. \r\nПо думите на Иван Тотев община Пловдив ще очаква предложенията на инвеститора и ще прецени къде може да се намери пресечната точка между него и обществения интерес. Според него, не е задължително имотът да се откупува от общината. „Невъзможно е да има и отчуждаваме, а откупуването е сериозно решение, трябва да има съответните причини и предпоставки за това”, добави Тотев. \r\nКметът припомни още, че кадастралната карта е грешна, но това не е проблем. В ПУП-а също пише друго за мястото, за което хората протестират. Кметът припомни обаче, че с решение на Общинския съвет от 2007 година Подробните устройствени планове, които действат на територията на Пловдив, не се отменят с влизането в сила на Общия устройствен план и законодателно процесът ще е много сложен за това място. „Защо това е така, би трябвало да се попита архитект Селенски”, посочи кметът. \r\nПрипомням, че около 500 жители на квартал „Кършияка” излязоха на пореден протест срещу застрояването на парка зад хотел Санкт Петербург, който е единственото зелено място в и без това гъсто застроения квартал. Хората се заканиха да не спират с протестите и дори да преминат към гражданско неподчинение, докато проблемът не бъде решен в тяхна полза. До протестите се стигна, след като в парка бяха поголовно изсечени 64 здрави дървета, с явното намерение да започне застрояване. \r\nМястото има и историческа стойност. Там е бил ситуиран славният 9-ти пехотен Пловдивски полк, взел участие във всичките войни за национално обединение. \r\nЦветана ТОНЧЕВА", "date": "2019.03.18", "title": "Кметът на Пловдив Иван Тотев: Общината ще реши по най-добрия начин и в полза на хората казуса с парка в квартал „Кършияка”"}
{"url": "http://www.focus-news.net/news/2019/03/18/2635826/sport-fifa-shte-obyavi-reshenieto-si-po-zhalbata-na-chelsi-do-letniya-transferen-prozorets.html", "text": "ФИФА ще обяви решението си по жалбата на Челси за забрана за трансфери до отварянето на летния трансферен прозорец, съобщава британският таблоид  Daily Mail . \r\nМеждународната футболна федерация наложи забрана на английския тим да привлича футболисти през следващите два трансферни прозореца заради нарушения на правилата за придобиване на непълнолетни играчи от чужбина. Освен това клубът бе глобен с 460 хиляди паунда. Лондонският клуб обжалва решението.", "date": "2019.03.18", "title": "Спорт: ФИФА ще обяви решението си по жалбата на Челси до летния трансферен прозорец"}
{"url": "http://www.focus-news.net/news/2019/03/18/2635823/stara-zagora-90-signala-sa-podadeni-na-bezplatniya-goresht-telefon-na-obshtinata-prez-pochivnite-dni.html", "text": "На безплатния Горещ телефон на Община Стара Загора - 0800 157 37, от 15 до 17 март, са отчетени около 90 сигнала. Това съобщиха от пресцентъра на  Община Стара Загора . Граждани са информирали за над 40 неправилно паркирани МПС в града. За форсиране на автомобилни двигатели и силна музика е подадено оплакване в района на езерото в курортното селище Старозагорски минерални бани. Съобщено е за два коня, разхождащи се по уличното платно на бул. „Св. Патриарх Евтимий“.  \r\nАкт за установяване на административно нарушение е съставен след сигнал за палене на огън в парк „Митрополит Методий Кусев“, както и за разходка на домашни кучета без повод в района на Станционната градина.  \r\nГражданин е информирал за счупена врата на оградата на детска площадка, намираща се в кв. „Три чучура – север“.  \r\nПрез топлите почивни дни са подадени десетки оплаквания от силна музика и шумни компании на открито. След получени обаждания на Горещия телефон е извършен ремонт на улично осветление, обезопасени са шахти. Община Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2019.03.18", "title": "Стара Загора: 90 сигнала са подадени на безплатния Горещ телефон на Общината през почивните дни"}
{"url": "http://www.focus-news.net/news/2019/03/18/2635825/plovdiv-kmetat-na-karlovo-d-r-emil-kabaivanov-vrachi-zlatni-znachki-na-chetirimata-mazhe-koito-na-10-mart-spasiha-zhivota-na-tri-momicheta-pri-vodopada-suchurum.html", "text": "Кметът на Карлово д-р Емил Кабаиванов връчи златни значки с лика на Апостола на четиримата мъже, които на 10 март спасиха живота на три момичета във водопада „Сучурум” и в Балкана. Това съобщиха за  Радио „Фокус“-Пловдив  от Общината. Ефрейтор Никола Върбанов от 1-ви механизиран батальон на 61-ва Стрямска механизирана бригада, треньорът и състезател по борба Тони Танчев и полицейските служители младши инспектор Симеон Иванов и мл. инспектор Ивайло Свиленов от карловското Районно управление на полицията получиха от кмета и почетни грамоти за вярност към заветите на Васил Левски. Грамоти бяха връчени също на приятелките на двама от мъжете – Радина Петрова и Станимира Иванова, съдействали за спасяване на децата. \r\nНа церемонията, която се състоя днес в зала „Васил Караиванов” в община Карлово, присъстваха директорът на Областна дирекция на МВР Пловдив – старши комисар Атанас Илков, началникът на Районно управление на полицията в Карлово – главен инспектор Сълко Литов, заместник-командирът на 61-ва Стрямска бригада полк. Станимир Христов и командирът на 1-ви батальон – подполковник Малешков. Плакети и грамоти на доблестните карловци връчи старши комисар Илков. \r\nКметът, началникът на ОД МВР Пловдив и зам.-командирът на 61 бригада благодариха на младите хора за смелостта, човечността, хладнокръвието, себеотрицанието и достойно изпълнения граждански дълг. \r\nИнцидентът става на 10 март в късния следобед. Никола Върбанов, Тони Танчев и техните приятелки забелязват тяло на дете във водите на придошлата река край водопада. Никола и Тони успяват да извадят 11-годишното момиче, то е без пулс и дихателна дейност. Обаждат се веднага на тел. 112, междувременно оказват първа медицинска помощ на детето. Ефрейтор Върбанов прави сърдечен масаж, а Тони Танчев – изкуствено дишане, докато връщат момиченцето към живота. Двамата полицаи от Районно управление на МВР Карлово Симеон Иванов и Ивайло Свиленов, отзовали се на сигнала, малко след това откриват по течението на Стара река двете приятелки на петокласничката.", "date": "2019.03.18", "title": "Пловдив: Кметът на Карлово д-р Емил Кабаиванов връчи златни значки на четиримата мъже, които на 10 март спасиха живота на три момичета при водопада „Сучурум”"}
{"url": "http://www.focus-news.net/news/2019/03/18/2635807/sotsiologat-yuriy-aslanov-bsp-otdavna-zadava-tona-na-politicheskata-stsena-u-nas.html", "text": "БСП отдавна задава тона на политическата сцена у нас. Това каза социологът Юрий Асланов в интервю за  Агенция „Фокус“  за неделния Национален съвет на БСП и за избора на водач на листа на партията за евровота. По думите му това е факт още от началото на миналата година. Асланов коментира това, че опозицията първа е излязла с платформа за евроизборите. „В това няма някаква особена преднамереност. Смятам го, дори за случайно. Имало е случаи, когато БСП последна е излизала с платформа преди предстоящи избори. В този случай все пак платформата изпревари драмата около подреждането на листата, което в някои случаи е било обърнато във времето“, каза той. Асланов определи това като правилен подход, тъй като за тази платформа ще се търсят кандидати, а не обратното за кандидати да се търсят послания. \r\nДеница КИТАНОВА Пълния текст на интервюто четете по-късно в „Мнение”", "date": "2019.03.18", "title": "Социологът Юрий Асланов: БСП отдавна задава тона на политическата сцена у нас"}
{"url": "http://www.focus-news.net/news/2019/03/18/2635821/ramush-haradinay-albantsite-nyamat-zemya-za-razdavane.html", "text": "Министър-председателят на Косово Рамуш Харадинай продължава да се противопоставя на всяко споразумение, което би засегнало границите на най-младата държава на Балканите, обобщават  водещите печатни издания в Прищина . \r\nНеотдавна на церемония край Призрен, Харадинай говори за необходимостта от защита на територията на Косово, определена в декларацията за независимостта от 17 февруари 2008 г. Тогава той бе категоричен, че „Косово няма земя за раздаване“. \r\n„Ние в Косово сме на правилната страна, но сме във време, когато трябва да се погрижим за нашата земя, за страната ни. Известно е, че през вековете албанците са раздавали земя, която им била дадена от Бога. Когато казвам земята на албанците, имам предвид всички етнически общности, живеещи тук, които са в техния дом”, поясни Харадинай. Генерацията на Армията за освобождение на Косово промени всичко това, ходът на историята се е променил\". \r\nХарадинай каза, че Косово е продукт на компромис и всеки, който се опитва да промени това, ще отвори въпроса за правата на албанците на Балканите. Тереза Герова", "date": "2019.03.18", "title": "Рамуш Харадинай: Албанците нямат земя за раздаване"}
{"url": "http://www.focus-news.net/news/2019/03/18/2635828/inzh-mariana-tsekova-zam-kmet-na-smolyan-neprekasnato-izvarshvame-remonti-na-detskite-ploshtadki-v-grada-no-grazhdanite-ne-gi-pazyat-i-chupyat-saorazheniyata.html", "text": "Със затоплянето на времето, Община Смолян започна ремонт и възстановяване на детските площадки, като се подменят изпочупени люлки и нарушена настилка, боядисват се пейки и дървените съоръжения, но гражданите на Смолян не ги пазят, а дори напротив – отново ги разрушават. Това каза за  Радио „Фокус“ – Смолян  зам.-кметът на града, инж. Мариана Цекова. „След ремонта има отново щети и съм изключително разочарована от гражданите на община Смолян. В квартал „Райково“ на чисто нова площадка са изкъртени всички дървении и не мога да повярвам, че имат такова отношение. Недобросъвестните граждани на общината това правят. Не знам как може някой да постъпва така с публичната собственост. Продължаваме да ремонтираме детските площадки, първо тези, на които има фрапиращи поражения им се подмениха дървените кардончета и част от съоръженията“, поясни инж. Цекова. Тя посочи, че има видеонаблюдение покрай площадките и днес в местната администрация са коментирали, че ще трябва да бъде назначен човек, който да гледа и да следи за всички тези вандалски прояви. По думите на инж. Цекова, те стават най-вече като няма ток и това е най-неприятния момент. \r\n„Апелираме гражданите да пазят това имущество, защото то е на всички, не е на Общината. Боядисахме сградите, а те вече са нарисувани са с графити, красивите площадни пространства пред болницата също са с графити. В община Смолян непрекъснато имаме проверки от управляващите органи“, отбеляза инж. Цекова. Тя уточни, че са направили обход по детските площадки, изградени по „Зелена и достъпна градска среда“ и при него е установено, че те са в невъзможно състояние – надраскани и изкъртени. Работещите към местната администрация са възстановили голяма част от дървените конструкции на детските площадки. „От детската площадка зад болницата в Смолян липсват 48 дървени кадрончета, а те бяха възстановени през миналата седмица. Кошчета, които поставихме из целия град, вече 2/3 от тях ги няма – те са избити, изкъртени и това ни притеснява“, подчерта инж. Цекова. Тя припомни, че са почистили шадраваните на Стария център, но те отново са пълни с камъни, които се хвърлят от децата. На шадравана зад болница са изкъртени осветителните тела и пръскалките от хвърляне на камъни. „Всичко това е средства, те идват от бюджета, от местни дейности. Тези вандалски прояви са най-големия ни проблем и незнам наистина как ще продължи това. От пресцентъра непрекъснато апелираме към гражданите да не постъпват по този начин, но засега няма резултат“, каза още зам.-кметът на Смолян. \r\nНели ГЕРГЬОВСКА", "date": "2019.03.18", "title": "Инж. Мариана Цекова, зам.-кмет на Смолян: Непрекъснато извършваме ремонти на детските площадки в града, но гражданите не ги пазят и чупят съоръженията"}
{"url": "http://www.focus-news.net/news/2019/03/18/2635832/dobrich-politsiyata-razsledva-sluchay-na-razstrelyano-kuche-v-pokrayninite-na-selo-nova-kamena.html", "text": "Случай на простреляно куче разследва полицията в Добрич. Това съобщават от пресцентъра на  Областната дирекция на МВР . Вчера около 17.05 часа, на тел. 112 е получено съобщение за простреляното животно. То се е намирало в покрайнините на село Нова Камена, област Добрич. По случая е образувано досъдебно производство.", "date": "2019.03.18", "title": "Добрич: Полицията разследва случай на разстреляно куче в покрайнините на село Нова Камена"}
{"url": "http://www.focus-news.net/news/2019/03/18/2635820/gen-chavdar-chervenkov-vseki-nepremeren-komentar-za-teroristichniya-akt-v-nova-zelandiya-mozhe-da-dovede-do-nedopustimo-naprezhenie-mezhdu-hristiyani-i-myusyulmani.html", "text": "Всеки непремерен коментар за терористичния акт в Нова Зеландия може да доведе до надопустимо напрежение между християни и мюсюлмани.  Това каза за дневния блок „Добър ден“ на  Радио „Фокус“  бившият ръководител на военното разузнаване и бивш министър на вътрешните работи ген. Чавдар Червенков. Той обясни, че всички коментари за посещението на атентатора Брентън Тарант у нас са излишни. Ясно е, че той има  негативно отношение към исляма, но повече ще се разбере след  изслушването му в съда, на което Тарант  пожела да се защитава сам, без адвокат. „ От тук нататък е ясно, че вниманието трябва да се съсредоточи както върху ислямския екстремизъм, така и към християнския. Коментарите и действията в този случай не трябва да се правят прибързано. Необходима е спокойна оценка на всичко, защото всяка непремерена оценка или действие може да доведе до повишаване на напрежението между общностите. На някои от съседните ни страни е необходимо малко, за да  пламне огън“, каза той. Той припомни напрежението между Сърбия и Косово, където проблемите още не са решени. Бившият началник на военното разузнаване посочи, че понякога едно изпуснато изречение може да взриви дадена ситуация. „Трябва да бъдем много внимателни, нека да изчакаме действията и резултатите на съответните органи в Нова Зеландия“, каза още той.  \r\nГен. Чавдар Червенков припомни случая с атентата срещу папата от близкото минало, коментарите и действията около терористът Мехмет Али Агджа, който в един момент е бил изкаран едва ли не български възпитаник. В следствие на това и до ден днешен не могат да се заличат съмненията върху участието на българска страна в атентата, въпреки че такова няма, каза още той.   \r\nЕвелина БРАНИМИРОВА", "date": "2019.03.18", "title": "Ген. Чавдар Червенков: Всеки непремерен коментар за терористичния акт в Нова Зеландия може да доведе до недопустимо напрежение между християни и мюсюлмани"}
{"url": "http://www.focus-news.net/news/2019/03/18/2635827/dobrich-79-godishna-zhena-e-stanala-zhertva-na-telefonna-izmama-s-5000-lv-i-zlatni-nakiti.html", "text": "79-годишна жена е станала жертва на телефонна измама, предавайки на мним служител на реда 5000 лв. и златни накити, съобщиха от пресцентъра на  Областната дирекция на МВР в Добрич . Възрастната жена е от Добрич и е подала сигнала 17 март. По нейни данни около 12,00 часа е получила обаждане на домашния си телефон от непознат мъж, представящ се за служител на МВР. Чрез въвеждане в заблуждение, мнимият полицай е поискал съдействието й с цел залавяне на извършители на телефонни измами. Жената е предала наличната сума от 5 000 лева и около 5 грама златни накити. По случая е образувано досъдебно производство.", "date": "2019.03.18", "title": "Добрич: 79 годишна жена е станала жертва на телефонна измама с 5000 лв. и златни накити"}
{"url": "http://www.focus-news.net/news/2019/03/18/2635830/burgas-ul-sofiya-shte-bade-zatvorena-za-dvizhenie-na-prevozni-sredstva-za-oformyane-na-koronite-na-darvetata-v-uchastaka-mezhdu-ul-shar-planina-i-ul-rodopi-na-19-mart.html", "text": "След множество сигнали за падащи сухи клони, Община Бургас извърши проверка и възложи резитба за оформяне короните на дърветата по ул. „София“ в ж.к. „Братя Миладинови“. Това съобщиха от пресцентъра на  Общината . Заради безопасността на пешеходци, шофьори и работниците, които ще извършат интервенцията, улицата ще бъде затворена за движение на превозни средства в участъка между ул. „Шар планина“ и ул. „Родопи“ на 19 март 2019 г. (вторник), в часовете от 08.00 до 16.00. Община Бургас се извинява за причиненото временно неудобство.", "date": "2019.03.18", "title": "Бургас: Ул. „София“ ще бъде затворена за движение на превозни средства за оформяне на короните на дърветата  в участъка между ул. „Шар планина“ и ул. „Родопи“ на 19 март"}
{"url": "http://www.focus-news.net/news/2019/03/18/2635831/narodniyat-predstavitel-ot-bsp-za-balgariya-zhelyo-boychev-i-obshtinskiyat-savetnik-boris-tsvetkov-shte-provedat-priemna-za-grazhdani-na-19-mart.html", "text": "На 19 март, от 15.00 до 17.00 часа, народният представител от „БСП за България“ Жельо Бойчев и общинският съветник Борис Цветков ще бъдат на разположение на софиянци в постоянната приемна на БСП - София на ул. „Леге“ №10, етаж 1. Това съобщиха от пресцентъра на  Градския съвет на БСП-София . Желаещите може да се запишат предварително на телефон 02/987 20 86.", "date": "2019.03.18", "title": "Народният представител от „БСП за България“ Жельо Бойчев и общинският съветник Борис Цветков ще проведат приемна за граждани на 19 март"}
{"url": "http://www.focus-news.net/news/2019/03/18/2635834/shumen-ognebortsi-gasacheska-grupa-i-sluzhiteli-ot-rdg-sa-uchastvali-v-gasene-na-pozhar-v-suhi-trevi-mezhdu-selata-srednya-i-cherencha.html", "text": "На 17 март, в 13.19 часа е получено съобщение за пожар в сухи треви между селата Средня и Черенча. Това съобщиха от  ОДМВР-Шумен . На място са насочени екипи на районната противопожарна служба в Шумен. След пристигане на място огнеборците установили, че от горящите сухи треви пламъците са се пренесли в борова гора. Пожарът бил низов, съпроводен от силен вятър. 18 огнеборци са участвали в потушаване на пламъците. Помощ им е оказала гасаческа група от 10 души на село Черенча и 10 служители на Регионалната дирекция по гирите (РДГ) с техника. Пожарогасенето е било на площ от около 80 000 кв. м. Спасена от опожаряване е 90 декара иглолистна гора.", "date": "2019.03.18", "title": "Шумен: Огнеборци, гасаческа група и служители от РДГ са участвали в гасене на пожар в сухи треви между селата Средня и Черенча"}
{"url": "http://www.focus-news.net/news/2019/03/18/2635833/yordanka-fandakova-kmet-na-sofiya-nyama-po-dobra-vazmozhnost-za-razvitieto-na-grada-ot-investitsiyata-v-mladite-hora.html", "text": "Няма по-добра възможност за развитието на града от инвестицията в младите хора. Това каза кметът на София Йорданка Фандъкова, която участва в срещата видео-конференция по проект „София и Европа за младите -3D, демокрация, диалог и дебат, предаде репортер на  Агенция „Фокус“ . „Днес сме в навечерието на важни решения за развитие на ЕС, за бъдещето на Европа. Няма как да се говори за бъдещето на Европа без вашата позиция, без вашето мнение, защото вие сте хората, които ще реализират тези политики, за които днес се говори. За мен най-важните срещи са срещите с младите хора, тогава когато говорим за бъдещето на Европа, България и града“, обърна се кметът към присъстващите в залата ученици. „Поздравявам кмета на район „Възраждане“ Савина Савова, че с нейния екип са изключително активни в диалога си с училищата и техните екипи. Няма по-добра възможност за развитието на града от инвестиция в младите хора. Няма как ние да не организираме и да не ръководим процеса на диалог, защото вашето мнение е важно“, обясни тя. Фандъкова даде за пример 16-годишното момиче Грета Тунберг, която в последните дни поведе хиляди ученици в борба с климатичните промени. „Това е изключително важно, защото показва, че младите хора се интересуват в какъв свят ще живеят“, отбеляза кметът на София. Според нея единственият начин да се справим с проблемите, свързани с климатичните промени, е като се обединим. „Щастлива съм, че Столична община създаде програма „Европа“, която дава възможност граждански организации да получат подкрепа да реализира проекти като този. Ние сме длъжни да осигурим платформата, средата и финансовия ресурс, за да се провеждат такива диалози“, допълни Фандъкова.  \r\nДаяна ДЮЛГЕРОВА", "date": "2019.03.18", "title": "Йорданка Фандъкова, кмет на София: Няма по-добра възможност за развитието на града от инвестицията в младите хора"}
{"url": "http://www.focus-news.net/news/2019/03/18/2635836/dobrich-napredakat-na-deynostite-po-proekta-za-podobryava-ne-na-vodniya-sektor-shte-bade-otcheten-na-19-mart.html", "text": "Напредъкът на дейностите по проекта за подобрява не на водния сектор в град Добрич ще бъде отчетен на 19 март. Това съобщиха от пресцентъра на  Община Добрич . От 10.00 часа в дискусионна зала „Изида“ ще се проведе междинна пресконференция, на която ще бъде отчетен напредъкът на дейностите по “Интегриран проект за подобряване на водния сектор в град Добрич - фаза 1”,  финансиран от Оперативна програма „Околна среда 2014-2020 г.“.", "date": "2019.03.18", "title": "Добрич: Напредъкът на дейностите по проекта за подобрява не на водния сектор ще бъде отчетен на 19 март"}
{"url": "http://www.focus-news.net/news/2019/03/18/2635838/tsik-shte-dade-preskonferentsiya-po-povod-iztichane-na-5-godishniya-mandat-na-komisiyata-na-19-mart.html", "text": "На 19 март 2019 г. (вторник) от 14.00 часа. Централната избирателна комисия ще даде пресконференция по повод изтичане на 5-годишния мандат на Комисията. Това съобщиха от пресцентъра на  ЦИК . Пресконференцията ще се проведе в зала 1 на Народното събрание на пл. „Княз Александър І“ № 1, източен вход, откъм паркинга встрани от Национална художествена галерия.", "date": "2019.03.18", "title": "ЦИК ще даде пресконференция по повод изтичане на 5-годишния мандат на Комисията на 19 март"}
{"url": "http://www.focus-news.net/news/2019/03/18/2635835/tass-rusiya-razchita-che-vlastite-v-sarbiya-shte-razreshat-situatsiyata-okolo-protestite.html", "text": "Русия иска да види Сърбия като стабилна и уверено развиваща се страна и очаква ръководството на страната да положи всички усилия за разрешаване на ситуацията с протестните действия, които се проведоха в Белград. Това заяви пред журналисти говорителят на Кремъл Дмитрий Песков, предава  TACC . \r\n„Разбира се, ние искаме да видим Сърбия като стабилна и динамично развиваща се страна\", заяви Песков, отбелязвайки, че в рамките на двустранните отношения Русия е готова да съдейства по всякакъв начин, тъй като двете държави имат дългогодишни партньорски връзки. \r\nВ същото време Песков подчерта, че протестите в Сърбия са вътрешна работа на страната. „Убедени сме, че сръбското ръководство ще направи всичко възможно за разрешаване на ситуацията\", добави говорителят на Кремъл.  Тереза Герова", "date": "2019.03.18", "title": "ТАСС: Русия разчита, че властите в Сърбия ще разрешат ситуацията около протестите"}
{"url": "http://www.focus-news.net/news/2019/03/18/2635843/blagoevgrad-36-godishen-mazh-e-zadarzhan-za-ubiystvoto-na-bashta-si-v-petrich.html", "text": "Под ръководството на Окръжна прокуратура – Благоевград се води разследване за извършено престъпление по чл. 116, т. 3, ал. 1 от Наказателния кодекс. Това съобщиха от  Апелативна прокуратура София . Около 03.00 часа през нощта, на телефон за спешни случаи 112 бил получен сигнал за побой в гр. Петрич, нанасян на възрастни хора от сина им.  \r\nВ момента, когато полицейски служители пристигнали на посочения от жена адрес, мъжът (на 36 години) продължавал да нанася удари на баща си (на 75 години). Пострадалият бил откаран в болница за оказване на медицинска помощ, където по-късно починал.  \r\nКъм настоящия момент синът е привлечен в качеството на обвиняем за извършено убийство. Има данни, че тридесет и пет годишния мъж е страдал от психично заболяване. Предстои да бъдат назначени експертизи за установяване дали по време на извършване на престъплението той е бил вменяем.", "date": "2019.03.18", "title": "Благоевград: 36-годишен мъж е задържан за убийството на баща си в Петрич"}
{"url": "http://www.focus-news.net/news/2019/03/18/2635841/7200-litra-spirt-v-konservi-opakovani-kato-kokosovo-mlyako-zadarzhaha-mitnicheski-sluzhiteli-v-rayona-na-dunav-most-2.html", "text": "7200 литра спирт, маскиран като кокосово мляко, иззеха митнически служители от ГД МРР в района на „Дунав мост“ 2 при проверка, извършена в ранните часове на 15 март. Това съобщиха от пресцентъра на  Агенция „Митници“ . Стоката е била описана в придружаващите документи като кокосово мляко и открита при проверка на товарен автомобил с българска регистрация, пътуващ в посока Западна Европа през Дунав мост при Видин - Калафат. При отваряне на една от фабрично запечатаните консерви, подредени в десет палета с общо тегло над 6 тона, митническите служители установили, че „кокосовото мляко“ всъщност представлява безцветна течност с мирис на спирт. Чрез измерване с денситометър е потвърден високия алкохолен градус на течността – 96,8. Взети са проби за лабораторен анализ. Образувано е административнонаказателно производство, работата по случая продължава.", "date": "2019.03.18", "title": "7200 литра спирт в консерви, опаковани като кокосово мляко, задържаха митнически служители в района на „Дунав мост“ 2"}
{"url": "http://www.focus-news.net/news/2019/03/18/2635842/yordanka-fandakova-kmet-na-sofiya-programa-evropa-na-stolichna-obshtina-finansira-nad-70-proekta-koito-sa-nasocheni-kam-dialog-s-mladite-hora.html", "text": "Програма „Европа“ финансира вече над 70 проекта, които са насочени към диалог с младите хора. Това каза кметът на София Йорданка Фандъкова, която участва в срещата видео-конференция по проект „София и Европа за младите -3D, демокрация, диалог и дебат, предаде репортер на  Агенция „Фокус“ . „Благодаря на нашите млади специалисти, които разработиха двете стратегии, които движат нашия град. Това са стратегия за младите хора и стратегията за интелигентна специализация. За всички нас е много важно да имате перспектива след като завършите своето образование да постигате сериозно кариерно развитие в нашия град“, обясни тя. Според нея е трудно да се каже, какви ще бъдат професиите след 5 или 10 години, затова е важно каква подготовка ще получат децата, за да бъдат готови за новите предизвикателства. \r\n„За всички ни е ясно, че вие трябва да имате много добра езикова подготовка, която в нашия град се получава отдавна в много от училищата. Да имате дигитална култура и образование и да вярвате, че ще продължите да се развивате през целия си живот“, каза още Фандъкова. „Бих искала да споделя, че преди 2 часа бяхме в друго училище и се убедихме колко е важна ролята на училището и ние институциите да го подкрепяме“, допълни столичният кмет. „В София и България може да има висококачествено образование, което по нищо да не отстъпва на най-добрите примери. Стига наистина да работим усилено, да работим заедно и най-вече да разговаряме, и да се чуваме“, поясни Йорданка Фандъкова.    \r\nТя обяви, че предстои сериозен ремонт на покрива на училище 18-то СОУ „Уилям Гладстон“, който ще се извърши през лятото, за да не се пречи на учебния процес.  \r\nДаяна ДЮЛГЕРОВА", "date": "2019.03.18", "title": "Йорданка Фандъкова, кмет на София: Програма „Европа“ на Столична община финансира над 70 проекта, които са насочени към диалог с младите хора"}
{"url": "http://www.focus-news.net/news/2019/03/18/2635837/kmetat-na-selo-ravnets-hristo-kolev-2-godishnoto-dete-e-izcheznalo-sled-igra-s-drugite-detsa-ot-semeystvoto-izdirvaneto-mu-prodalzhava.html", "text": "2-годишното дете, което се издирва, е изчезнало след игра с другите деца от семейството. Това каза за  Радио \"Фокус\" - Бургас  кметът на село Равнец Христо Колев. \"Децата са си играели в къщата на дядото на детето около една каруца, като към 18.00 часа са тръгнали да се прибират, но 2-годишното дете го е нямало\", добави кметът на Равнец. По думите му след претърсване на няколко къщи, идва полицията, пожарната и ГД \"Гранична полиция\" и детето започва да се издирва в радиус от 500-600 метра, като издирването продължава и до този момент. Семейството му е от малцинствата и има общо 14 деца. Около селото няма опасни водоеми, пресечена местност или пътища.  \r\nАко детето бъде разпознато, може да се сигнализира на телефон 112, на телефона на кметството на село Равнец (05517) 2161, както и на мобилния телефон на кмета на селото - Христо Колев 0887873424. \r\nМария КУРТЕВА", "date": "2019.03.18", "title": "Кметът на село Равнец Христо Колев: 2-годишното дете е изчезнало след игра с другите деца от семейството, издирването му продължава"}
{"url": "http://www.focus-news.net/news/2019/03/18/2635844/oblastna-administratsiya-sliven-evroproektite-ot-oblastta-za-podobryavane-na-proizvodstveniya-kapatsitet-sa-s-prioritet.html", "text": "Европроектите от област Сливен за подобряване на производствения капацитет са с приоритет. Това съобщиха от пресцентъра на  Областната администрация . \r\nДо 21 май 2019 г. се приемат проектни предложения по процедура „Подобряване на производствения капацитет в малките и средни предприятия“, финансирана от Оперативна програма „Иновации и конкурентоспособност“ 2014-2020 г., съобщиха от Областния информационен център. \r\nДопустими кандидати по операцията са микро, малки и средни предприятия, които имат минимум три приключени финансови години (2015 г., 2016 г. и 2017 г.). Съгласно условията за кандидатстване фирмите следва да развиват своята основна икономическа дейност в една от определените в Националната стратегия за насърчаване на малките и средните предприятия 2014-2020 групи сектори на икономическа дейност съгласно тяхната технологична интензивност. \r\nПо настоящата процедура кандидатите сами избират един измежду двата приложими режими на държавна/минимална помощ съобразно спецификата на проекта. В тази връзка дейностите могат да бъда изпълнявани при условията и праговете за регионална инвестиционна помощ съгласно Регламент на Комисията (ЕС) № 651/2014 или при условията за минимална помощ съгласно Регламент (ЕС) № 1407/2013. \r\nВ  зависимост от вида подпомагане, от категорията на предприятието и  района, в който ще се изпълнява проектът, безвъзмездното финансиране варира от 35% до 70%. \r\nПриоритет ще бъде даден на проекти, при които предприятието-кандидат е регистрирано на територията на областите Сливен, Видин, Враца, Монтана, Ловеч, Плевен, Силистра, Търговище, Разград, Шумен, Пазарджик, Смолян, Кърджали, Кюстендил и Благоевград и поне 70% от инвестициите ще се реализират на територията на тези области. \r\nДопустими ще бъдат разходите за придобиване на машини, съоръжения, оборудване и специализиран софтуер, необходими за изпълнението на проекта. \r\nПодаването на проектното предложение по настоящата процедура се извършва по електронен път чрез Информационната система за управление и наблюдение на Структурните инструменти на ЕС в България (ИСУН 2020), единствено с използването на квалифициран електронен подпис (КЕП), на следния интернет адрес: https://eumis2020.government.bg. \r\nПодробна информация за условията за кандидатстване може да бъде получена в Областен информационен център всеки работен ден от 8.00 до 17.00 часа.", "date": "2019.03.18", "title": "Областна администрация - Сливен: Европроектите от областта за подобряване на производствения капацитет са с приоритет"}
{"url": "http://www.focus-news.net/news/2019/03/18/2635845/pregled-na-mezhdunarodnite-novini-do-13-chasa-agentsiya-fokus.html", "text": "Няколко души са ранени при стрелба на трамвай в холандския град Утрехт, предава  AFP ,  като се позовава на данни от полицията. \r\nСъщевременно местни медии съобщиха, че на място на произшествието са пристигнали антитерористични подразделения. \r\n„Инцидент със стрелба... Няколко ранени хора съобщават\", се казва в съобщение на полицията в социалната мрежа „Туитър“.  \r\n„Става въпрос за инцидент със стрелба в трамвай. Няколко медицински хеликоптери са били разположени за оказване на помощ\", се казва още в туита на правоохранителните органи. \r\n***  Русия иска да види Сърбия като стабилна и уверено развиваща се страна и очаква ръководството на страната да положи всички усилия за разрешаване на ситуацията с протестните действия, които се проведоха в Белград. Това заяви пред журналисти говорителят на Кремъл Дмитрий Песков, предава  TACC . \r\n„Разбира се, ние искаме да видим Сърбия като стабилна и динамично развиваща се страна\", заяви Песков, отбелязвайки, че в рамките на двустранните отношения Русия е готова да съдейства по всякакъв начин, тъй като двете държави имат дългогодишни партньорски връзки. \r\nВ същото време Песков подчерта, че протестите в Сърбия са вътрешна работа на страната. „Убедени сме, че сръбското ръководство ще направи всичко възможно за разрешаване на ситуацията\", добави говорителят на Кремъл. \r\n***  В 15:00 часа местно време (16:00 часа българско време) изтича ултиматумът на сръбските опозиционери за освобождаване на задържаните за нахлуването в сградата на РТС, предава македонската телевизия  „Канал 5“ . \r\nВчерашните протести приключиха, след като лидерът на движението „Двери“ Бошко Обрадович заяви, че опозицията ще изчака отговора на сръбския президент Александър Вучич и ще обяви следващите стъпки. \r\nНа пресконференция, проведена вчера по обяд, Вучич увери, че не се страхува и че всички, които са участвали в нахлуването в РТС, ще бъдат подведени под отговорност. \r\n***  Управляващият в Берлин Съюз (ХДС/ХСС) призова за въвеждане на забрана за носене на забрадки от момичета под 14-годишна възраст, съобщава германският национален ежедневник  Die Welt . \r\nАвтор на предложението е Карстен Линеман, вицепредседател на фракцията на Съюз (ХДС/ХСС) в Бундестага. Той настоява за налагане забрана за носене на забрадки за момичета на възраст под 14 години в цялата страна. На момичетата трябва да бъде позволено да растат свободни и безгрижни – точно като момчетата, подчерта 41-годишният германски политик, който разкри, че води разговори с членове на партията по темата. \r\nВ допълнение, Линеман иска да обърне повече внимание на езиковото развитие на малките деца и да направи изводи от недостатъчни  тестове в детските градини: „Аз съм за въвеждането на изискване за предучилищно образование за деца, което  подходящо за четиригодишна възраст. Разбира се, за всички деца - независимо от това дали са с мигрантски произход”, подчерта политикът. \r\nМиналата година властите в Северен Рейн-Вестфалия предприе план за въвеждане на забрана за носене на забрадка за момичета на възраст под 14 години в училищата до края на 2019 година. В предложението се казва, че носенето на забрадка при подрастващите „нерядко е свързано с принудата на семейната среда\". Държавата трябва да реагира със забрана за носене на забрадка „за гарантиране на свободното развитие на момичетата\". \r\nНосенето на забрадка за момичета преди пубертета не е задължително в исляма. Следователно забрадката при деца не може да се разглежда като религиозен символ и се приравнява с много други такива. \r\nВ концепцията на Линеман се налага принципът на насърчаване и взискателност, който също е заложен в коалиционното споразумение. „По същия начин обмислям варианти за бежанци, които показват слаба готовност да се интегрират\". Посланието е просто: ако дойдете в Германия, трябва да се придържате към правилата. „Тези, които пропускат интеграционни курсове, например, трябва да бъдат санкционирани\" – финансово или дори чрез предприемане на мерки за коригиране на статута на пребиваване. „Дължим го на онези, които финансират мерките за интеграция – това са парите на данъкоплатците\". \r\n***  Министър-председателят на Косово Рамуш Харадинай продължава да се противопоставя на всяко споразумение, което би засегнало границите на най-младата държава на Балканите, обобщават  водещите печатни издания в Прищина . \r\nНеотдавна на церемония край Призрен, Харадинай говори за необходимостта от защита на територията на Косово, определена в декларацията за независимостта от 17 февруари 2008 г. Тогава той бе категоричен, че „Косово няма земя за раздаване“. \r\n„Ние в Косово сме на правилната страна, но сме във време, когато трябва да се погрижим за нашата земя, за страната ни. Известно е, че през вековете албанците са раздавали земя, която им била дадена от Бога. Когато казвам земята на албанците, имам предвид всички етнически общности, живеещи тук, които са в техния дом”, поясни Харадинай. Генерацията на Армията за освобождение на Косово промени всичко това, ходът на историята се е променил\". \r\nХарадинай каза, че Косово е продукт на компромис и всеки, който се опитва да промени това, ще отвори въпроса за правата на албанците на Балканите. \r\n***  Атина даде строг отговор на речта на турския президент Реджеп Тайип Ердоган, която изнесе в Измир през почивните дни. В рамките й той спомена за инцидент от 1922 година, припомня електронното издание на атинския ежедневник  Kathimerini . \r\n„Гърция няма да приеме изпоинструментализацията на външната политика с цел печелене на вътрешнополитически изгоди, или да допусне използване на историята с термини, които са обидни за съседните страни\", се казва в изявление на гръцкото външно министерство. \r\n„Такива неприемливи препратки подкопават доверието, което се надяваме да изградим между нашите страни, и не съответстват на европейската перспектива, която турското ръководство твърди, че подкрепя\", се казва още в съобщението на външнополитическото ведомство в Атина. \r\nИзявлението е в отговор на националистическата реторика, използвана от Ердоган в речта му. \r\n„Измир! Ти, който хвърляш гяуритев морето и защитаваш безпомощните“, са думите на Ердоган, които вбесиха Атина. Причината е, че той визира гърците, които са се удавили в опит да се спасят от обстрела на турската армия, разположена в пристанището. \r\n***  В Германия започна процесът срещу обвиняемия за убийството в саксонския град Кемниц от август 2018 г., което предизвика вълна от протести в страната, съобщава списанието  Focus . \r\nДвадесет и тригодишният сириец Алаа С. е изправен пред съда по обвинение в убийството на 35-годишен германец, припомня изданието, като същевременно допълва, че интересът на обществото към делото е огромен.  \r\nРепортери на списанието отразяват събитието на живо. От разговор с група приятели на сириеца става ясно, че близките му са уверени в неговата невинност. Ето защо очакванията са, че съдът ще го оправдае. \r\nНе такова обаче е мнението на близките на жертвата, които са категорични – сириецът трябва да бъде съден не за нападение, а за убийство. \r\nВ 8:00 часа местно време (9:00 часа българско време) бяха отворени вратите на съда в Дрезден, където се гледа делото. На място са в сила изключително строги мерки за сигурност – посетителите и журналистите минават през щателни проверки подобно на тези на летищата. Около 20 полицейски служители охраняват залата, в която тече процесът.  \r\nПред съда също са разположени представители на органите на реда, които патрулират с цел предотвратяване на евентуални сблъсъци. \r\n***  След съботните протести на „жълтите жилетки“, белязани с нова ескалация на насилието, в редиците на полицията се чуха критични гласове за избора на стратегия за справяне със ситуацията, отбелязват в редакцията на френския национален ежедневник  Le Monde . \r\n„Многобройните щети по магазините на известната търговска артерия на Париж и следите от огън свидетелстват за грубостта на сблъсъците“, коментират от редакцията, като сравняват събитията във френската столица с тези от бурния XVIII век. \r\nПолицейските служители се оказаха най-ожесточените критици на събитията от уикенда. „Операцията на правоприлагащите органи беше неуспешна“, категоричен бе един от членовете на полицейския профсъюз, цитиран от изданието. Същият събеседник хвърли отговорността на властите в Париж за провала в стремежа за овладяване на ситуацията. \r\nИзглежда подобни коментари оказаха влияние, тъй като в неделя вечер администрацията във френската столица призна за „пропуски“ в концепцията за апарата за сигурността в града и обеща преработването й. \r\n***", "date": "2019.03.18", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/03/18/2635846/pernik-osaditelna-prisada-poluchi-mazh-za-podkup-na-politseyski-sluzhiteli-po-vreme-na-proverka-na-patya.html", "text": "По обвинителен акт на Окръжна прокуратура – Перник съдът е признал за виновен М.С. за извършено от него престъпление – даване на подкуп на длъжностно лице, за да не извърши действие по служба. Това съобщиха от  Апелативна прокуратура София . На 14 януари 2018 г. по време на проверка дежурни полицаи, в състав на автопатрул на „Пътна полиция“ при ОД МВР гр. Перник, установили, че водачът на МПС – М.С., имал незаплатена глоба, поради което следвало да му съставят акт за административно нарушение. От своя страна, за да избегне това и да ги мотива да не извършват действие по служба, М.С. им дал подкуп в размер на петнадесет лева.  \r\nВ резултат мъжът бил привлечен в качеството на обвиняем за извършено от него престъпление по чл. 304а, вр. чл. 304, ал. 1 от НК.  \r\nНа подсъдимия първоинстанционният съдът е наложил наказание от две години „лишаване от свобода“ с тригодишен изпитателен срок и триста лева глоба.", "date": "2019.03.18", "title": "Перник: Осъдителна присъда получи мъж за подкуп на полицейски служители по време на проверка на пътя"}
{"url": "http://www.focus-news.net/news/2019/03/18/2635850/natsionalniyat-istoricheski-muzey-otbelyazva-140-godini-ot-priemaneto-na-tarnovskata-konstitutsiya.html", "text": "Националният исторически музей отбелязва 140 години от приемането на Търновската конституция (1879 г.), като показва към постоянната си експозиция редица предмети, които за пръв път или рядко са вадени от фондовете му. Това съобщиха от пресцентъра на  НИМ . Такъв е например юбилейният посребрен медал с лика на Антим I, изсечен във връзка със 120-годишния юбилей на Народното събрание. Също така и луксозното издание на „Алманах на българската конституция”, издаден през 1911 г. Книгата съдържа почти 1000 страници, с 1200 портрета на дейци и държавници и включва всички официални документи около предисторията на Търновската конституция, нейното създаване и промени.  \r\nПосетителите на музея ще могат да видят оригинални снимки на някои от депутатите в Учредителното събрание в Търново през 1879 г. – на Петко Каравелов, Димитър Греков и Драган Цанков, чиито лични вещи са в постоянната експозиция. Впечатление правят изящната сребърна чаша и кутия с монограма „Ц” на Драган Цанков, както и поставката на писма на Петко Каравелов, водачи на либералите в Учредителното събрание. Любопитни са и Дневниците на Учредителното събрание от 1890 г., отпечатани в София от Янко Ковачев, които отдавна са библиографска рядкост. Точно това издание служи на Симеон Радев за написването на епохалния му труд „Строителите на съвременна България”. Особено впечатляваща е Търновската конституция, чийто оригинал се съхранява в Централния държавен архив, поставена във великолепна червена кожена подвързия, с надпис: „Конституция на българското княжество”.", "date": "2019.03.18", "title": "Националният исторически музей отбелязва 140 години от приемането на Търновската конституция"}
{"url": "http://www.focus-news.net/news/2019/03/18/2635849/blagoevgrad-parkiraneto-v-sinya-zona-v-gotse-delchev-veche-mozhe-da-se-plashta-i-s-sms.html", "text": "Всички жители и гости на Гоце Делчев, които искат да паркират в синята зона на града, вече могат да го направят и чрез изпращане на sms. Това съобщиха от пресцентъра на  Община Гоце Делчев . Системата се тества от няколко месеца, но вече работи в пълен капацитет. Освен чрез закупуване на талони за паркиране, водачите могат да платят и като изпратят sms на номер 13751, което ще ги улесни в значителна степен. \r\nАко сте клиент на български мобилен оператор, трябва да изпратите sms на посочения номер, в който да напишете номера на автомобила, по начина по който е изписан на регистрационната табела. Изпращането на един sms отговаря на заплащането на 1 час престой на парко мястото. Ако искате да платите за два часа, трябва да изпратите два sms-а. Паркирането в синята зона на гр. Гоце Делчев е позволено с продължителност до 3 часа.", "date": "2019.03.18", "title": "Благоевград: Паркирането в „Синя зона“ в Гоце Делчев вече може да се плаща и с sms"}
{"url": "http://www.focus-news.net/news/2019/03/18/2635840/sliven-meditsinskite-sestri-ot-grada-otnovo-izlizat-na-protest-na-21-mart.html", "text": "Протест на медицинските сестри ще се проведе в Сливен на 21 март. Това съобщи пред  Радио „Фокус“ – Сливен  Надежда Маргенова, един от организаторите на събитието. \r\nПротестът е насрочен за 15.00 часа пред сградата на Община Сливен. Вече е получено разрешение, заявени са 100 участници. „Надяваме се да съберем повече хора, не само медицински работници, но и хора,които ни подкрепят“, заяви Маргенова. \r\nНа митинга ще бъдат прочетени декларация с исканията на медицинските работници, както и декларации от подкрепящи ги пациентски организации. \r\nВ небето над Сливен ще бъдат пуснати сини балони, като символ на медицинските сестри, напуснали системата  или страната. \r\nТова е втори протест на медицинските специалисти в Сливен. Исканията им остават същите – достойно заплащане и подобряване условията на труд. \r\nИдеята в Сливен да има палатков лагер няма да се реализира, заради натоварения график на медицинските сестри, много от които работят на две места, посочи Маргенова и допълни, че специалисти от Сливен ще се присъединят към своите колеги в палатковия лагер в столицата. \r\nСпециалистите по здравни грижи настояват за еднакви стартови възнаграждения, в размер на две минимални работни заплати, почасово заплащане на нощния труд, допълнително възнаграждение за работата в спешно или интензивно отделението и добавяне на клас за прослужено време в размер на 1.2 % годишно. Сестрите се обявяват още за отпадане на търговския статут на болниците, за връщането на медицинските стандарти, както и за промяна в категорията труд и възможност за регламентирана сестринска и кинезитерапевтична практика. В декларацията, изпратена и до премиера Бойко Борисов,  се настоява също Колективният трудов договор да е задължителен за всички структури в системата, а не да има пожелателен характер. \r\nЛюдмила ЙОРГОВА", "date": "2019.03.18", "title": "Сливен: Медицинските сестри  от града отново излизат на протест на 21 март"}
{"url": "http://www.focus-news.net/news/2019/03/18/2635848/mariya-novakova-darzhaven-arhiv-vidin-navarshvat-130-godini-ot-reshenieto-na-vidinskoto-gradsko-obshtinsko-upravlenie-da-zapochne-stroitelstvo-na-devichesko-uchilishte.html", "text": "Навършват 130 години от решението на Видинското градско общинско управление да започне строителство на Девическо училище, каза за  Радио „Фокус“  Мария Новакова, от Държавен архив – Видин. Тя посочи, че през 1889 г. на 13 март  в общинското управление се събират общинските съветници, кметът Петър Пигулев и неговите помощници Ванко Джонов и Сава Христов, представителите на градските еснафи и градският инженер Евгени Геслер, за да обсъдят предложението на училищното настоятелство. „Няколко месеца по-рано се е споминал първият български екзарх и видински митрополит Антим и съдържанието на неговото завещание е известно на гражданството. Покойният митрополит дарява значителна сума за изграждането на училищна сграда на мястото, което е предоставил приживе и градското управление е готово да започне строителството. Инж. Геслер вече е подготвил една предварителна скица за новото здание, което трябва да бъде на два етажа и да побира умножаващите се всяка година ученички от началните отделения и прогимназията“, каза Мария Новакова. Тя допълни, че градските старейшини възлагат на инж.Геслер  да подготви подробен план и сметка за нужните разходи и закриват заседанието. \r\nМария Новакова обясни, че сградата е завършена две години по-късно, през 1891 г. и в нея се настанява девическото училище, а от 1907 г. – новооткритата реална девическа гимназия, която от януари 1911 г. става държавна. По инициатива на учителите от 1898 г. училището носи името на екзарх Антим І като израз на почит и благодарност към щедрия дарител. „Поради това, че сградата е боядисвана в зелено е останала в речника на видинчани като “Зеленото училище”. \r\nПрез периода 1944–1945 г. сградата е използвана за военна болница от частите на Трети украински фронт, разположени във Видин.  След 1954 г., когато девическите училища се сливат с мъжките, сградата става дом на ІІІ основно училище“, каза Новаков. От 1983 до 2012 г. в нея се помещава видинската математическа гимназия. Днес нейни стопани са учениците и педагозите от училище „Св. Климент Охридски”.  \r\nАнна ЛОЗАНОВА", "date": "2019.03.18", "title": "Мария Новакова, Държавен архив-Видин: Навършват 130 години от решението на Видинското градско общинско управление да започне строителство на Девическо училище"}
{"url": "http://www.focus-news.net/news/2019/03/18/2635839/afp-nyakolko-dushi-sa-raneni-pri-strelba-v-utreht.html", "text": "Няколко души са ранени при стрелба на трамвай в холандския град Утрехт, предава  AFP ,  като се позовава на данни от полицията. \r\nСъщевременно местни медии съобщиха, че на място на произшествието са пристигнали антитерористични подразделения. \r\n„Инцидент със стрелба... Няколко ранени хора съобщават\", се казва в съобщение на полицията в социалната мрежа „Туитър“.  \r\n„Става въпрос за инцидент със стрелба в трамвай. Няколко медицински хеликоптери са били разположени за оказване на помощ\", се казва още в туита на правоохранителните органи. Тереза Герова", "date": "2019.03.18", "title": "AFP: Няколко души са ранени при стрелба в Утрехт"}
{"url": "http://www.focus-news.net/news/2019/03/18/2635852/d-r-georgi-georgiev-otnovo-e-upravitel-za-trigodishen-period-na-sbalo-sv-mina.html", "text": "Д-р Георги Георгиев отново е управител за тригодишен период на СБАЛО „Св. Мина“ в Благоевград. Това стана ясно по време на извънредно заседание на Общински съвет – Благоевград, предаде репортер на  Радио „Фокус“ – Пирин . Извънредната сесия продължи около час, през който се проведоха дебати. На предишното извънредно заседание бе определен за временен управител д-р Румен Кондев, но в последствие той е отказал заемането на този пост. Д-р Георги Георгиев посочи, че би поел отговорността отново да бъде управител на СБАЛО „Св. Мина“, защото е работил в тази болница и не му е безразлично как ще продължи да се развива лечебното заведение. Той заяви, че е воден от това, че е лекар и живее в Благоевград. „В болницата има пациенти, които трябва да се лекуват и да се борят за живота си“, каза още д-р Георгиев. По думите му 5000 – 6000 пациенти търсят консултация от специалистите на болницата годишно като 1000 от тях са с онкологични заболявания. Според д-р Георги Георгиев екипът на болницата има много отговорности, но най-голяма е отговорността към пациентите. Той посочи, че освен като лекар, но и като човек е наясно какво значи някой да се сблъска със заболяване. „Всички сме наясно каква е борбата на пациента и на близките му“, отбеляза д-р Георгиев. Той коментира, че ролята на лекаря е да се постигне желания успех по време на лечението на пациентите.  „Наясно съм с всичките ми отговорности и всичко, което искам да го направя, ще го направя в името на пациентите и болницата“, заяви д-р Георги Георгиев \r\nДенис НИКИФОРОВ", "date": "2019.03.18", "title": "Д-р Георги Георгиев отново е управител за тригодишен период на СБАЛО „Св. Мина“"}
{"url": "http://www.focus-news.net/news/2019/03/18/2635854/haskovo-sadat-v-harmanli-ostavi-v-aresta-dvama-turski-grazhdani-obvineni-za-nezakonno-sahranyavane-na-stoki-ot-svetovni-targovski-marki.html", "text": "По искане на Районна прокуратура-Харманли съдът определи мярка за неотклонение „задържане под стража“ спрямо С.Т., на 56 г., и М.Г., на 37 г., двамата турски граждани, привлечени като обвиняеми за това, че като извършители в съучастие, без съгласието на притежателите на изключителните права на търговски марки, ги използвали без правно основание в търговска дейност, като съхранявали с цел пускане на пазара на стоки от тези търговски марки, на обща стойност 1 607 573 лева – престъпление по чл. 172б ал.2 пр. ІІ във вр. ал.1 във вр. чл.20 ал.2 от Наказателния кодекс.  Това съобщиха от  Апелативна прокуратура-Пловдив . \r\nПо делото е установено, че на 25 юли 2018 г., двамата обвиняеми били водачи на автобус, марка „Мерцедес“, който превозвал пътници по линията Истанбул-Букурещ. Те влезли в Република България през ГКПП-Капитан Андреево. На паркинг, на разклона за с. Бисер, общ. Харманли, била извършена полицейска проверка на автобуса, като в багажниците били открити различни видове стоки с логото на 20 световноизвестни търговски марки - тениски, портмонета, шапки, спортни екипи, футболни комплекти, маратонки, колани, чехли, потници, футболни топки, панталони, детски спортни екипи, мъжки и дамски чанти и др., всички на обща стойност 1 607 573 лева. Турските граждани обяснили, че стоката била натоварена в автобуса от двама украинци, които не познавали, малко след като влезли в България, и трябвало да я оставят на паркинг край гр. Русе. По делото са били разпитани свидетели, изготвени експертизи и др., като двамата турски граждани са привлечени като обвиняеми на 14 март 2019 г. и по внесеното искане на Районна прокуратура-Харманли им е наложена мярка за неотклонение “задържане под стража” от съда. Стоките са иззети като веществени доказателства по делото. Определението на Районен съд-Харманли може да се обжалва пред Окръжен съд-Хасково.", "date": "2019.03.18", "title": "Хасково: Съдът в Харманли остави в ареста двама турски граждани, обвинени за незаконно съхраняване на стоки от световни търговски марки"}
{"url": "http://www.focus-news.net/news/2019/03/18/2635857/iliyana-popova-zam-kmet-na-petrich-trudno-e-da-uchastvash-v-upravlenieto-na-vsyaka-edna-administratsiya-nezavisimo-dali-e-obshtinska-ili-darzhavna.html", "text": "Трудно е да участваш в управлението на всяка една администрация, независимо дали е общинска или държавна. Това каза за  Радио „Фокус“-Пирин  Илияна Попова, зам.-кмет на Петрич с ресор култура. „Дали трудностите идват от факта, че съм жена, не мога да преценя, но може би е така. Вероятно това се дължи на факта, че има едно общо мнение, че ръководителите и хората по високите постове се възприемат по-лесно, когато са мъже и на жените са им необходими повече време и усилия, за да докажат колко знаещи и можещи са всъщност. Що се касае до управлението на Община Петрич – предизвикателствата тук не се определят от пола на ръководството, а от спецификата на самата община“, отбеляза тя.  \r\nСпоред нея участието на жените в политиката се отразява изключително позитивно. Илияна Попова подчерта, че дори според психологическите проучвания жената е по-устойчива в стресови ситуации. Тя заяви, че жените наистина са по-организирани и се мобилизират по-бързо при критични ситуации. \r\nНатали СТЕФАНОВА", "date": "2019.03.18", "title": "Илияна Попова, зам.-кмет на Петрич: Трудно е да участваш в управлението на всяка една администрация, независимо дали е общинска или държавна"}
{"url": "http://www.focus-news.net/news/2019/03/18/2635851/afp-niderlandskata-politsiya-razsledva-vazmozhen-teroristen-motiv-na-strelbata-v-utreht.html", "text": "Нидерландската полиция съобщи, че разследва възможен „терористичен мотив\" за стрелбата в град Утрехт, в резултат на която пострадаха множество хора, предава  AFP . \r\n„Възможен терористичен мотив е част от разследването\", заяви полицията на Утрехт в съобщение, публикувано в социалната мрежа „Туитър“. \r\nРъководителят на нидерландската национална служба за борба с тероризма, Петер-Яап Аалберсберг, заяви на свой ред, че се провеждат „кризисни консултации\". Той подчерта, че „терористичният мотив не е изключен. Информацията все още не е пълна\". \r\nКъм момента не се привеждат други подробности, включително за броя на пострадалите. Тереза Герова", "date": "2019.03.18", "title": "AFP: Нидерландската полиция разследва „възможен терористен мотив“ на стрелбата в Утрехт"}
{"url": "http://www.focus-news.net/news/2019/03/18/2635853/evrokomisar-mariya-gabriel-mladite-balgari-imat-svoyata-rolya-v-oformyaneto-na-badeshteto-na-evropa.html", "text": "Младите българи имат своята роля в оформянето на бъдещето на Европа. Това каза еврокомисарят по цифрова икономика и общество Мария Габриел, която участва в срещата видео-конференция по проект „София и Европа за младите- 3D, демокрация, диалог и дебат“, предаде репортер на Агенция „Фокус“ . „Срещите с младите хора за мен са изпълнени с най-много енергия, защото критичното мислене, различният поглед през призмата на младите, за мен са изключително ценни“, обясни тя. „Ние днес имаме възможност освен да погледнем към бъдещето на Европа, но и ясно да заявим, че младите българи и България имат своята роля в неговото оформяне, тук и сега“, отбеляза еврокомисарят. Според нея на първо време младите хора трябва да се научат да различават ясно фалшивите новини, и критично да оценяват информацията, която е около нас. „Цифровизацията е навсякъде около нас, тя променя начина, по който учим, по който пътуваме, дори по който общуваме помежду си. Въпросите, свързани с цифрови умения, трябва да бъдат в дневния ред“, коментира още Габриел. По думите ѝ е важно да има обучение в цифрови умения за младите хора и за учителите, за да могат да индивидуализират наученото спрямо способностите на всеки един ученик, за да бъде ефикасността на обучението по-голяма. „Никога машините и роботите няма да заместят това, което ние като хора имаме. Това е нашата способност да създаваме съдържание, да иновираме, чисто емоционални и социални отношения“, поясни тя. Според нея обаче не трябва да свързваме цифровизацията само с положителни тенденции.   \r\n„Тя има една тъмна страна, проявяват се нови форми на насилие, говорим за това нашите ценности офлайн, да бъдат и ценности онлайн“, обобщи Габриел.  \r\n„На Европа ѝ предстоят много бурни години, защото цифровизацията крие рискове, но и дава шанс за нас. Да покажем, че в Европа имаме научни изследователи, които символизират най-високото ниво в света. Имаме образование, което дава възможност за изява“, допълни еврокомисарят.  \r\nДаяна ДЮЛГЕРОВА", "date": "2019.03.18", "title": "Еврокомисар Мария Габриел: Младите българи имат своята роля в оформянето на бъдещето на Европа"}
{"url": "http://www.focus-news.net/news/2019/03/18/2635858/pazardzhik-mnogo-dobro-e-sastoyanieto-na-detskite-ploshtadki-i-sportnite-saorazheniya-v-obshtina-peshtera.html", "text": "Много добро е състоянието на детските площадки и спортните съоръжения в община Пещера, каза за  Радио „Фокус“ – Пазарджик  Иван Спиров, управител на Общинско предприятие „Чистота и поддържане на пътната инфраструктура“ в Общината. По думите му регулярно се извършва проверка на тяхното състояние.  „Подменяме редовно счупените или недобре укрепените от тях. Най-често проблеми има с детските люлки, тъй като на тях се люлеят не само деца, но и възрастни и се откачат и чупят лесно“, уточни Спиров. Той допълни, че всички детски площадки в Пещера са с огради, като са изградени изцяло по европейски проекти. \r\nАлбена ЖИЛЕКОВА", "date": "2019.03.18", "title": "Пазарджик: Много добро е състоянието на детските площадки и спортните съоръжения в община Пещера"}
{"url": "http://www.focus-news.net/news/2019/03/18/2635859/sport-balgarskite-boksyori-sa-vtori-po-medali-v-evropa.html", "text": "Мъжкият ни национален отбор по бокс зае второ място в класирането по медали на европейското първенство до 22 години във Владикавказ. Родните състезатели, водени от Жоел Арате, спечелиха един златен и един сребърен медал. В категория до 52 килограма европейски шампион за шести пореден път стана Даниел Асенов-Тайсъна, а в категория до 56 килограма – брат му Боян Асенов.  Лидер по медали при мъжете е Русия със 7 златни отличия. \r\nВ общото класиране България заема пето място със злато, сребро и бронз. Трето място в категория до 48 килограма при жените зае Еми-Мари Тодорова. Първи отново е Русия с 12 златни, 2 сребърни и 1 бронзов медал.", "date": "2019.03.18", "title": "Спорт: Българските боксьори са втори по медали в Европа"}
{"url": "http://www.focus-news.net/news/2019/03/18/2635862/vidin-dva-ekipa-na-pozharnata-sa-zagasili-goryasht-lokomotiv-prevozval-tsisterni-nyama-naneseni-shteti.html", "text": "В 10.02 часа на тел.112 е получен сигнал за горящ локомотив, превозващ цистерни, на жп линията на гарата във Видин (в близост до бившия търговски обект Аско Деница), съобщиха от  ОДМВР – Видин . Два екипа на РСПБЗН-Видин незабавно пристигнали на мястото и установили, че са горели въглеродни частици в ауспух  на дизеловия локомотив. При опит на машиниста да стартира повторно двигателя въглеродни частици отново се запалили. Огнеборци с пожарогасител потушили пламъка. Няма нанесени щети по локомотива и цистерните. Локомотивът е изтеглен в депо на жп гарата.", "date": "2019.03.18", "title": "Видин: Два екипа на пожарната са загасили горящ локомотив, превозвал цистерни, няма нанесени щети"}
{"url": "http://www.focus-news.net/news/2019/03/18/2635860/yambol-sluzhiteli-na-politsiyata-sa-izzeli-arheologichni-predmeti-i-starinni-moneti-pri-spetsializirana-operatsiya-v-imot-v-selo-razdel.html", "text": "Специализираната полицейска операция по противодействие на притежанието и разпространението на предмети, представляващи  културно-историческа ценност, е осъществена на 12 март от служители на ОДМВР – Ямбол, със съдействието на ГДНП. В хода на операцията са извършени процесуално-следствени действия в имот, в село Раздел, ползван от 30-годишен мъж. Това съобщиха от  ОДМВР – Ямбол . Там са открити и иззети над 50 старинни метални и керамични предмети, 15 старинни монети и метал детектор. При разследването е извършено претърсване в жилище, в град Бургас, ползвано от  същия мъж, където е открит класьор с повече от 100 старинни монети. Иззетите и от двата адреса артефакти не са идентифицирани и регистрирани по съответния ред. По първоначални данни те носят белезите на културно-исторически ценности от III век пр.н.е., от I-IVвек и други периоди. \r\nПо случая е образувано досъдебно производство за извършено престъпление по чл. 278, ал.6 от НК. Процесуално-следствените  действия продължават под ръководството на Окръжна прокуратура- Ямбол.", "date": "2019.03.18", "title": "Ямбол: Служители  на полицията са иззели археологични предмети и старинни монети при специализирана операция в имот в село Раздел"}
{"url": "http://www.focus-news.net/news/2019/03/18/2635861/elka-dimova-zam-kmet-na-dobrich-prokuraturata-proveryava-redaktsionni-tekstove-v-obshtinskata-naredba-za-zhilishtno-nastanyavane-proverka-za-nastanyavane-na-litsa-ne-e-pravena.html", "text": "Общинската наредба за жилищно настаняване беше проверена от Прокуратурата и в момента тече делото, по което те проверяват едни чисто редакционни текстове в самата наредба по отношение на израза „български граждани“. Тяхното предложение е да отпадне думата „български“. Това каза зам.-кметът „Финанси и общинска собственост“ Елка Димова по повод публикации в медиите за установени от Прокуратурата нарушения в Община град Добрич по отношение на жилищно настаняване, предаде кореспондентът на  Радио „Фокус” – Варна . „По отношение на възможността, когато не е заплатено жилището, кметът да прекрати продажбата със своя заповед, се счита че това е правомощие на Общинския съвет, т.е. това са едни такива чисто редакционни текстове, с по-голямата част от които ние сме се съгласили и в момента правим проект, в който всички тези техни съображения са взети предвид. Но всъщност проверка по същество по преписки по настаняване на лица към момента при нас не е дошла и не е правена“, каза Елка Димова. Тя допълни, че не би могла да отговори на въпроса: какво има предвид Прокуратурата под установени нарушения при настаняване на лица в резервни жилища. „Просто такава проверка към момента не е стигнала до нас“, категорична е зам.-кметът.  \r\nЖулиета НИКОЛОВА", "date": "2019.03.18", "title": "Елка Димова, зам.-кмет на Добрич: Прокуратурата проверява редакционни текстове в Общинската наредба за жилищно настаняване, проверка за настаняване на лица не е правена"}
{"url": "http://www.focus-news.net/news/2019/03/18/2635847/dmitriy-peskov-govoritel-na-kremal-v-krim-putin-shte-obshtuva-s-predstavitelite-na-obshtestvenostta-svobodno.html", "text": "Държавният глава на Руската федерация Владимир Путин, който е на посещение в Крим, счита за основна точка от своята програма срещата с представители на обществото, с които ще общува свободно, а не по протокол. Това поясни говорителят на Кремъл Дмитрий Песков. \r\n„Днес се навършват пет години от обединяването на Крим с Русия, това е празник за всички руснаци. Президентът  ще работи в Крим“, подчерта Песков. Съгласно думите му, „Путин счита за необходимо днес да се срещне с обществеността…. за да може извън протокола да пообщува с тях за това, което се е случило за пет години на полуострова – какви проблеми има, кое не стига, кое е хубаво“, допълни говорителят на Кремъл. \r\nУточнява се, че той Путин ще участва в церемонии по въвеждането в експлоатация на обекти на енергийната инфраструктура.  Както отбелязаха от пресслужбата на Кремъл по-рано, Путин ще вземе участие в чествания по случай петата годишнина от референдума за обединението на полуострова с Русия. Тереза Герова", "date": "2019.03.18", "title": "Дмитрий Песков, говорител на Кремъл: В Крим Путин ще общува с представителите на обществеността свободно"}
{"url": "http://www.focus-news.net/news/2019/03/18/2635866/mrrb-grazhdani-iskat-sanktsii-sreshtu-neizryadni-sasedi.html", "text": "Огромен е интересът на обществото към промените, които в момента изработваме за подобряване на управлението на етажната собственост. Те трябва да доведат до по-качествена поддръжка на сградния фонд и въвеждане на механизми на контрол за лицата, предоставящи услугите на професионално управление на етажната собственост. Това каза Гергана Благиева – директор на дирекция „Жилищна политика” в Министерството на регионалното развитие и благоустройството в рубриката „Чети етикета” на бТВ, съобщиха от пресцентъра на  МРРБ .  \r\n„В момента е отворена широка дискусия за промени в Закона за етажната собственост – все още не са готови текстовете, които да бъдат подложени на обществено обсъждане. До 15 април събираме предложения, които ще бъдат обсъждани за включване към новите текстове на закона“, коментира Благиева. Активността на гражданите е много голяма, всеки ден се получават по 10-15 предложения по темата. Голяма част от тях са свързани със санкции за неизрядните собственици и регистрацията на етажната собственост в общинските администрации.  \r\nРедица предложения са направени в подкрепа на идеята таксите за управление и поддръжка, които са дължими и неплатени към етажната собственост, да се подават към общината, която да ги събира в последствие  заедно с местните данъци и такси. Всички получени предложения ще бъдат подложени на внимателна дискусия. В момента собствениците на имоти имат повече права отколкото задължения и е много трудно налагането на санкция към собственик, който не изпълнява решенията на общото събрание в етажната собственост и който не плаща дължимите такси за управление и поддръжка на общите части в сградата и гласуваните такси за Фонд „Ремонт и обновяване“. Затова се предлага завишаване на задълженията на собствениците и увеличаване правата на общото събрание за санкции към неизрядните собственици. Ефектът, който търсим, е изпълнението и контролът за изпълнение на правилата за управление  и поддръжка на общите части в сградата да се повиши, както и да се повиши ангажираността към собствеността. Освен към жилището, трябва да се полага необходимата  грижа и към общите части, които са дял от всяко жилището.  \r\nИма предложения да отпаднат таксите за асансьор за живеещите на първи и втори етаж, но това не е добро решение, обясни Благиева. По тази логика, живеещите на първия етаж трябва да бъдат изключени от поддръжката на покрива, но той е обща част и средствата за него се дължат от всички живущи. Затова ще търсим механизъм за по-справедливо разпределение на таксите в зависимост от етажа и дела в общата собственост, каза тя.  \r\nВ срок до 15 април 2019 г. на електронна поща: zues2019@mrrb.government.bg могат да бъдат подавани предложения, експертни мнения и коментари за промени в разпоредбите на закона. Те ще бъдат разгледани и обсъдени при подготовката на изменения в закона. Направените предложения могат да се видят в създадения за целта регистър тук:", "date": "2019.03.18", "title": "МРРБ: Граждани искат санкции срещу неизрядни съседи"}
{"url": "http://www.focus-news.net/news/2019/03/18/2635863/d-r-angel-kunchev-124-sa-veche-sluchaite-na-morbili-v-stranata.html", "text": "124 са вече случаите на морбили в страната. Това каза за  Агенция „Фокус“  главният държавен инспектор д-р Ангел Кунчев. „Трябва да подчертаем обаче, че случаите варират – появяват се нови, а други отпадат“, обясни д-р Кунчев. Той посочи, че най-голям продължава да бъде броят на открити случаи на морбили в областите Благоевград и София – област, и по-точно Самоков. \r\nЦветилена СИМЕОНОВА", "date": "2019.03.18", "title": "Д-р Ангел Кунчев: 124 са вече случаите на морбили в страната"}
{"url": "http://www.focus-news.net/news/2019/03/18/2635864/plovdiv-dve-zheni-sa-postradalite-pri-dvete-patnotransportni-proizshestviya-v-grada-ednata-e-nastanena-v-klinika-po-nevrohirurgiya-s-cherepno-mozachna-travma.html", "text": "Две жени са пострадалите при двете пътнотранспортни произшествия в Пловдив, съобщиха за  Радио „Фокус“-Пловдив  от УМБАЛ „Св. Георги“. Първата пациентка е на 42 години, със счупена лява подбедрица, хоспитализирана е в Клиника по ортопедия и травматология. Втората пациентка е на 42 години, с черепно-мозъчна травма. Тя е настанена в Клиника по неврохирургия, в по-тежко състояние. „Фокус“ припомня, че около 07.30 часа днес бе блъсната велосипедистка на кръстовище между бул. „Руски“ и бул. „Шести септември“,а десетина минути по-късно е прието съобщение за произшествие с пешеходец на моста на Герджика. \r\nМария РУСЕВА", "date": "2019.03.18", "title": "Пловдив: Две жени са пострадалите при двете пътнотранспортни произшествия в града, едната е настанена в Клиника по неврохирургия с черепно-мозъчна травма"}
{"url": "http://www.focus-news.net/news/2019/03/18/2635868/zam-ministar-tanya-mihaylova-za-preodolyavaneto-na-agresiyata-v-uchilishte-e-neobhodima-mnogo-rabota-ne-samo-s-uchenitsite-no-i-s-tehnite-roditeli.html", "text": "За преодоляването на агресията в училище е необходима много работа не само с учениците, но и с техните родители. Това заяви заместник-министър на образованието и науката инж. Таня Михайлова пред журналисти във Велико Търново, предаде репортер на  Радио „Фокус“ – Велико Търново . Тя е на посещение в града за провеждането на обучение на психолози и педагогически съветници за превенция на агресията по пътищата. Зам.-министър Михайлова уточни, че проблемът не е само в школата, а в цялото общество.  \r\n„Аз не смятам, че от един случай, който е свързан с агресията, трябва да се произвежда новина за това какво се случва в българското училище, напротив – там се случват и много добри неща. Факт е, че е необходима много работа за преодоляване на агресията, много работа заедно с родителите, защото  всички знаем, че родителите са основаният фактор, който помага в работата на учителите. Те не бива да бъдат оставени сами“, допълни още инж. Михайлова. Относно днешната среща тя коментира, че темата отново е изключително актуална и по тази причина се работи за развитие на различни програми, свързани с нея.  \r\n„Но като, че ли се очаква това да се случи само в часа на класа и отговорността е само на училите. Аз се радвам, че съвместно Ротари клуб,  Института по психология на МВР и Синдиката на българските училите се насочиха към обучение на психолозите. Това са хора, които могат да забележат определени индикации в поведението на учениците, за да могат да предотвратят след време прояви, свързани с агресия, нетолерантно отношение, незачитане и неразбиране. За агресията не трябва да се говори , трябва да се работи“, подчерта тя. Относно увеличението на психолозите в училищата тя заяви, че то е необходимо и също се работи по този въпрос. \r\nЛуиза ТРАНЧЕВА", "date": "2019.03.18", "title": "Зам.-министър Таня Михайлова:  За преодоляването на агресията в училище е необходима много работа не само с учениците, но и с техните родители"}
{"url": "http://www.focus-news.net/news/2019/03/18/2635869/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през  ГКПП „Гюешево” , пътните настилки са сухи. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия. \r\nВенцеслав ИЛЧЕВ", "date": "2019.03.18", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/03/18/2635871/ombudsmanat-maya-manolova-i-srabskiyat-kolega-zoran-pashalich-organizirat-obshta-priemna-v-tsaribrod-sarbiya.html", "text": "На 19 март 2019 г., от 10.00 до 16.00 часа омбудсманът Мая Манолова и сръбският ѝ колега Зоран Пашалич организират обща приемна в гр. Цариброд /Димитровград/, Сърбия, на адрес - Публична библиотека „Детко Петров“, ул. „Сутиеска“ № 2. Това съобщиха от  пресцентъра на институцията . От 12.00 часа омбудсманът Манолова ще се срещне с кмета на сръбската община Димитровград Владица Димитров, адрес – ул. „Балканска“ № 2. На срещата ще присъства и българският посланик в Сърбия Н. Пр. Радко Влайков.", "date": "2019.03.18", "title": "Омбудсманът Мая Манолова и сръбският ѝ колега Зоран Пашалич организират обща приемна в Цариброд, Сърбия"}
{"url": "http://www.focus-news.net/news/2019/03/18/2635870/gen-konstantin-popov-balgariya-veche-ne-e-pasivnata-strana-koyato-ochakva-nachalnikat-da-kazhe-kakvo-da-se-pravi-a-otstoyava-svoite-pozitsii.html", "text": "България вече не е пасивната страна, която очаква началникът да каже какво да се прави, а отстоява своите позиции. Това каза председателят на Комисията по отбрана и депутат от ГЕРБ ген. Константин Попов в интервю за  Агенция „Фокус“  по повод 15-ата годишнина от членството на България в НАТО. „В последно време страната ни се превърна в сериозен фактор относно стабилността на региона. Нашите съседи имат достатъчно проблеми, но ние изиграхме изключително сериозна роля в определяне на политиката на Балканите с нашето успешно за Западните Балкани Председателство на Съвета на ЕС. Изиграхме и своята сериозна роля за това на югозападната граница да имаме вече не само страна, с която имаме спорове, а страна, която ще бъде член на НАТО и ще бъде наш съюзник. Ние имаме много добри отношения и с Турция, и Румъния, и с Гърция, и със Сърбия, така че България има своето наистина сериозно място в политическата арена. И това трябва да се каже не защото трябва да се хвалим с него, а за да бъдем един добър пример за далновидна политика“, заяви ген. Попов. \r\nТой посочи, че по време на нашето европредседателство сферата за отбрана беше „разчоплена“. „Навлязохме в много сериозни детайли, когато става въпрос за това какви трябва да са взаимоотношенията на НАТО и европейската отбрана, каква трябва да е европейската отбрана. Дори в парламентарно измерение ние направихме един много сериозен документ, който не е правен никога и предполагам, че никога няма да бъде направен. В него всичките 28 държави се съгласиха на основни принципи и какво трябва да следват в общата политика по сигурност и отбрана“, каза още ген. Попов. Той припомни и че България е изиграла сериозна роля и за ПЕСКО - постоянното структурирано сътрудничество в областта на отбраната. „Мисля, че сме доста активни и това е добре. България наистина не е пасивната страна, която очаква началникът да каже какво да се прави. Напротив, ние вече на базата на добрия опит и огромното желание, които имаме, имаме своите позиции, които отстояваме“, коментира ген. Попов. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.03.18", "title": "Ген. Константин Попов: България вече не е пасивната страна, която очаква началникът да каже какво да се прави, а отстоява своите позиции"}
{"url": "http://www.focus-news.net/news/2019/03/18/2635873/sgp-vnese-v-spetsializiraniya-sad-obvinitelen-akt-sreshtu-bivshiyat-zamestnik-ministar-mihail-zortev-i-dvama-izpalnitelni-direktori-na-mbal-hristo-botev-ad-gr-vratsa.html", "text": "Софийска градска прокуратура (СГП) внесе в Специализирания наказателен  съд /СНС/ обвинителен акт срещу бивш заместник-министър и двама изпълнителни директори на МБАЛ „Христо Ботев“ АД - гр. Враца за извършени от тях длъжностно престъпление, сключване на неизгодна сделка и безстопанственост – престъпления по чл. 282 от НК, по чл. 220 ал.2 от Нк и по чл. 219 ал.4 вр. чл.1 от НК. Това съобщиха от пресцентъра на  Прокуратурата . \r\nМихаил З. е предаден на съда, затова,че в периода 30.12.2010 г. до 18.05.2011 г. в гр. София, в условията на продължавано престъпление с две отделни деяния, като длъжностно лице, заемащо отговорно служебно положение - заместник-министър на здравеопазването, е нарушил служебните си задължения, като в нарушение на чл. 9, ал.6 от Закона за лечебните заведения е дал разрешение на частно здравно заведение да осъществява  лечебни дейности на територията на  МБАЛ „Христо Ботев“ АД гр. Враца, с цел да набави за частното здравно заведение имотна облага, и от деянието са настъпили значителни вредни последици за  държавното лечебно заведение в размер на 12 881 505 лева и случаят е особено тежък – престъпление по чл. чл. 282, ал.3, във вр. ал.2, във вр.ал.1, във вр. чл. 26, ал.1 от НК. \r\nПрез инкриминирания период Михаил З. в качеството си на заместник-министър на здравеопазването бил упълномощен от министъра да подписва разрешения за осъществяване на лечебна дейност съгласно Закона за лечебните заведения.  \r\nВъв връзка с тези му правомощия той бил ангажиран със запознаване и произнасяне по преписка, образувана по молба от управител на частно здравно заведение в гр. Враца за издаване на разрешение за упражняване на лечебна дейност. \r\nОт материалите по преписката, както и в разменената с частното здравно заведение кореспонденция било видно, че адреса на който ще се извършва дейността съвпада с този на държавната МБАЛ „Христо Ботев“ АД гр. Враца, както и че дейностите, за които се иска разрешение, дублират лечебните дейности, предоставяни от държавната болница.  \r\nСъгласно на чл.46, ал.1 и 2 от Закона за лечебните заведения, „ На територията на държавно или общинско лечебно заведение за болнична помощ може да осъществява дейност друго лечебно заведение за болнична помощ само при условие, че клиниките, отделенията и лабораториите в двете лечебни заведения за болнична помощ извършват различни медицински дейности.“ \r\nВъпреки, че бил запознат както с материалите по преписката, така и с разпоредбата на закона, Михаил З. на два пъти- на 30.12.2010 г. и на 18.05.2011 г. , подписал 2 бр. разрешения в полза на  частната болница за осъществяване на дейности,  дублиращи дейностите на държавната болница. \r\nСлед издаването на разрешенията частното здравно заведение сключило договори с НЗОК за оказване на болнична помощ по клинични пътеки съответно за 2011 г. и за периода от началото на 2012 г. до края на 2017 г. \r\nВъз основа на така сключените договори то получило общо от НЗОК сумата 12 881 505 лева по изпълнение клинични пътеки. \r\nТези приходи от НЗОК по клиничните пътеки представлявали имотна облага за частната болница. \r\nСъщевременно, тъй като предлаганите здравни услуги изцяло дублирали тези на държавното лечебно заведение МБАЛ „Христо Ботев“ АД гр. Враца  за държавната болница настъпили значителни вредни последици, изразяващи се в  неполучените от НЗОК заплащания по клинични пъти. \r\nАко бъде признат за виновен Михаил З. може да получи наказание „лишаване от свобода“ от три до десет години, както и „лишаване от право да заема определена държавна или обществена длъжност“. Наложена му е мярка за неотклонение \"парична гаранция\". \r\nБившият изпълнителен директор на МБАЛ „Христо Ботев“  АД гр. Враца, Владислав И. е предаден на съд, затова че на 18.03.2009 г. в гр. Враца, в качеството си на длъжностно лице съзнателно сключил неизгодна сделка и от това произлязла значителна вреда в размер на  137060,71 лв. за управляваната от него болница, като сумата е в особено големи размери и случаят е особено тежък - престъпление по чл. 220, ал.2, вр. с ал.1 от НК. \r\nПрестъпното поведение на Владислав И. било реализирано във връзка с отдаването под наем на недвижими имоти на МБАЛ „Христо Ботев“  АД гр. Враца. \r\nВладислав И. подписал договор за дългосрочен наем с частно здравно заведение, като му предоставил за ползване част от базата на държавната болница, при цени, значително по-ниски от нормативно определените. \r\nНастъпилата значителна вреда в размер на 137060,71 лв. съставлява разликата между минималната дължима наемна цена за квадратен метър съгласно Правилника за прилагане на закона за държавната собственост и цената по договора. \r\nАко бъде признат за виновен Владислав И. може да получи наказание „лишаване от свобода“ от три до десет години, „лишаване от право да заема определена държавна или обществена длъжност“или ‚лишаване от право да упражнява определена професия или дейност“. \r\nСветозар Л. е предаден на съд затова че в периода от 22.12.2014 г. до 25.03.2015 г. в гр. Враца в качеството си на длъжностно лице - изпълнителен директор на МБАЛ „Христо Ботев“ АД – Враца,  не положил достатъчно грижи за възложена му работа във връзка с ефективното разходване на бюджетните средства, и от това последвали значителни щети за повереното му имущество- в размер на 379 091, 10 лева, като престъплението е в особено големи размери, представляващо особено тежък случай – престъпление по чл. 219, ал.4, вр. ал.1 от НК.  \r\nПрез 2014 г. Светозар Л, като изпълнителен директор на МБАЛ „Христо Ботев“ АД, уведомил министъра на здравеопазването, че за нуждите на болницата е необходимо спешно закупуване на нов компютърен томограф, като в писмото си посочил, че според постъпвали оферти необходимата сума възлизала на 784 000 лева . \r\nВ действителност обаче той не бил извършвал пазарни проучвания и в болница не били постъпвали оферти за такава апаратура. \r\nСлед отпускане на сумата в пълен размер от страна на Министерството на здравеопазването, Светозар Л. открил процедура по обществена поръчка с предмет: „Доставка, монтаж, предварителни изпитвания на апаратурата и обучение на персонала на 1 бр. компютърен томограф“. В обявлението за обществената поръчка била посочена прогнозната стойност на поръчката – 784 000 лева без ДДС. \r\nВ процедурата участвали двама кандидати, като разликата в предложените от тях цени варирала около 130 000 лв. \r\nСлед разглеждане на документите и съобразяване с критериите за избор на изпълнител, заложени в процедурата по обществената поръчка, за изпълнител на поръчката било избрано търговското дружество, предложило по високата цена. Тя била съвсем близко до максималната стойност от 784 000 лева. \r\nСлед сключване на договора, в процеса на изпълнението му, дружеството изпълнител по силата на друг договор възложило на фирмата  производител на компютърния томограф да извърши доставката, транспорта и застраховката му. \r\nСъгласно този договор цената на апаратурата, при закупуването й от производителя й, била в размер на 366 378,90 лева без ДДС. \r\nРазликата между стойността на компютърния томограф по договора за обществена поръчка и реалната му пазарна стойност била в размер на 379 091,10 лева. \r\nПо този начин, откривайки процедура по обществената поръчка без предварително събиране на информация или оферти за установяване на цените, без анализ на пазарните условия и възможности за закупуване на техниката при по-изгодни условия, Светозар Л. не положил дължимите грижи по отношение на повереното му имущество и като пряка и непосредствена последица от тази му престъпна самонадеяност, последвалите значителни щети за дружеството. \r\nАко бъде признат за виновен Светозар Л., може да получи наказание „ лишаване от свобода“ в размер от три до десет години, както и ‚лишаване от право да упражнява определена професия или дейност“.", "date": "2019.03.18", "title": "СГП внесе в Специализирания съд обвинителен акт срещу бившият заместник-министър Михаил Зортев и двама изпълнителни директори на МБАЛ „Христо Ботев“ АД гр. Враца"}
{"url": "http://www.focus-news.net/news/2019/03/18/2635874/stara-zagora-poveche-ot-1000-domakinstva-shte-poluchat-vazmozhnost-za-alternativni-formi-na-otoplenie.html", "text": "Повече от 1000 домакинства в Стара Загора, подбрани по определени критерии, ще получат екологични отоплителни уреди, с цел да бъде намалено съдържанието на фини прахови частици в атмосферния въздух. Очаква се след 6 години, когато проектът приключи, замърсяването с ФПЧ  да намалее със 160 т годишно. Това съобщиха от пресцентъра на  Община Стара Загора . \r\nИдеята е да бъдат обединени административния капацитет на общините и желанието на гражданите за подобряването на качеството на атмосферния въздух, обяви на пресконференция днес Росица Копривчина, директор на Дирекция „Транспорт, екология и чистота“ в Община Стара Загора. Независимо, че Стара Загора постигна добри резултати през 2017 и 2018 г. по отношение на намаляване на емисиите от фини прахови частици, за да се запази и поддържа постигнатото, се насочват усилия основно към намаляване на емисиите от битово отопление. Това е един продължителен и изискващ много усилия процес не само от страна на общинската администрация, но и от гражданите, признават от екипа на проекта, в който влизат още Пламен Йорданов, началник на отдел „Екология“ и координаторът - гл.експерт Маргарита Георгиева. \r\nОбщина Стара Загора и още 5 общини започнаха изпълнението на проект „Българските общини работят заедно за подобряване на качеството на атмосферния въздух“ по програма LIFE 2014-2020 на Европейския съюз. Общата стойност на проекта е 16 666 266 евро, като финансирането от ЕК е 60%, а останалата част е съфинансиране от бенефициентите. За Община Стара Загора са предвидени около 1, 5 млн.евро, от които 593 903 евро е собствения принос за изпълнение на дейностите от проекта. \r\nВ първата – аналитичната фаза на проекта, която продължава 15 месеца, ще се направи подробно проучване на отоплението на домакинствата, като източник на замърсяване на въздуха и ще бъдат определени районите, в които подмяната на горивната база ще има най-голям ефект върху качеството на въздуха. Ще бъдат доставени и монтирани две стационарни мониторингови станции, които след приключването му ще станат собственост на общината и ще бъдат включени в Националната система за измерване на качеството на атмосферния въздух, която съществува и в момента. На база на събраните данни ще се разработи схема за преход към алтернативни форми на отопление на домакинствата, обясниха от екипа на проекта. Данните от стационарните станции ще бъдат използвани и за  разработване на система за ранно предупреждение за очаквано замърсяване, в рамките на 2-3 дни преди очакваните превишения на дневните пределни стойности на ФПЧ, въз основа на математическо моделиране. \r\nВъв втората фаза на проекта, който продължава 15 месеца, пилотно ще  бъдат включени 80 домакинства към алтернативни форми на отопление, като оборудване с универсални технически параметри (например котли, печки и др.), или използване на съществуващи системи за газоснабдяване. \r\nПоследната трета фаза е с подължителност 3,5 години, което включва същинския преход към алтернативни форми на битово отопление за 10 000 домакинства, които са заявили желание в Стара Загора. През този етап ще бъде направена и оценка на изпълнението на схемата и изготвено предложение за прилагането ѝ във всички общини с лошо качество на въздуха, което ще бъде представено на НСОРБ. \r\nПодмяната на горивните отоплителни уреди с алтернативни ще се прилага с предимство в кварталите, където намаляването на замърсяването е реалистично и съответства на желанието на обитателите им да заменят своите отоплителни уреди. Допустими варианти за подмяна на печки и котли, използващи дървен материал и въглища, ще бъдат: \r\n- отопление на газ (използване на централна мрежа) - котли, радиатори; \r\n- индивидуално газово отопление (за къщи извън газопреносната мрежа) - котли, радиатори; \r\n- отопление с пелети - печки, котли и радиатори. \r\nПо проекта няма да се финансира изграждането на връзки към газовите и централните отоплителни мрежи и друга инфраструктура и оборудване, които са собственост на съответните фирми, предоставящи услугата, както и свързаните с тях такси. \r\nОтоплителните уреди ще бъдат предоставяни на домакинствата от общината срещу определени задължения, чрез договор за ползване за период от 5 години, след което ще се прехвърлят на домакинството. \r\nДомакинствата ще бъдат инспектирани през 5-годишния период, ще предоставят информация за разходите при експлоатация на уредите, активно ще рекламират схемата на техни съседи, приятели и други лица, а прехвърлянето на собственост може да влезе в сила едва след подписването на нов договор между общината и новия собственик за поддръжка на оборудването, инсталирано по време на изпълнението на проекта, и всички други задължения по договора. \r\nЗа подбора на домакинствата след широко обществено обсъждане ще бъдат разработени критерии за допустимост на кандидатите. С най-висок приоритет ще бъдат местоположения (квартали) с доказан най-голям принос за замърсяването от битово отопление, социалният статус на домакинствата, като приоритет ще бъде даден на домакинствата, които са бенефициенти на Програмата за целево енергийно подпомагане. \r\nПредстои актуализация на програмата за управление на качеството на атмосферния въздух – ОПОС 2014-2020 г. на Община Стара Загора, обясниха още участниците в пресконференцията. Продължава честото миене на улиците в града по график, ще бъдат засадени нови дръвчета по улиците, ще се изградят и нови велоалеи. Продължава и въвеждането на мерки за енергийна ефективност на административни и жилищни сгради, стана ясно още днес.", "date": "2019.03.18", "title": "Стара Загора: Повече от 1000 домакинства ще получат възможност за алтернативни форми на отопление"}
{"url": "http://www.focus-news.net/news/2019/03/18/2635872/yanka-takeva-sbu-rabotim-s-uchenitsite-za-ogranichavane-patniya-travmatizam-u-nas-zashtoto-smyatame-che-te-mogat-da-povliyayat-na-roditelite-si.html", "text": "Работим с учениците за ограничаване пътния травматизъм у нас, защото смятаме, че те могат да повлияят на родителите си. Това каза Янка Такева, председател на Синдиката на българските учители (СБУ), по време на обучение на психолози и педагогически съветници за превенция на агресията по пътищата във Велико Търново. Мотото на срещата е „Дай път на живота“, а организатори са Синдикатът на българските учители, Министерството на образованието и науката и Ротари клубовете в различните градове в страната, предаде репортер на  Радио „Фокус“ – Велико Търново . Янка Такева заяви, че се набляга на работата с учениците, защото те могат да повлияят на своите родители в положителна посока. „А на младите хора, особено тезим които са над 18-годишни имат книжки, искаме да им възпитаме ценности, нагласи , които да ги направя едни културни водачи. Другото важно е, че педагогическите съветници, психолозите, като част от ресурсните учители в училище, имат възможност да повлияят най-добре върху младото поколение. Искаме да ограничим последиците от това децата в българското училище подражават на хората в общественото пространство, когато вършат нередности“, посочи още Янка Такева и призова родителите, а и всички възрастни да внимават как се държат пред подрастващите, защото те копират всяко едно поведение без да се замислят дали е добро или не. \r\nЛуиза ТРАНЧЕВА", "date": "2019.03.18", "title": "Янка Такева, СБУ: Работим с учениците за ограничаване пътния травматизъм у нас, защото смятаме, че те могат да повлияят на родителите си"}
{"url": "http://www.focus-news.net/news/2019/03/18/2635867/afp-streletsat-ot-utreht-e-izbyagal-sled-intsidenta.html", "text": "Нападателят, който откри огън в трамвай в нидерландския град Утрехт, е избягал след стрелбата, предава  AFP , като се позовава на данни от полицията. \r\nКъм настоящия момент версията е за един нападател, но властите не изключват участието на повече хора. Съответното съобщиха местни медии, позоваващи се на правоохранителните органи. \r\nПо непотвърдени данни има един загинал и „множество“ ранени. Колко точно не се пояснява.  \r\nПолицията съобщи, че разследва възможен „терористичен мотив\" за стрелбата. „Възможен терористичен мотив е част от разследването\", заяви полицията на Утрехт в съобщение, публикувано в социалната мрежа „Туитър“. \r\nРъководителят на нидерландската национална служба за борба с тероризма, Петер-Яап Аалберсберг, заяви на свой ред, че се провеждат „кризисни консултации\". Той подчерта, че „терористичният мотив не е изключен. Информацията все още не е пълна\". Тереза Герова", "date": "2019.03.18", "title": "AFP: Стрелецът от Утрехт е избягал след инцидента"}
{"url": "http://www.focus-news.net/news/2019/03/18/2635865/sputnik-sled-strelbata-v-utreht-dvizhenieto-na-tramvaite-v-grada-e-preustanoveno.html", "text": "След стрелбата в трамвай в нидерландския град Утрехт движението на този тип превозни средства на обществения транспорт е изцяло преустановено, предава  Sputnik , като се позовава на информация от електронното издание на местния вестник Gelderlander. \r\nНай-малко един човек е загинал при стрелбата, съобщиха още нидерландските медии. Информацията обаче все още не е официално потвърдена. \r\nНа място работят полицейски екипи.  \r\nНидераландската полиция съобщи по-рано, че разследва възможен „терористичен мотив\" за стрелбата в град Утрехт, в резултат на която пострадаха множество хора. Тереза Герова", "date": "2019.03.18", "title": "Sputnik: След стрелбата в Утрехт – движението на трамваите в града е преустановено"}
{"url": "http://www.focus-news.net/news/2019/03/18/2635856/afp-po-nepotvardena-informatsiya-nay-malko-edin-e-zaginal-pri-strelbata-v-utreht.html", "text": "Най-малко един човек е загинал при стрелбата, открита в трамвай в нидерландския град Утрехт, предава  AFP , като се позовава на данни от местни медии. \r\nСпоред информацията жертвата е завита с платна. Тялото е положено на земята между два вагона. Информацията обаче все още не е официално потвърдена. Тереза Герова", "date": "2019.03.18", "title": "AFP: По непотвърдена информация най-малко един е загинал при стрелбата в Утрехт"}
{"url": "http://www.focus-news.net/news/2019/03/18/2635877/simona-mitova-obshtina-blagoevgrad-v-staite-na-detskite-gradini-ne-e-neobhodimo-videonablyudenie-no-v-dvorovete-i-prilezhashtite-prostranstva-e-dobre-da-ima-takova.html", "text": "Вътре в самите стаи на детските градини не е необходимо видеонаблюдение, но когато говорим за дворовете и за прилежащите пространства с цел опазване на имуществото е добре да има такова. Това каза за  Радио „Фокус“-Пирин  Симона Митова, директор на Дирекция „Образование“ към Община Благоевград. Тя посочи, че няма заявено желание от страна на родителите за въвеждане на видеонаблюдение вътре в самите детски учебни заведения. Според нея доверието е основно при работата с децата и учениците и родителите трябва да гласуват доверие на учителите и на помощник-възпитателите, които са ежеминутно до децата им. На въпрос има ли изградено видеонаблюдение вътре в самите детски учебни заведения Симона Митова отвърна: „Не във всички сгради имаме изградено видеонаблюдение, но с влизането в сила на Закона за личните данни не е позволено и трябва да се търси изричното съгласие на родителите, така че вътре в детските градини нямаме функциониращо видеонаблюдение“. Тя припомни, че в част от детските градини вече има изградено такова видеонаблюдение в дворовете, както и че сме на етап за изграждане на видеонаблюдение във всички детски и учебни заведения в града, така че до края на лятото да има изградено видеонаблюдение в дворовете и прилежащите части както на училищата, така и на детските градини. \r\nНатали СТЕФАНОВА", "date": "2019.03.18", "title": "Симона Митова, Община Благоевград: В стаите на детските градини не е необходимо видеонаблюдение, но в дворовете и прилежащите пространства е добре да има такова"}
{"url": "http://www.focus-news.net/news/2019/03/18/2635878/yanka-takeva-sbu-90-ot-negativite-v-balgarskoto-uchilishte-sa-sotsio-kulturni-a-ne-psihologicheski.html", "text": "90% от негативите в българското училище са социо-културни, а не психологически. Това е и една от причините да се настоява в учебните зьаведения да има повече психолози, педагогически съветници и ресурсни учители. Това обясни пред журналисти във Велико Търново председателят на Синдиката на българските учители (СБУ) Янка Такева, предаде репортер на  Радио „Фокус“ – Велико Търново . Тя подчерта, че социалните психолози са много важни за справянето с проблемите. Освен това Такева припомни, че бюджетът за назначаване на специалисти е увеличен от 8 на 18 млн. лв., спрямо предходната година.  \r\n„Няма основание училище или детска градина да не си назначат такива.  Квотите за назначаване на психолог са намалени,а парите са увеличени. В колективния трудов договор е записано, че директорите могат да назначат психолог, педагогически съветник или социален работник, затова те трябва да се възползват от това си право“, поясни още Такева. Тя уточни, че в момента в българските училища работят над 370 психолози и съветници. „Това е много малка бройка. Всяко училище трябва да има психолог или съветник и Синдиката смята, че трябва да са много добре преосмислени политиките на МОН и кадровото обезпечаване с учители и специалисти за децата със специални образователни потребности. Не може учителите да работят с такива деца без помощта на логопет, психолог и съветници“, коментира още председателят на СБУ. В момента ресурсните учители у нас са 1670. \r\nЛуиза ТРАНЧЕВА", "date": "2019.03.18", "title": "Янка Такева, СБУ: 90% от негативите в българското училище са социо-културни, а не психологически"}
{"url": "http://www.focus-news.net/news/2019/03/18/2635879/sport-uefa-shte-razsledva-kristiano-ronaldo.html", "text": "Европейската футболна централа ще разследва поведението на Кристиано Роналдо по време на мача реванш от Шампионската лига между Ювентус и Атлетико Мадрид, спечелен от испанците с 3:0. Португалецът имитира неприличен жест на Диего Симеоне, обърнат към трибуните. \r\nОчаква се решението на УЕФА да бъде взето на 21 март. Роналдо може да наказан с пропускане на първия 1/4-финален мач на Ювентус срещу отбора на Аякс.", "date": "2019.03.18", "title": "Спорт: УЕФА ще разследва Кристиано Роналдо"}
{"url": "http://www.focus-news.net/news/2019/03/18/2635881/api-ogranicheno-e-dvizhenieto-po-patya-pleven-troyan-obhoden-pat-na-lovech-v-uchastaka-ot-km-43-do-km-44-poradi-remontni-raboti-v-tunel-lovech.html", "text": "Ограничено е движението по път ІІ-35 Плевен – Троян - обходен път на гр. Ловеч в участъка от гр. Ловеч до с. Сливек от км 43 до км 44 поради ремонтни работи в тунел „Ловеч”. Това съобщиха от пресцентъра на  Агенция \"Пътна инфраструктура\" .  \r\nОбходните маршрути за товарните автомобили над 12 т са: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.    \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили до 12 тона обходният маршрут е по улици през центъра на гр. Ловеч. \r\nТрафикът се регулира с пътни знаци.", "date": "2019.03.18", "title": "АПИ: Ограничено е движението по пътя Плевен-Троян-обходен път на Ловеч в участъка от км 43 до км 44 поради ремонтни работи в тунел „Ловеч”"}
{"url": "http://www.focus-news.net/news/2019/03/18/2635880/gd-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.03.18", "title": "ГД: „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/03/18/2635883/blagoevgrad-bez-zabavyane-se-osashtestvyava-preminavaneto-prez-gkpp-ilinden-eksohi.html", "text": "Без забавяне се осъществява преминаването през ГКПП „Илинден-Ексохи“ на българо-гръцката граница. Това съобщиха за  Радио „Фокус“-Пирин  от „Гранична полиция“. С нормална е трафикът и на ГКПП „Кулата-Промахон“. Без проблеми се осъществява преминаването също на ГКПП „Златарево – Ново село“ на границата със Северна Македония. \r\nНатали СТЕФАНОВА", "date": "2019.03.18", "title": "Благоевград: Без забавяне се осъществява преминаването през ГКПП „Илинден-Ексохи“"}
{"url": "http://www.focus-news.net/news/2019/03/18/2635882/kmetat-na-plovdiv-ivan-totev-vsichki-pochistvashti-mashini-v-grada-shte-badat-obnoveni-i-shte-badat-klas-evro-6.html", "text": "Всички почистващи машини в Пловдив ще бъдат обновени по последните изисквания и ще бъдат клас Евро 6. Това съобщи пред журналисти кметът на Пловдив Иван Тотев, предаде репортер на  Радио „Фокус”-Пловдив . По думите на кмета през последните години община Пловдив непрекъснато обновява техниката, а градът е може би единственият, който мие улици първи клас всеки ден. „Всичко това се случва с нова техника, производство 2018-2019 година и тя постоянно се обновява”, каза Тотев. „Стартираме нова процедура по сметоизвозване и сметосъбиране, голямата процедура, която се изпълнява от подизпълнител, където минималните изисквания са Евро 6”, каза още Тотев. „Ясно се вижда, че по този начин замърсяването на въздуха в града намалява и нормите за превишаване не са такива, каквито бяха. Вече имаме ясно идентифициран замърсител на въздуха и той не е от неподдържането на улиците, както беше преди 10 години, а от горенето на твърди горива”, посочи Тотев. Общината не може да се намеси в този процес, но ще изчака и ще кандидатства по мерките за подобряване на чистотата на въздуха. Иван Тотев посочи още, че от много години вече Общината не използва пясъчна смес в зимното поддържане на улиците и работи само със сол. \r\nПо думите на кмета усилията, които Общината полага за чистотата на въздуха, си заслужават и затова работата в тази посока ще продължи. \r\nВече са насадени и новите цветя по булевардите, които ще цъфтят през май. „Град Пловдив вече се мие и поддържа по най-новия начин”, добави още кметът Иван Тотев. \r\nЦветана ТОНЧЕВА", "date": "2019.03.18", "title": "Кметът на Пловдив Иван Тотев: Всички почистващи машини в града ще бъдат обновени и ще бъдат клас Евро 6"}
{"url": "http://www.focus-news.net/news/2019/03/18/2635875/tass-niderlandskite-vlasti-povishiha-do-nay-visoka-stepen-teroristichnata-zaplaha-za-utreht.html", "text": "Властите на Нидерландия повишиха до най-висока степен терористичната заплаха за провинция Утрехт. Това обяви в понеделник в социалната мрежа „Туитър“ националният координатор за борба с тероризма и сигурността, предава  TACC . \r\n„Нивото на заплаха е увеличено до пета степен за провинция Утрехт за период до 18 часа. Нападателите все още се издирват. Терористичните мотиви не са изключени\", се казва в разпространеното съобщение. Тереза Герова", "date": "2019.03.18", "title": "ТАСС: Нидерландските власти повишиха до най-висока степен терористичната заплаха за Утрехт"}
{"url": "http://www.focus-news.net/news/2019/03/18/2635876/plovdiv-politsiya-i-voenni-chasti-shte-otvoryat-bunkerite-do-parka-v-kv-karshiyaka-ostanali-ot-9-ti-pehoten-plovdivski-polk.html", "text": "Полиция и военни части ще отворят бункерите, в съседство до хотел Санкт Петербург, за да установят какво има в тях. Това съобщи за  Радио „Фокус”-Пловдив  областният управител на Пловдив Здравко Димитров. Бункерите не са отваряни от повече от 50 години. Те се намират до проблемния имот – парка, заради който хората от квартал „Кършияка” протестират и се намират в съседство с хотел Санкт Петербург. По думите на Здравко Димитров засега не е ясна чия е собствеността върху тях. Областният управител е бил сезиран за това от Инициативния комитет на протестиращите срещу застрояването на парка граждани. По разкази на възрастни хора от квартала тези помещения са били столови на 9-ти пехотен  Пловдивски полк, когато полкът е бил ситуиран там. Бункерите отдавна не се ползват по никакъв начин и зеят грозно, като са се превърнали в бунища и свърталище на наркомани и бездомници. Местата са опасни, особено вечер. \r\nОчаква се отварянето на бункерите да стане след 16.00 часа. \r\nЦветана ТОНЧЕВА", "date": "2019.03.18", "title": "Пловдив: Полиция и военни части ще отворят бункерите до парка в кв. „Кършияка”, останали от 9-ти пехотен Пловдивски полк"}
{"url": "http://www.focus-news.net/news/2019/03/18/2635884/gen-konstantin-popov-chlenstvoto-ni-v-nato-dava-sigurnost-stabilnost-i-rastezh-na-balgarskata-ikonomika-i-tova-se-otrazyava-na-blagosastoyanieto-na-horata.html", "text": "Членството ни в НАТО дава сигурност, стабилност и растеж на българската икономика и това се отразява на благосъстоянието на хората. Това каза председателят на Комисията по отбрана и депутат от ГЕРБ ген. Константин Попов в интервю за  Агенция „Фокус“  по повод 15-ата годишнина от членството на България в НАТО. „Спомням си, че по това време преди 15 години бях командир на базата в Граф Игнатиево и доста усилено се готвихме за мисията Air Policing. Мисля, че доста здраво работихме, имаше много предизвикателства. И на 29 март застъпихме без никакви проблеми и досега много успешно изпълняваме мисията по Air Policing. Що се отнася до това какви надежди сме имали и какво сме очаквали, може да се каже, че това е по-общ въпрос към обществото, към хората“, заяви ген. Попов и посочи, че НАТО дава сигурност и стабилност. „Всичко това спомага за добър икономически растеж, за развиване на икономиката, защото бизнесът и икономиката обичат сигурност, спокойствие и стабилност. И когато го има всичко това, това се отразява и на благосъстоянието на хората. Виждаме, че благосъстоянието на хората се подобрява - може би не чак толкова, колкото сме си мечтали, но се подобрява“, каза още той. \r\nГен. Попов посочи, че Българската армия има главна роля в НАТО. „Но тук мисля, че трябва да добавя и нещо, което като че ли не искаме да го припознаем. В НАТО не членува само Българската армия, задължения в НАТО няма само Министерството на отбраната или МВР. Когато става дума за сигурност, цялата държава с всичките си структури, с администрация, с институции имат своите отговорности. А когато наистина става въпрос и за сигурност и отбрана, всеки един от нас има своята отговорност“, заяви той. По думите му чрез трите проекта за модернизация на Българската армия, 10-процентното увеличение на възнагражденията на военнослужещите и увеличаването на капиталовите разходи със 100% се дава добра перспектива пред Българската армия. „Важно е действително да се придържаме към плана за увеличаване на бюджета на отбраната, който да достигне 2% от БВП, а защо не и повече, и Българската армия да бъде една добра армия – такава, каквато българското общество изисква от нас“, коментира ген. Попов. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.03.18", "title": "Ген. Константин Попов: Членството ни в НАТО дава сигурност, стабилност и растеж на българската икономика и това се отразява на благосъстоянието на хората"}
{"url": "http://www.focus-news.net/news/2019/03/18/2635888/gd-granichna-politsiya-na-gkpp-kapitan-andreevo-i-gkpp-dunav-most-vidin-trafikat-e-intenziven-na-izhod-za-tovarni-avtomobili.html", "text": "На ГКПП \"Капитан Андреево\" на българо-турската граница трафикът и ГКПП \"Дунав мост-Видин\" на границата с Румъния трафикът е интензивен на изход за товарни автомобили. Това съобщиха  ГД \"Гранична полиция\" .  \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2019.03.18", "title": "ГД \"Гранична полиция\": На ГКПП \"Капитан Андреево\" и ГКПП \"Дунав мост-Видин\" трафикът е интензивен на изход за товарни автомобили"}
{"url": "http://www.focus-news.net/news/2019/03/18/2635885/praznikat-kyustendilska-prolet-e-neprisastven-den-za-vsichki-raboteshti-na-teritoriyata-na-obshtina-kyustendil.html", "text": "Празникът „Кюстендилска пролет” е неприсъствен ден за всички работещи на територията на Община Кюстендил. Това каза на пресконференция общественият посредник Васил Иванов, предаде репортер на  Радио „Фокус” – Кюстендил . По думите на Васил Иванов това е обявено с решение на Общински съвет – Кюстендил от 2011 година. „На този ден по силата на член 21 от Закона за местното самоуправление и местната администрация не е нужно да бъде издаван допълнителен акт от страна на работодателите”, каза Васил Иванов. По думите му, ако все пак хората работят, то на тях трябва да им бъдат начислени суми, съответстващи за работа в почивен ден. „Ако някои от работещите считат, че на този ден ще им бъдат нарушени правата, да сезират мен или Инспекцията по труда. Тогава ще бъдат извършени проверки по сигнали за нарушаване на трудовото законодателство”, каза Васил Иванов. По думите му изключение от обявените правила правят работещите в съдебната система. \r\nВенцеслав ИЛЧЕВ", "date": "2019.03.18", "title": "Празникът „Кюстендилска пролет” е неприсъствен ден за всички работещи на територията на Община Кюстендил"}
{"url": "http://www.focus-news.net/news/2019/03/18/2635887/daily-sabah-turtsiya-i-iran-zapochnaha-savmestna-operatsiya-sreshtu-pkk.html", "text": "Турция и Иран започнаха съвместна операция срещу „Работническата партия на Кюрдистан“ (ПКК), съобщава вестник  Daily Sabah , като се позовава на изявление на министъра на вътрешните работи в Анкара Сюлейман Сойлу. \r\nПКК нейният ирански филиал, „Партията за свободен живот на Кюрдистан“ (ПСЖК/PJAK) използват планината Кандил, разположена приблизително на 40 километра югоизточно от турската граница в иракската провинция Ербил, като щаб на терористичната групировка, подчертава изданието.  \r\nВъпреки че ПКК е със седалище в Сирия до 1998 г., понастоящем терористичната организация се контролира от централата си в Северен Ирак. Съюзът на Кюрдските общности (КСК) служи като обединяваща група за терористични групировки, функциониращи от името на ПКК в Турция, Ирак и Сирия.  \r\nСъздадена през 1978 г., ПКК се бори с турската държава за извоюването на независимост за кюрдите, въпреки че през следващите години тя измести целта си към автономия. В резултат на действията са загинали над 40 хил. души. ПКК е класифицирана като терористична организация от Турция, САЩ и Европейския съюз. . Тереза Герова", "date": "2019.03.18", "title": "Daily Sabah: Турция и Иран започнаха съвместна операция срещу ПКК"}
{"url": "http://www.focus-news.net/news/2019/03/18/2635886/georgi-vergiev-shte-zaeme-myastoto-na-slavcho-velkov-kato-naroden-predstavitel-ot-pg-na-bsp-za-balgariya.html", "text": "Централната избирателна комисия обяви Георги Вергиев за народен представител в 44-тото Народно събрание от листата на „БСП за България“, от Тринадесети изборен район – Пазарджишки, на мястото на подалия оставка Славчо Велков. Това се посочва в решение на ЦИК, публикувано на  сайта  на Комисията. Предстои решението да се обнародва в „Държавен вестник“. \r\nНа 14 март парламентът прекрати правомощията на Славчо Велков като народен представител от ПГ на „БСП за България“. Като мотив за подадената оставка Велков изтъкна влошеното си здравословно състояние и необходимостта от продължително лечение. Славчо Велков бе водач на листата на „БСП за България“ в 13-ти МИР - Пазарджик на парламентарните избори през 2017 г. Георги Вергиев е бил четвърти в листата, от която тогава в парламента влизат първите трима. В момента Вергиев е общински съветник в град Септември. \r\nЦветилена СИМЕОНОВА", "date": "2019.03.18", "title": "Георги Вергиев ще заеме мястото на Славчо Велков като народен представител от ПГ на „БСП за България“"}
{"url": "http://www.focus-news.net/news/2019/03/18/2635889/korneliya-ninova-bsp-balgarskata-zemedelska-partiya-izrazi-gotovnost-da-se-vklyuchi-v-garantiraneto-na-chestnostta-na-vota-i-otstoyavaneto-na-interesite-na-drebnite-proizvoditeli.html", "text": "Българската земеделска партия (БЗП) изрази готовност да се включи не само в гарантирането на честността на вота, но и в отстояването на интересите на българските дребни производители. Това каза лидерът на БСП Корнелия Нинова по време на пресконференция след среща с представители на Българска земеделска партия, предаде репортер на  Агенция „Фокус“.  Лидерът на БСП посочи, че партиите и организациите стават повече за демократичния изборен процес. Нинова отчете, че срещата ѝ с Българската земеделска партия е поредната на БСП в желанието за общ фронт за гарантиране на честни избори. Тя посочи, че с Българската земеделска партия имат съвпадение в позициите за изборните правила. „Имаме опасения от фалшификация и промяна на вота. Имаме и решимост и те с техните възможности и ние с нашите и другите организации, с които се срещнахме да противодействаме“, подчерта още Нинова. „За наша радост тези разговори прерастват в разговор за политики. Българската земеделска партия представлява малки и средни дребни земеделски производители и днес говорихме за това как с общи усилия можем да защитим техните права“, каза Нинова. По думите ѝ разговорът е бил как да се защитят правата им в Европейския парламент. Лидерът на БСП поясни, че е обсъдена и програмата на БСП за развитие на земеделието, която е част от „Визия за България“. „Може би тези разговори ще прераснат в споразумение за подкрепа за предстоящите европейски избори. Благодаря им за доверието, за признанието, което чухме и за готовността и те със свои структури да се включат не само в гарантирането на честността на изборния процес, но и в отстояването на интересите на България, на българския дребен земеделски производители, най-вече интересите на българите да имаме собствена, чиста, екологично произведена храна. Имаме прекрасна земя, която може да храни българския народ. Така че ще обединим усилията си в областта на политиките, не само по отношение на изборния процес“, допълни Нинова.  \r\nПредседателят на Българската земеделска партия д-р Пейчо Касъров благодари на Корнелия Нинова и посочи, че както са се запознали с „Визия за България“ на БСП и са обсъдили с колегите си какво е отношението на социалистите към българското земеделие и кои са общите политики, които съвпадат в посока европейско и българско земеделие, са решили да работят заедно по този процес. Той се спря на важността на машинното гласуване и изчистването на избирателните списъци. Според него трябва да се създаде в българското общество усещане за справедливост в изборния процес. \r\nДеница КИТАНОВА", "date": "2019.03.18", "title": "Корнелия Нинова, БСП: Българската земеделска партия изрази готовност да се включи в гарантирането на честността на вота и отстояването на интересите на дребните производители"}
{"url": "http://www.focus-news.net/news/2019/03/18/2635892/veliko-tarnovo-piyan-shofyor-se-e-blasnal-s-leka-kola-v-parkiran-tovaren-avtomobil-v-selo-vardim.html", "text": "Водач, употребил алкохол, са установиха служители на Районно управление на МВР – Свищов при обработване на катастрофа с материални щети в село Вардим. Това съобщиха от пресцентъра на  Областна дирекция на МВР – Велико Търново . Сигнал за случая е получен вчера, около 18.00 часа. Изпратеният на мястото полицейски екип е установил, че лек автомобил „Нисан Примера“, управляван от 44-годишен мъж от Свищов, е блъснал паркиран извън пътното платно товарен автомобил. При проверка на водача на лекия автомобил апаратът е отчел 2,81 промила. Той е отказал кръвна проба.  \r\nДруг водач, употребил алкохол, е бил установен тази нощ, в 03.40 часа, в града. При проверка на товарен автомобил „Мерцедес“, управляван от 54-годишен мъж от същия град  е установено, че е седнал зад волана с 1.91 промила алкохол. Той е дал кръвна проба за химичен анализ.  \r\nПо двата случая са образувани бързи производства.", "date": "2019.03.18", "title": "Велико Търново: Пиян шофьор се е блъснал с лека кола в паркиран товарен автомобил в село Вардим"}
{"url": "http://www.focus-news.net/news/2019/03/18/2635891/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  ще започнем с обзор на събитията от вече изминалата седмица. Какви са капиталовите разходи, заложени в Бюджет 2019 на Община Петрич, научаваме от зам.-кмета по строителство – Минка Салагьорова. Паметник на репресираните от комунистическия режим изграждат в Петрич. Повече за проекта ще чуем от зам.-кмета по Култура – Илияна Попова. Мотоклуб „Калабак” в петричкото село Самуилово най-сетне ще има състезатели и в международни надпревари. Тази година седем негови състезатели ще карат не само в Националния шампионат, но и в Източноеврпоейския шампионат по мотокрос. Наш събеседник по темата ще бъде кметът на село Самуилово – Кирил Стоянов. Ще Ви запознаем и с повече подробности около срещата на кмета Димитър Бръчков с Посланика на Казахстан Негово Превъзходителство Темиртай Избастин. Очакваме и Вас на телефоните в студиото 0885 303 373 и 073/ 88-55-81, или на e-mail: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна Община Петрич. \r\nПредаването „Петрич – древен и вековечен“ се излъчва на честотите на Радио „Фокус“ – Пирин от 15.00 до 16.00 часа всеки понеделник, с водещ Натали Стефанова.", "date": "2019.03.18", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/03/18/2635896/blagoevgrad-preustanoveno-e-dvizhenieto-na-izhod-za-tovarni-avtomobili-na-gkpp-ilinden-eksohi.html", "text": "Преустановено е движението на изход за товарни автомобили на ГКПП „Илинден-Ексохи“. Това съобщи слушател на  Радио „Фокус“ .  проверява сигнала и ще продължи да ви информира за случващото се.", "date": "2019.03.18", "title": "Благоевград: Преустановено е движението на изход за товарни автомобили на ГКПП „Илинден-Ексохи“"}
{"url": "http://www.focus-news.net/news/2019/03/18/2635893/smetnite-palati-na-balgariya-i-ruskata-federatsiya-podpisaha-obnoveno-sporazumenie-za-satrudnichestvo.html", "text": "Председателят на българската Сметна палата Цветан Цветков и председателят на Сметната палата на Руската федерация Алексей Кудрин подписаха в Москва обновено споразумение за сътрудничество между двете институции. Това съобщиха от  пресцентъра на  . \r\nСъс споразумението се разкриват нови възможности за бъдещи съвместни дейности и се дава шанс на българските и руските одитори да обменят опит по значими теми от общ интерес като одита на публичния дълг, одити на изпълнението на правителствени програми, оценка на вътрешния одит и др. \r\nУбедени сме, че руската одитна институция ще съдейства за процеса на трансформация на ВОИ като гарант за добро управление в публичния сектор чрез прилагането на принципите за независимост, професионална компетентност и отчетност пред обществото и поради тази причина българската Сметна палата подкрепи кандидатурата на Сметната палата на Руската федерация за домакин на XXIII-я Конгрес на ИНТОСАЙ, посочи г-н Цветан Цветков. Той благодари на Сметната палата на Руската федерация за това, че е неотменен партньор на българската Сметна палата от нейното възстановяване през 1995 г.  \r\nСпоред г-н Алексей Кудрин през последните години ролята на ВОИ значително се е увеличила и е надхвърлила традиционния финансов контрол. Затова целта на ВОИ е да бъдат не само контрольори, но и външни партньори на министерства и ведомства, т.е. не само да идентифицират проблемите, но и да обсъждат съвместно начини за тяхното решаване.  \r\nПо време на срещата бяха обсъдени основните теми на предстоящия XXIII-я Конгрес на ИНТОСАЙ, който ще се състои през есента – дигитализация на одитния процес и стратегически одити. Дигитализацията е сред основните цели и в работата на руската Върховна одитна институция, подчерта г-н Алексей Кудрин. \r\nБългарската Сметна палата работи активно по дигитализацията на дейността си, като използваме специален софтуер, позволяващ значително да подобрим качеството на одитите, заяви Цветан Цветков. Той уточни, че при финансовия одит и одита на изпълнението дейността на одиторите е изцяло цифровизирана, като напредва и процесът по дигитализация на одита на съответствието и финансовия контрол на политическите партии. Българската сметна палата подкрепя и темата за стратегическите одити чрез одитите на изпълнение, които извършва институцията. \r\nПо време на срещата страните споделиха опит и в прилагането на нови одитни методи и подходи и се договориха да продължат сътрудничеството в рамките на обновеното споразумение, което включва обмен на информация и методологични практики, съвместни мероприятия по основните въпроси на външния одит в публичния сектор. \r\nИзпълнението на споразумението започна с провеждането в рамките на посещението на кръгла маса за споделяне на опит в няколко области. Председателят Цветан Цветков представи методологията на одита на правителствени програми, като изтъкна, че българската Сметна палата е единствената, която извършва проверка за ефективността и ефикасността тези програми. \r\nПроф. Георги Иванов, член на българската Сметна палата, запозна участниците в кръглата маса с оценка на звената за вътрешен одит и  подобряване на взаимодействието между ВОИ и звената за вътрешен одит в България. \r\nТома Дончев, директор на дирекция „Развитие на одитната дейност“ представи качествените показатели за оценка на приноса на ВОИ към системите за управление в публичния сектор.", "date": "2019.03.18", "title": "Сметните палати на България и Руската федерация подписаха обновено споразумение за сътрудничество"}
{"url": "http://www.focus-news.net/news/2019/03/18/2635898/sofiyska-rayonna-prokuratura-vnese-obvinitelen-akt-za-otpravena-zakana-s-ubiystvo.html", "text": "Софийска районна прокуратура внесе обвинителен акт за отправена закана с убийство. Това съобщиха от пресцентъра на  Прокуратурата . С внесен от Прокуратурата обвинителен акт, А. А., е обвинен в това, че на 24 август 2018 г., около 20.00 часа в търговски обект в София, в който пострадалата Г. работела като продавач, се е заканил с убийство на Г., отправяйки ѝ реплики, съдържащи заплаха за живота ѝ: с думите: „Ще те изчакам да свършиш работа и ще видиш какво ще ти се случи! Ще те убия!“; като това заканване би могло да възбуди основателен страх за осъществяването му. Пострадалата Г. и А. се познавали, като двамата имали интимни отношения в периода от септември 2016 г. до септември 2017 г. Описаното деяние съставлява престъпление по чл. 144, ал. 3, вр. ал. 1 НК. \r\nПредстои делото срещу А. да бъде насрочено за разглеждане в Софийски районен съд.", "date": "2019.03.18", "title": "Софийска районна прокуратура внесе обвинителен акт за отправена закана с убийство"}
{"url": "http://www.focus-news.net/news/2019/03/18/2635855/sliven-nyama-zasileni-merki-na-politsiyata-v-sliven-po-klyuchovite-infrastrukturni-obekti-sled-atentata-v-nova-zelandiya.html", "text": "Няма засилени мерки на полицията в Сливен по ключовите инфраструктурни обекти, съобщиха за  Радио „Фокус“ – Сливен  от Областната дирекция на МВР – Сливен. От дирекцията допълниха, че обекти като гари и автогари традиционно са обект на повишено внимание от страна на полицията, но допълнителни мерки след атентата в Нова Зеландия не са предприемани. \r\nЦелите, които си поставя ръководството на ОДМВР - Сливен са свързани с повишаване ефективността на дейностите по превенция и разкриваемост на престъпленията против личността и собствеността на гражданите с акцент върху малките населени места и рисковите групи, и по отношение на икономическите престъпления с акцент контрабанда, измами, злоупотреби с ДДС, престъпления с акцизни стоки, корупция и други, ощетяващи държавния бюджет. Запазване на тенденциите по намаляване на пътния травматизъм и повишаване на ефективността при контрола и организацията на движението по пътищата. Осигуряване на спокойна обстановка за произвеждане на предстоящите избори кампании за 2019 година е също цел на ОДМВР – Сливен.", "date": "2019.03.18", "title": "Сливен: Няма засилени мерки на полицията в Сливен по ключовите инфраструктурни обекти след атентата в Нова Зеландия"}
{"url": "http://www.focus-news.net/news/2019/03/18/2635897/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В предаването  „Садово в сърцето на Тракия“  на  Радио „Фокус“-Пловдив  ще говорим отново за проблемната подпорна стена на река Чая в землището на село Катуница, която подаде преди около 2 месеца. Около 50 метра от нея бе пропукана и наклонена към реката заради нерегламентирано извличане на пясък от коритото й. Подпорната стена е строена през 80- те години като железобетонна конструкция и досега не е била укрепвана или ремонтирана. След назначена комисия от експерти от „Напоителни системи“ ЕАД и Басейнова дирекция „Източнобеломорски район“ бе започнато укрепване на съоръжението. До къде стигнаха ремонтните дейности ще научим от кмета на селището Красимир Юруков. Наближава църковният празник Благовещение, който отбелязваме на 25 март. На този ден Архангел Гавриил възвестява Дева Мария за това, че тя ще роди по плът очаквания Спасител на човечеството, сина Божий – Иисус Христос. Какви инициативи са организирани в селата Поповица и Селци ще научим от секретарите на месните читалища съответно Маринела Ставрева и Петрана Илиева. Предаването „Садово в сърцето на Тракия“ се излъчва всеки понеделник, от 16.00 до 17.00 часа.", "date": "2019.03.18", "title": "Акценти в предаването „Садово в сърцето на Тракия“ на Радио „Фокус“-Пловдив"}
{"url": "http://www.focus-news.net/news/2019/03/18/2635900/pazardzhik-zadarzhan-e-60-godishen-mazh-v-rayona-na-selo-poibrene-za-pritezhanie-na-nezakonno-orazhie.html", "text": "Мъж, притежаващ незаконно оръжие е задържан от автопатрул при Районно управление на МВР-Панагюрище, съобщиха от Пресцентъра на  ОДМВР-Пазарджик . Тази нощ в местността \"Осенов дол\" в района на село Поибрене униформените засекли 60-годишен мъж от Златица. Органите на реда разполагали с информация, че мъжът излизал на бракоинерски лов в местността и предприели обстойна проверка. Не след дълго мъжът бил принуден да покаже на униформените къде е скрил оръжието си. Намерена е гладкоцевна пушка 12-ти калибър, вкладна цев с калибър 7.62 мм, два патрона за карабина и един за гладкоцевна пушка. Оръжието и боеприпасите, които са незаконо притежавани от мъжа са иззети, а той е задържан в ареста. По случая е образувано бързо производство.", "date": "2019.03.18", "title": "Пазарджик:  Задържан е 60-годишен мъж в района на село Поибрене за притежание на незаконно оръжие"}
{"url": "http://www.focus-news.net/news/2019/03/18/2635894/mvnr-nyama-informatsiya-za-postradali-balgarski-grazhdani-pri-intsidenta-v-grad-utreht.html", "text": "Посолството на България в Холандия следи развитието на ситуацията след инцидента в град Утрехт, при който неизвестен засега извършител откри стрелба в трамвай. Toва се посочва в публикация в официалната страница на Министерството на външните работи в социалната мрежа  \"Фейсбук\" . Към 13.30 ч. българско време посолството ни в Хага не разполага с информация за пострадали български граждани. Потвърдено е за един загинал, но няма точни данни за броя на ранените. Холандските власти са отцепили района на площада, където е станал инцидента, като призовават гражданите да се въздържат от движение в района, за да позволят по-лесното достигане на медицинските екипи. Трамвайният транспорт също е временно спрян. В провинция Утрехт е въведена най-високата степен на заплаха 5, като до момента в цялата страната важеше степен 4.", "date": "2019.03.18", "title": "МВнР: Няма информация за пострадали български граждани при инцидента в град Утрехт"}
{"url": "http://www.focus-news.net/news/2019/03/18/2635902/kyustendil-okrazhniyat-sad-postanovi-nakazanie-ot-4-godini-i-2-mesetsa-zatvor-za-rumanski-grazhdanin-prichinil-smartta-na-21-godishen-mladezh-pri-paten-intsident.html", "text": "Окръжният съд в Кюстендил постанови наказание от 4 години и 2 месеца затвор за румънски гражданин, причинил смъртта на 21-годишен младеж от Кюстендил, предаде репортер на  Радио „Фокус” – Кюстендил . Инцидентът е от 10 май 2014 година, когато на път Е-79 автомобилът с румънска регистрация навлиза в платното за насрещно движение, удряйки движещия се по платното друг лек автомобил. Според съда румънският водач е нарушил правилата за движение и е причинил смъртта на водача на другата кола, както и телесни повреди на двама от спътниците му. Осъденият трябва да заплати и близо 6 хиляди лева разноски по делото. Присъдата може да бъде обжалвана в срок от 15 дни пред по-горна инстанция. \r\nВенцеслав ИЛЧЕВ", "date": "2019.03.18", "title": "Кюстендил: Окръжният съд постанови наказание от 4 години и 2 месеца затвор за румънски гражданин, причинил смъртта на 21-годишен младеж при пътен инцидент"}
{"url": "http://www.focus-news.net/news/2019/03/18/2635904/rositsa-yordanova-zam-kmet-na-dobrich-sobstvenitsite-na-sezonni-terasi-tryabva-da-podadat-zayavleniya-za-razreshenie-za-postavyaneto-na-saorazheniyata.html", "text": "На прага на пролетта всички собственици на сезонни тераси трябва да подадат заявления за разрешение за поставянето на съоръженията. Това съобщи зам.-кметът „Икономическо развитие и европейски фондове“ Росица Йорданова, предаде кореспондентът на  Радио „Фокус” – Варна . По думите на зам.-кмета много често собствениците на сезонни тераси се бавят с процедурата или я забравят и след проверки от контролните органи в Общината се оказва, че те не са платили необходимата за целта такса. „От тази седмица започва съвместна проверка с Дирекция „Устройство на територията и строителен контрол“, съобщи зам.-кметът. Ще се проверява каква площ се ползва. На търговците, които не са спазили своите задължения, ще бъдат съставяни констативни протоколи, посочи зам.-кметът. Росица Йорданова допълни, че собствениците на кафемашини също забравят своите задължения по отношение на разрешителни и плащане на такси.  \r\nЖулиета НИКОЛОВА", "date": "2019.03.18", "title": "Росица Йорданова, зам.-кмет на Добрич: Собствениците на сезонни тераси трябва да подадат заявления за разрешение за поставянето на съоръженията"}
{"url": "http://www.focus-news.net/news/2019/03/18/2635903/strategicheski-savet-se-sazdava-pri-darzhavniya-glava-rumen-radev.html", "text": "Държавният глава Румен Радев създава със свой указ Стратегически съвет към президента на Републиката. Това съобщиха от  прессекретариата на държавния глава . Стратегическият съвет е консултативен орган, работещ на обществени начала при президента на Република България, и има за цел изготвянето на документи със стратегическо значение, позиции, становища, анализи и др.  Председател на Стратегическия съвет при президента е началникът на кабинета на държавния глава, Иво Христов. Иво Христов  е роден на 8 октомври 1970 г. в Истанбул. Завършва средното си образование в „Athénée Royale“ в Брюксел през 1988 г., а висшето си юридическо образование в Софийски университет \"Св. Климент Охридски\".  \r\nПреводач на множество романи на Ромен Гари, Маргьорит Дюрас, Андре Жид, Филип Джиан, Тонино Бенакиста.  \r\nРаботил е като журналист в RFI-България, НТВ, БНТ и сп. „Europe Magazine“, издавано в Париж (2000-2001 г.).  \r\nАвтор на политическата биография на Франсоа Митеран, издадена на български език през 2000 г.  \r\nАвтор на блога leroisalomon.blog.bg  \r\nПубликувал е в списание „L'Europeo“, вестник „Сега“ и списание „Тема“, кореспондент на сайта Courrier des Balkans за България.  \r\nСъздател на сдружение „Солидарна България“.  \r\nРедактор и коментатор в списанието за политически анализи „A-specto“ (2014-2016).  \r\nПубликувал е статии посветени на киното, литературата и фотографията. Автор на две фотографски изложби.  \r\nВладее френски, английски, руски и испански език.  \r\nНазначен e за началник на кабинета на държавния глава с указ на президента №45 от 23 януари 2017 г.  \r\nКредо: „Успехът е на острието на шпагата.“ (Шарл де Гол)  Заместник-председател на Съвета е Невин Фети, съветник на президента по правни въпроси.   Невин Фети . е родена на 2 април 1977 г. в гр. Варна, където завършва  езикова гимназия с изучаване на френски език. През 2001 г. придобива магистърска степен по право от Софийския университет “Св. Климент Охридски”, от 2005 г. има магистърска степен по защита на националната сигурност от Академията на Министерството на вътрешните работи. Защитава дисертационен труд и придобива образователно-научна степен „доктор” по въпросите на сключването и изпълнението на договори с достъп до класифицирана информация.  \r\nПрез 2002 г. е съдебен кандидат в Софийския градски съд. Била е адвокат в Софийската адвокатска колегия /2002-2003/, работила е в Държавната комисия по сигурност на информацията /2003-2004/, заемала е последователно длъжностите асистент, старши асистент и главен асистент в Академията на Министерството на вътрешните работи /2004-2012/. В периода 2007-2011 е секретар на Президента на Република България по юридически въпроси. Хоноруван преподавател по дисциплината “Гражданско право - обща част” в Юридическия факултет на Софийския университет “Св. Климент Охридски”. Дългогодишен преподавател в Националния институт на правосъдието по въпросите на защитата на класифицираната информация. Автор е на множество статии.  \r\nВладее турски, френски, руски и английски език.  \r\nКредо: \"Законът, който живее вътре в нас, се нарича съвест.\" (Кант)  Членове на съвета са: Александър Маринов  е роден на 12 май 1957 г. в София. През 1982 г. завършва социология в Софийския университет „Св. Климент Охридски”. През 1987 г. защитава дисертационен труд за ролевите конфликти на личностно равнище и придобива образователна и научна степен доктор по научна специалност „Социология”.  \r\nЗапочва трудовата си дейност през 1983 г. в Софийския университет „Св. Климент Охридски”. От 1991 до 1997 г. е народен представител в 36-то и 37-то Народно събрание.  \r\nОт 2005 г. е доцент, а от 2016 г. – професор в катедра „Публична администрация” на Философския факултет на Софийския университет „Св. Климент Охридски”, от 2009 г. – доцент, от 2017 г. – професор в катедра „Политически науки” на Пловдивския университет „П. Хилендарски”. От 2008 до 2014 г. е член на Постоянната комисия по социални и правни науки и национална сигурност към Агенцията за акредитация.  \r\nАвтор на четири авторски монографии, 4 колективни монографии и над 70 студии и статии. Член на редакционни съвети на четири научни периодични издания.  \r\nНаучен ръководител на шест успешно защитили докторанти и над 70 дипломанти.  \r\nОт 2002 г. и досега развива активна журналистическа и публицистична дейност в електронни и печатни медии.  \r\nВладее руски, английски и френски език.  \r\nМайстор на спорта по хокей на лед, състезател на хокейните клубове на „Левски” (1972-1978 г.),  и „Академик” (1979-1983 г.) и на националния отбор на България (1976-1980 г.).  \r\nКредо: „Красивите думи не са истински, истинските думи не са красиви.“ (Конфуций)  Атанас Пеканов  е икономист в Австрийския институт за икономически изследвания (WIFO), във Виена, Австрия, и лектор във Виенския университет по икономика и бизнес (WU Wien). Преди това е работил в Европейската Централна Банка във Франкфурт, Германия. Завършил е бакалавърска степен по икономика във Виенския университет по икономика и бизнес и магистратура по икономическа политика в University College London. В момента докторант по икономика във Виенския университет по икономика и бизнес (WU Wien) с фокус върху темите парична и фискална политика. Член е на Съвета за икономическо и социално развитие към Президента на Република България. Два пъти избран за стипендиант на Българската Народна Банка (2015, 2019). През 2018 също избран за стипендиант на Австрийската икономическа асоциация. Член на Инициативата за млади изследователи на Института за Ново икономическо мислене (Institute for New Economic Thinking).  \r\nКредо: „Тестът за нашия прогрес не е в това дали прибавяме повече към богатството на тези, които имат много, а в това дали осигуряваме достатъчно за тези, които имат твърде малко.” (Франклин Делано Рузвелт)  Владимир Шейтанов  е дипломат от кариерата, специализирал в Харвардския институт по международно развитие, Вашингтонския институт по международно право, Световната търговска организация – Женева, работил с УНКТАД, ИКАО, Комитета за космоса на ООН; единствения чуждестранен адвокат пред Народния съд на полк. Муамар Кадафи, допуснат до защита на 5-те български медицински сестри в Либия по СПИН процеса в Либия през 2000-2002.  \r\nКредо: Територия на духа.  Гергана Пирозова  е театровед и театрален критик. Двигател на каузите за съхраняването на българските театри и опазването на Борисовата градина.  Кредо: Всяка унищожена културна институция е загубена битка за бъдещето на България!  Еленко Божков  е роден на 3  юли 1953 г. в гр. Кюстендил. Завършва Техническия Университет в София със специалност Електроинженер – Автоматизация на енергийните системи”  през 1977 г.  \r\nВ периода 1977-1980 г. работи като инженер наладчик в „Пусково Наладъчно Управление” към ДСО „Монтажи”, а от 1981  до 1989 г. е научен сътрудник и ръководител на секция в НИТИ „Техенерго”   \r\nВ периода 1990 – 1991 г. е народен представител в 7-ото ВНС и заместник председател на Комисията по енергетика.  \r\nОт 1993 до 1996 г. е член на Съвета на Директорите на НЕК, а в периода 1995 – 1997 г. е Главен секретар на Министерство на енергетиката.  \r\nВ периода 2002 - 2003 г. е Изпълнителен Директор на Енергопроект, а от 2003 до 2006 г. е ръководител на проект „Рехабилитация на блокове 1-4 в ТЕЦ Марица- Изток 3” към „Енергоремонт – Гълъбово”.  \r\nЧлен е на Надзорния Съвет на „Енел – Марица Изток 3”  за периода 2006 – 2010 г.  \r\nОт 2001 – 2013 г. и от 2015 г.– досега е управител на „Пирин Ват” ООД. В периода 2013 – 2014 е член на ДКЕВР.  \r\nЖенен и има  син и дъщеря и внуци.  \r\nКредо: С енергия, идеи и опит за Родината!  Жасмина Мирчева  е лекар, доктор на науките на БАН, гост - изследовател и преподавател във Франция и Германия. Два пъти директор на Агенцията за лекарства, извършила съществени реформи за преструктуриране на фармацевтичния сектор у нас. Има 7-годишен опит като Директор за Източна Европа към Европейското представителство на производителите на безрецептурни лекарства в Брюксел. Работила е за Световна банка като експерт по лекарствена политика. Била е съветник към българския Икономически и социален съвет. Номинирана е 3 пъти за шеф на кабинета в здравното и социално министерства.  Носител е на диплом за европейски политики от Националното училище по администрация на Франция. Владее свободно френски, немски, английски и руски езици.  \r\nКредо: „Да правя добро навсякъде,  по всяко време и на всеки, на когото мога, докато мога...“ (по Джон Уесли)  Живко Георгиев  е роден на 25 февруари 1955 г. Магистър по социология, преподавател в бакалавърски и магистърски програми на специалностите 'Социология' и 'Политология' в СУ 'Климент Охридски' в направленията 'Методология на емпиричните социологически изследвания', 'Маркетингови изследвания', 'Политически и социален маркетинг'.  \r\nОт 1992 г. до 2001 г. е изследователски директор на ББСС Галъп Интернешънъл, а от 2001 г. собственик и управител на Джи Кънсалтинг - компания, специализирана в изследователска и консултантска дейност.  \r\nС богат професионален опит в ръководството и реализизацията на изследователски проекти за множество компании, Световната банка, UNDP, USAID, министерства, държавни агенции, общини, неправителствени организации, политически партии.  \r\nПрез различни периоди е бил председател или член на управителния съвет на неправителствени организации като Фондация 'Развитие на гражданското общество',  Институт за социална интеграция, Граждански институт, Институт 'Иван Хаджийски' и др.  \r\nКредо: \"Песимизъм на разума, оптимизъм на волята.“ (Антонио Грамши).  Калоян Методиев  е роден на 24 април 1976 година в София. Завършва 133  СОУ „Ал. Пушкин” с хуманитарен профил и руски език (1994).  През 2001 се дипломира като магистър по политически науки със специализация „Външна политика и национална сигурност“ в СУ „Св. Климент Охридски“. Доктор по политически науки от СУ (2011). Преподавал е различни политически дисциплини в СУ “Св. Климент Охридски“ и ЮЗУ „Неофит Рилски“. Негови научни публикации са издавани на английски, сръбски, хърватски и албански език. Автор е на две монографии – „Поколения и възраст в политиката. Българският преход“ и „Западните Балкани и България (политика, дипломация, сигурност)“. От 2015 година е политолог и главен анализатор на Института за стратегии и анализи (ИСА). Владее английски, руски, сръбски и хърватски език.  \r\nКредо: \"Действам!\"  Петър Воденски  е роден в София на 15 януари 1951 година. Завършил е Английската гимназия в София (1970), а след военната си служба (1970-1972) завършва МГИМО (1977).  \r\nРаботил в МВнР (1978-2015), във всички кариерни дипломатически рангове от аташе до посланик, бил е началник на политическия кабинет на министъра при Станислав Даскалов (1993-1994) и при Соломон Паси (2004-2005), както и директор на различни дирекции в Министерството.  \r\nИзвънреден и пълномощен посланик на Република България  в Република Кипър (2005-2009), в Република Молдова (1995-2001), в Република Турция (1991-92), Генерален консул на Република България в Истанбул (1990).  \r\nУдостоен със златен почетен знак на Министерството на външните работи (2005 и 2013) и златен почетен знак „За вярна служба под знамената“ (2001) на Министерството на отбраната.  \r\nАвтор на книгата „А иначе дипломацията е сериозен занаят“ (2013).  \r\nВладее английски, турски, руски и френски.  \r\nЖенен, с три деца.  \r\nКредо: Дипломацията - дори да е в някои случаи недотам добра - е за предпочитане пред \"добрата война“.  Румен Гълъбинов  е роден през 1966 г. в град Бургас. Завършва УНСС като магистър по Икономика. Има следдипломни квалификации от Университета на Джорджтаун, Вашингтон, САЩ (Банков рисков мениджмънт), Университет Сeйнт Джон, Колеж по застрахователен и рисков мениджмънт, Ню Йорк, Университета Екситър, Великобритания (Банки и финанси).  \r\nСпециализирал е банков и застрахователен мениджмънт в Германия и Англия.  \r\nПредседател на Агенцията за застрахователен надзор, след което е зам.-председател на Комисията по финансов надзор.  \r\nРаботил е в управителните съвети на международни финансови компании от Холандия, Австрия и САЩ.  \r\nАвтор е на три книги и поредица от статии в националната  и международна преса в областта на банките, застраховането и финансите.  \r\nВладее английски език и руски език.  \r\nКредо: Демографията в България е основен фактор за икономиката.", "date": "2019.03.18", "title": "Стратегически съвет се създава при държавния глава Румен Радев"}
{"url": "http://www.focus-news.net/news/2019/03/18/2635901/rumen-hristov-sds-shte-polozhi-vsichki-vazmozhni-usiliya-broyat-na-deputatite-ot-balgariya-v-enp-da-badat-kolkoto-se-mozhe-poveche.html", "text": "СДС ще положи всички възможни усилия броят на депутатите от България в ЕНП да бъдат колкото се може повече. Това става ясно от  писмо , изпратено от лидера на СДС Румен Христов до председателя на ЕНП Жозеф Дол. „Уважаеми г-н Дол, Вие се обърнахте към нас, партиите-членки на ЕНП от България, в един от най-важните моменти за Европейския съюз от неговото създаване до днес. Като опитен и мъдър европейски лидер, Вие много точно сте уловили пулса на променяща се Европа и опасностите пред нашия общ дом. Всеки европеец, който милее за нашия континент, с притеснение и надежда очаква изборите за Европейски парламент през май“, пише Христов. \r\nПо думите му в СДС не правят изключение – и като политици, и като граждани на Стария континент, съхранили в душата си идеите на бащите на Обединена Европа. „СДС е партията, която направи най-много за влизането на България в НАТО и ЕС, за пазарната икономика, отпадането на визите. Тя проправи пътя на България към Европа. И затова не можем да допуснем всичко, за което сме се борили и работили, да бъде застрашено“, допълва Христов и уточнява, че предизвикателствата пред тях, партиите-членки на ЕНП от цяла Европа, са по-сериозни, отколкото пред другите. „Защото ние сме най-силните защитници на продължаването на интеграционните процеси и най-яростните противници на антиевропейските тенденции. Ние сме гарант, че европейската идея ще бъде жива и няма да допуснем евроскептиците, крайно левите, крайно десните и  популистите да я опорочат“, уточнява Христов. \r\nТой подчертава, че от СДС имат мисия, която трябва да изпълнят на предстоящите избори. „За нея ни е необходим всеки глас, всеки десен вот, който да запази водещата роля на ЕНП в Европа“, посочва Христов. „Всичко това ни кара да подходим с голяма отговорност и сериозност към Вашето писмо. Ние го разгледахме на заседанието на Националния съвет на СДС на 15 март.  Вашият  апел беше разбран от всички и приет с голямо уважение. Обединихме се около позицията, че национал-популистките партии и движения, които досега имаха възможност само да говорят срещу бъдещето на обединена Европа, ще получат възможността да влияят върху  европейското законодателство, ако не им дадем решителен отпор на евроизборите. В името на това, СДС ще положи всички възможни усилия броят на депутатите от България в ЕНП да бъдат колкото се може повече“, заявява Христов. \r\n„Уважаеми г-н Дол, въз основа на Вашето писмо, Националният съвет прие решение и ми даде мандат за преговори за предстоящите Европейски избори с всички партии – членки на ЕНП в България. Аз ще изпълня това решение и ще предприема стъпки в тази посока. Използвам случая, при следващото Ви посещение в България, да Ви поканя на среща, на която да обсъдим предстоящите избори и идеите ни за бъдещето на Европа“, пише още Румен Христов.", "date": "2019.03.18", "title": "Румен Христов: СДС ще положи всички възможни усилия броят на депутатите от България в ЕНП да бъдат колкото се може повече"}
{"url": "http://www.focus-news.net/news/2019/03/18/2635905/dobrich-obshtina-kavarna-shte-zasadi-200-novi-dravcheta-v-grada.html", "text": "200 дръвчета ще засадят Общинска администрация - Каварна, училищата и детските градини на 23 март(събота) от 9.30ч. Това съобщиха от пресцентъра на  Община Каварна . Залесяването ще се извърши по улиците „Александър Стамболийски“, „25-ти Септември“, „Георги Кирков“, „Христо Ботев“, Централен градски парк, „Гората на надеждата“, Парк „Лятно кино“, Парк „Спортна зона“ и в дворовете на училищата и детските градини. Предвидените за засаждане дръвчета са от вида хибискус, рожко-див, каталпа, червен дъб, кипарис и чинар, които ще бъдат доставени от разсадник „Соколово“.", "date": "2019.03.18", "title": "Добрич: Община Каварна ще засади 200 нови дръвчета в града"}
{"url": "http://www.focus-news.net/news/2019/03/18/2635890/afp-niderlandskata-voenna-politsiya-zategna-sigurnostta-na-letishta-i-klyuchovi-obekti.html", "text": "Военната полиция на Нидерландия затегна мерките за сигурност по летищата и ключови обекти в страната, предава  AFP . \r\n„Във връзка с положението в Утрехт, кралската военна полиция е нащрек по летищата и в други жизненоважни обекти в Нидерландия\", стана ясно от съобщение, публикувано в социалната мрежа „Туитър“.  \r\nНападател откри стрелба в трамвай в нидерландския град Утрехт, ранявайки множество хора и отнемайки живота на най-малко един човек, преди да избяга от мястото на инцидента. Към настоящия момент версията е за един нападател, но властите не изключват участието на повече хора.  \r\nНидерландската полиция съобщи, че разследва възможен „терористичен мотив\" за стрелбата. „Възможен терористичен мотив е част от разследването\", заяви полицията на Утрехт в съобщение, публикувано в социалната мрежа „Туитър“. \r\nРъководителят на нидерландската национална служба за борба с тероризма, Петер-Яап Аалберсберг, заяви на свой ред, че се провеждат „кризисни консултации\". Той подчерта, че „терористичният мотив не е изключен. Информацията все още не е пълна\". \r\nНа място работят екипи на антитерористичния отдел на полицията. Изпратени са и медицински хеликоптери за оказване на помощ на пострадалите. Движението на трамваите в града е изцяло преустановено. Тереза Герова", "date": "2019.03.18", "title": "AFP: Нидерландската военна полиция затегна сигурността на летища и ключови обекти"}
{"url": "http://www.focus-news.net/news/2019/03/18/2635906/rayonnata-prokuratura-vav-varna-predade-na-sad-mazh-otkradnal-drehi-ot-varnenski-targovski-tsentar-s-koeto-narushil-izpitatelniya-si-srok.html", "text": "39-годишният Мариан Я. е предаден на съд с обвинителен акт на Районната прокуратура във Варна за кражба на дрехи в условията на повторност от варненски търговски център. Кражбата на дрехи от мола била извършена в изпитателния срок на предходно осъждане на мъжа за друга кражба. Това съобщиха от  Апелативна прокуратура – Варна . \r\nНа 10 януари тази година подсъдимият отишъл в магазина на известна търговска марка в Грандмол във Варна с намерението да се облече, без да плаща. С две якета и три мъжки пуловера Мариан влязъл в пробната уж да ги премери. \r\nВ магазина от известно време ставали кражби и служителите там били предупредени да  бъдат наблюдателни спрямо клиенти със съмнително поведение. Точно като съмнително било преценено от служител в магазина и поведението на  подсъдимия 39-годишен мъж, който подал сигнал към полицейски служители.  \r\nМариан се забавил в пробната. Оттам излязъл видимо по-облечен, отколкото бил, преди да влезе в магазина. Мъжът напуснал касовата зона и излязъл от магазина. Полицейски служители го спрели за проверка. Мариан бил отведен в помещение, където органите на реда установили, че под дънковото яке подсъдимият е облякъл друго мъжко яке, а около кръста му бил увит пуловер. В пробната били намерени алармата и етикета на откраднатото яке и пуловера, оставени в друго яке. \r\nПодсъдимият Мариан е осъждан многократно за кражби, които са единственият му източник на доходи. Предстои делото срещу него да бъде насрочено за разглеждане във Варненския районен съд. Ако бъде признат за виновен, той може да получи наказание лишаване от свобода от 1 до 10 години.", "date": "2019.03.18", "title": "Районната прокуратура във Варна предаде на съд мъж, откраднал дрехи от варненски търговски център, с което нарушил изпитателния си срок"}
{"url": "http://www.focus-news.net/news/2019/03/18/2635909/anton-kodzhabashev-pp-abv-ne-znam-dali-shte-ima-predstavitel-v-evrolistata-ot-burgas-no-ne-bi-bilo-losho-tay-kato-nie-sme-edin-ot-golemite-rayoni.html", "text": "Не знам дали ще има представител в евролистата от Бургас, но не би било лошо, тъй като ние сме един от големите райони. Това каза пред журналисти в Бургас областният председател на ПП АБВ Антон Коджабашев, предаде репортер на  Радио „Фокус“-Бургас . „ПП АБВ на територията на Бургас стои много стабилно, имаме двама общински съветници, направихме редица структури в повечето общински центрове, някъде има вече и по два, така че би било редно да имаме представител“, посочи Коджабашев. На въпроса ако бъде издигнат някой от членовете на местната структура на партията дали ще приеме, Коджабашев отговори, че както той, така и най-вероятно останалите не биха отказали, тъй като е морален дълг към партията и към България. Според Коджабашев има вероятност това да се случи. „Ние винаги сме давали един много добър резултат по време на избори. Когато за пръв път ПП АБВ се кандидатира за парламентарните избори с председател – президентът Георги Първанов, когато влязохме за пръв път в Парламента, тогава бургаския регион бе един от най-добрите“, заяви областният председател на партията. „За Евро изборите ПП АБВ „протегна приятелска ръка“ към БСП, за да направим единен ляв форум, за да имаме повече евро депутати, но тази ръка остана във въздуха, БСП не я поеха“, каза още областният председател на партията. Според Коджабашев след тази реакция най-вероятно ПП АБВ ще излъчи своя листа. \r\nАнтон Коджабашев отбеляза също, че преди два дни се е върнала българскат делегация, взела участие на един от световните форуми на най-високо ниво - „Визия за бъдещето“ в Делхи. „Участие взеха страните от БРИКС, както и много гости, едни от които бяхме ние. България беше представена от ПП АБВ с ръководител  – зам.-председателя на партията, Пламена Заячка“, каза още Коджабашев. По думите му делегацията се е състояла от 11 души. Форумът е продължил 5 дни. „БРИКС, това са държавите, които са учредили този икономически форум, а именно – Бразилия, Индия, Русия и Китай, по-късно присъединила се и Южна Африка“, поясни областният председател на ПП АБВ. Според него му това са държави с голямо население и силна икономика. „На тези заседания основната цел беше подобряване ефективността и качеството на живота на хората на планетата, както и обсъждане на добрите взаимоотношения между определените държави, икономически растеж, иновации, технологии, както и неща, които могат да подобрят качеството на човешкия живот“, уточни Коджабашев. „На този форум лично аз бях поканен от президента на европейския комитет на Индия. На спортния панел бях удостоен с една изключително престижна и важна за мен награда – медал и грамота за успехи в спорта в национален и световен мащаб“, заяви областният председател на ПП АБВ. \r\n„На фона нашето близо 6 млн. неселение ние не можем да бъдем активен участник в световния форум „Визия на бъдещето в Делхи“, каза Антон Коджабашев. По думите му Индия е с 1 млрд. и 300 мил. жители и поради тази причина не можем да бъдем равноправен партньор. „Но всички гледат към нас с много добро око, всички знаят нашите минали успехи в спорта и председателят на техния олимпийски комитет изяви огромно желание да има двустранна среща между българските ръководители на спорта с техните такива,  но до днес не се забелязва реакция от нашите ръководители на спорта. Аз поех ангажимент да сътруднича за една бъдеща дейност, която би могла да донесе доста позитиви за българската страна“, каза още Коджабашев. По думите му става въпрос са спортовете като вдигане на тежести, волейбол, борба  и бокс. „Индия имат намерение заедно с Бразилия, Русия да учредим един общ форум за кино фестивали“, добави Коджабашев. На въпроса има ли интерес Индия за туризъм в България, той отговори, чеима огромен интерес и добави, че председателят на БРИКС  многократно е искала среща с българския посланик в Делхи на тема туризма като цяло. \r\nДеница ДИМИТРОВА", "date": "2019.03.18", "title": "Антон Коджабашев, ПП АБВ: Не знам дали ще има представител в евролистата от Бургас, но не би било лошо, тъй като ние сме един от големите райони"}
{"url": "http://www.focus-news.net/news/2019/03/18/2635910/ostavat-tri-dni-do-business-excellence-2022-vdahnovyavashti-istorii-ot-vodeshti-svetovni-biznes-eksperti.html", "text": "На 21 март 2019 г., в хотел Маринела, зала EFE, ще се проведе ТОП бизнес събитието „BUSINESS EXCELLENCE 2022” и Годишните награди „КОМПАНИЯ НА ГОДИНАТА”. Организатор на инициативата е групата на списанията Bulgaria Business Review и Business Lady. Това съобщиха от  сп. Business Lady . Нетрадиционен подход към бизнеса, провокиращи и вдъхновяващи истории от световни и български лидери в различни области на бизнеса. Как да постигнем бизнес превъзходство и отлични икономически постижения, преминавайки през залагане на правилната стратегия, към новите модели на управление, професиите на бъдещето, спецификите на различните поколения потребители и новият свят на комуникациите и маркетинга. Дигитализацията на бизнеса ще разкрие нов свят на роботика, изкуствен интелект, Internet of things, Blockchain и Кибер сигурност.  \r\nВече пета поредна година годишните награди „КОМПАНИЯ НА ГОДИНАТА” отличават най-добрите компании в различните индустрии, като дават гласност на постиженията им и фокусират общественото внимание върху иновативните и успешни модели на управление. Наградите се връчват за заслуги, свързани с развитие на човешкия капитал; непрекъснато повишаване на качеството на предлагания продукт/услуга; ефективност и прозрачност; конкурентоспособност и иновации; индивидуален клиентски подход; успешен бизнес модел; ноу-хау; добро пазарно позициониране; устойчиво развитие; корпоративна социална отговорност; позитивен обществен имидж и други. Сред категориите тази година са ФИНАНСОВ СЕКТОР, СТРОИТЕЛСТВО И АРХИТЕКТУРА, МЕДИИ, ИНДУСТРИЯ, БАНКИ, БИЗНЕС И МЕНИДЖМЪНТ, ЗДРАВЕОПАЗВАНЕ, ТЕЛЕКОМУНИКАЦИИ, ФАРМАЦИЯ и други. Програмата на „BUSINESS EXCELLENCE 2022” включва: \r\nПАНЕЛ 1:  \r\nКак да постигнем бизнес превъзходство и да отчетем отлични бизнес постижения? \r\n- Том Куигли - Собственик и Главен маркетинг директор, QuigleyMedia. \r\n- Милена Хаджииванова - основател и управител на консултантска компания „Ейч Вижън”. \r\n- Стив Кели - Управител на MariaDB Corporation, международен лектор. \r\n- Пламен Петров - Управляващ партньор в Екуинокс Партнърс ООД. ПАНЕЛ 2: \r\nЗалагане на правилната стратегия и оптимизация на процесите (Strategy and Operations) \r\n- Дарина Стоянова - Изпълнителен директор на „Престиж - 96“ АД. \r\n- Пламен Петров - Управляващ партньор в Екуинокс Партнърс ООД. \r\n- Пощенска банка. ПАНЕЛ 3: \r\nНови управленски подходи (Management) \r\n- Стийв Кеил - Управител на MariaDB Corporation. \r\n- Даниела Бадалута - Президент и основател на RECREX. \r\n- Детелина Смилкова - вицепрезидент на ВУЗФ. \r\n- Ивайло Славов - Изпълнителен директор, Bulpros. ПАНЕЛ 4: \r\nКои човешки качества ще са най-ценни в бъдеще (HR) \r\n- Лилия Стоянова - Главен изпълнителен директор и бизнес ангел в Transformify. \r\n- Боян Боянов - Регионален Директор на Raisin за Централна и Източна Европа. \r\n- Ивайло Славов - СЕО Bulpros. \r\n- Илияна Търнина - HR & Management professional. ПАНЕЛ 5: \r\nРазвитието на технологиите и мястото им в бизнеса (IT) \r\n- Георги Александров - Country Managing Director at Oracle Bulgaria. \r\n- Христо Христов - Президент на IAB България, главен изпълнителен директор на Netinfo. \r\n- Петко Карамочев - Управляващ директор, INDUSTRIA, Block chain мисионер. \r\n- Анастас Шопов - Управляващ директор, ERP.BG, Дигитална трансформация мисионер. \r\n- Наталия Футекова - Управляващ партньор на ERP.BG. ПАНЕЛ 6: \r\nМаркетинг, служещ на клиента (Marketing) \r\n- Спиридула Дракопулу - Google, Head of Finance & Performance Agencies. \r\n- Том Куигли - Собственик и Главен маркетинг директор, QuigleyMedia. \r\n- Йордан Славов - Директор Маркетинг, Кока-Кола ХБК България. \r\n- Анета Савова - собственик на консултантска компания „Успешни жени”. \r\nПартньори на тазгодишното издание са: ТВ Европа, радио Витоша, радио Фокус, информационна агенция Фокус, информационна агенция Кросс, QuigleyMedia, интернет порталите Vesti.bg, Sinoptijk.bg, Mail.BG, Radar.BG, b2bmedia, Manifesto.BG, Flashnews.bg, J Point, както и Българска асоциация за управление на хора (БАУХ). За повече информация и регистрация посетете: www.companyoftheyear.eu.", "date": "2019.03.18", "title": "Остават три дни до „BUSINESS EXCELLENCE 2022” - вдъхновяващи истории от водещи световни бизнес експерти"}
{"url": "http://www.focus-news.net/news/2019/03/18/2635908/ministar-krasimir-valchev-nasarchavame-uchilishtata-da-obmenyat-dobri-praktiki-i-da-organizirat-poveche-savmestni-initsiativi.html", "text": "Основните задачи и предизвикателства пред образователната система, които обсъждаме, са подобряването на материалната база и модернизирането на процеса на обучение. Това посочи министърът на образованието и науката Красимир Вълчев по време на посещението си в град  Силистра, съобщиха от пресцентъра на  МОН . На среща с ръководството на общината и народни представители, министърът и председателят на ресорната комисия в Народното събрание Милена Дамянова, обсъдиха заниманията по интереси и ремонтите на училищата в областта. По-голяма част от образователните институции вече са реновирани с осигурено финансиране по различни програми. \"10% от средствата за заниманията по интереси остават на разположение на общините, за да могат да се реализират съвместни междуинституционални проекти“, отбеляза министър Вълчев и апелира да се организират повече пътувания за учениците и посещения на културно-исторически обекти в страната. \r\nМинистър Вълчев посети ремонтираните детска градина „Роза“ и ОУ \"Св. св. Кирил и Методий\" в града. По време на срещите си с ръководствата на образователните институции и учителите бяха обсъдени изпълненията на проекти, допринесли за промени както по отношение на сградния фонд и модернизация на оборудването, така и в методите на преподаване. \"Най-важно е доверието и взаимодействието с родителите\", подчерта министър Вълчев. Той обърна внимание на възможностите за обмяна на практики между училища и отново посочи, че най-важната иновация е креативният учител. В ОУ \"Св. Св. Кирил и Методий\" работят за привличане на млади учители, като сред дейностите беше отбелязана добрата база и провеждането на часове от студенти по предмет \"Физика\".", "date": "2019.03.18", "title": "Министър Красимир Вълчев: Насърчаваме училищата да обменят добри практики и да организират повече съвместни инициативи"}
{"url": "http://www.focus-news.net/news/2019/03/18/2635911/341-kandidati-sa-podali-dokumenti-za-185-vakantni-dlazhnosti-v-suhopatnite-voyski.html", "text": "До момента 341 кандидати са подали документи чрез структурите на Централното военно окръжие за участие в конкурса за обявените 185 вакантни войнишки длъжности във военни формирования от Сухопътните войски. Това съобщиха от пресцентъра на  Министерство на отбраната . Желаещите са изпратени на медицински прегледи за установяване на годността им за военна служба и за оценка на психологичната им пригодност. Крайният срок за подаване на документи по заповедта на министъра на отбраната на Република България № ОХ 176/15. 02. 2019 г. за войнишки длъжности в Сухопътните войски е 22 март 2019 г., петък. \r\nКонкурсът беше обявен със заповед на министъра на отбраната от 15 февруари 2019 г. за военните формирования на Сухопътните войски в градовете София, Стара Загора, Хасково, Ямбол, Карлово, Казанлък, Плевен, Шумен, Благоевград, Сливен, Асеновград, Смолян, Пловдив и с. Мусачево. Той ще се проведе от 20 до 31 май 2019 г. и включва изпит по физическа подготовка, тест за проверка на общата култура на кандидатите и събеседване. \r\nУсловията, на които трябва да отговарят кандидатите, и необходимите документи са посочени в обявата, публикувана на 21 февруари 2019 г. в рубриките „Документи“ - „Обяви“ в интернет страницата на Министерството на отбраната.  Освен на посочените в обявата телефони, кандидатите за участие в конкурса могат да получат допълнителна информация и по време на информационните борси, организирани в рамките на кампанията „Бъди войник“, както и на единния телефонен номер 0700 20 407.", "date": "2019.03.18", "title": "341 кандидати са подали документи за 185 вакантни длъжности в Сухопътните войски"}
{"url": "http://www.focus-news.net/news/2019/03/18/2635895/korneliya-ninova-bsp-ako-nyakoy-ima-samneniya-vav-vota-na-plenuma-za-vodacha-na-listata-da-gi-otnese-v-partiyata-a-ne-da-gi-razvyava-po-mediite-opravdaniya-za-zaguba-mogat-da-se-nameryat-mnogo.html", "text": "Ако някой има съмнения във вота на Пленума за водача на листата, да ги отнесе в партията, а не да ги развява по медиите - търсиш ли оправдания за една загуба, можеш да намериш много обяснения. Това каза лидерът на БСП Корнелия Нинова по време на пресконференция във връзка с появили се в публичното пространство съмнения в честността на вота на членовете на Пленума при избора на водач на листата, предаде репортер на  Агенция „Фокус“.  „Ако някой има жалби, съмнения – има контролни органи, да ги отнесе тук, а не да ги развява по телевизията. Ако си търсиш оправдания за една загуба, можеш да намериш много обяснения. Факт е, че Националният съвет избра Елена Йончева за водач на листата“, подчерта лидерът на БСП. \r\nВъв връзка с вчерашния Национален съвет и на въпрос дали Сергей Станишев може изобщо да не попадне в листата, Корнелия Нинова отговори: \"Дали ще бъде в лисата и на кое място, ще реши Националният съвет на следващо свое заседание, което ще се проведе в първата половина на месец април. Така както казват Уставът и правилата за номиниране и подреждане на листата, а именно, че това ще направи Националният съвет\", допълни тя.   \r\nНинова коментира и промените в Изборния кодекс и инициативата на партията за общ фронт за честни избори. „Ние затова обявихме този общ фронт да се събираме все повече хора, които искаме да има честни избори. Самите конкретни предложения вече няколко пъти от страна на БСП 26 часа са аргументирани в парламента. Когато управляващите са решили да правят на инат политика. Втори път на инат да отхвърлят ветото на президента, трети път през закона да си гарантират фалшифициране на изборите, нашият отговор е това - извън парламента. Събираме все повече хора, партии, организации, свободомислещи хора, с които да дадем отпор“, подчерта лидерът на БСП.  \r\nДеница КИТАНОВА", "date": "2019.03.18", "title": "Корнелия Нинова, БСП: Ако някой има съмнения във вота на Пленума за водача на листата, да ги отнесе в партията, а не да ги развява по медиите - оправдания за загуба могат да се намерят много"}
{"url": "http://www.focus-news.net/news/2019/03/18/2635912/sliven-savmestno-zasedanie-na-komisiite-kam-obshtinskiya-savet-za-razglezhdane-na-predlozhenieto-za-odobryavane-na-obshtiya-ustroystven-plan-i-ekologichnata-otsenka-kam-nego-shte-provede-na-19-mart.html", "text": "Съвместно заседание на постоянните комисии към Общински съвет – Сливен за разглеждане на предложението за одобряване на Общия устройствен план на община Сливен и екологичната оценка към него ще проведе на 19 март. Това съобщиха от пресцентъра на  Общината . Заседанието ще започне в 14.30 часа в зала № 105 в сградата на Община Сливен.", "date": "2019.03.18", "title": "Сливен: Съвместно заседание на комисиите към Общинския съвет за разглеждане на предложението за одобряване на Общия устройствен план и екологичната оценка към него ще проведе на 19 март"}
{"url": "http://www.focus-news.net/news/2019/03/18/2635899/afp-intsidenti-sas-strelbi-e-imalo-na-nyakolko-mesta-v-utreht.html", "text": "Инциденти със стрелби е имало на няколко места в Утрехт. Това потвръди на пресконференция националният координатор по борба с тероризма и сигурността Петер Яп Алберсберг, предава  AFP . \r\nСъгласно думите му, нападателят е избягал от мястото на произшествието. Полицията продължава издирването му. \r\nПо данни на медиите в резултат на стрелбата в трамвая има един загинал и множество ранени. Информацията не е официално потвърдена. Тереза Герова", "date": "2019.03.18", "title": "AFP: Инциденти със стрелби е имало на няколко места в Утрехт"}
{"url": "http://www.focus-news.net/news/2019/03/18/2635914/blagoevgrad-v-sgradata-na-obshtinata-shte-se-provede-zaklyuchitelna-preskonferentsiya-za-proekta-obnovyavane-na-mnogofamilni-zhilishtni-sgradi-na-20-mart.html", "text": "В сградата на Община Благоевград ще се проведе заключителна пресконференция за проекта \"Обновяване на многофамилни жилищни сгради\" на 20 март. Това съобщиха от пресцентъра на  Община Благоевград . Пресконференцията ще започне в 10.00 часа в зала 101 в сградата на Общината.  \r\nОт 11.00 часа на пл. \"Христо Ботев\" 2 (пред сградата на Централна поща - Благоевград) ще се състои официална церемония за откриване на обновените жилищни сгради по проекта.", "date": "2019.03.18", "title": "Благоевград: В сградата на Общината ще се проведе заключителна пресконференция за проекта \"Обновяване на многофамилни жилищни сгради\" на 20 март"}
{"url": "http://www.focus-news.net/news/2019/03/18/2635913/blagoevgrad-dvizhenieto-za-tovarni-avtomobili-na-izhod-na-gkpp-ilinden-eksohi-veche-e-vazstanoveno.html", "text": "Движението за товарни автомобили на изход на ГКПП „Илинден-Ексохи“ вече е възстановено. Това съобщиха за  Радио „Фокус“-Пирин  от Агенция „Митници“. Движението е било преустановено за кратко, поради технически проблем, който вече от около час е отстранен. Към момента върви обработката на товарни автомобили. \r\nНатали СТЕФАНОВА", "date": "2019.03.18", "title": "Благоевград: Движението за товарни автомобили на изход на ГКПП „Илинден-Ексохи“ вече е възстановено"}
{"url": "http://www.focus-news.net/news/2019/03/18/2635917/stara-zagora-nad-2000-detsa-shte-uchastvat-vav-festivala-orfeevo-izvorche.html", "text": "За деветнадесети пореден път от 22 до 24 март 2019 г. Стара Загора ще бъде домакин на Национален детски музикално-фолклорен конкурс „Орфеево изворче“. Това съобщиха от пресцентъра на  Община Стара Загора . Конкурсната програма ще премине в залите на НЧ „Св. Климент Охридски 1858“, Младежки дом, Зала № 33 на Регионален исторически музей и танцовата зала на Общински фолклорен ансамбъл „Загоре“.  \r\nОфициалното откриване е на 23 март от 11.00 часа в НЧ „Климент Охридски 1858“, а от 19.00 часа  ще има Гала концерт, посветен на 26 март – Ден на Тракия.   \r\nТова е най-утвърденият и мащабен Национален детски музикално-фолклорен конкурс, организиран от Националният музикално фолклорен съюз „Орфеево изворче“, с председател на Управителния съвет доц. д-р Георги Петков, с подкрепата на Община Стара Загора, Министерство на културата, Ротари клуб Стара Загора, Нов български университет, Регионален исторически музей - Стара Загора, Младежки дом - Ст. Загора, Ария България, КТ „Подкрепа“, Ансамбъл „Загоре“, НЧ „Св. Климент Охридски 1958“ и десетки доброволци от НБУ гр. София. Медиен партньор на конкурса е Фен Фолк ТВ. \r\nТази година има рекорден за последните 4 години брой на заявките за участие, особено при индивидуалните участници по народно пеене и народни инструменти  - над 500 участника. Заедно с колективните участници общият брой ще достигне 2000 човека. Ще бъдат раздадени следните награди:  \r\n- 18 едногодишни стипендии на индивидуални участници от IV възрастова група - народно пеене и народни инструменти по програмата на Мерките за закрила на даровити деца на Министерството на културата на Република България. Три парични награди по 100 лв., предоставени от Фондация „Български фолклор“. \r\n- 18 еднократни парични помощи за III възрастова група по програмата на Мерките за закрила на даровити деца на Министерството на културата на Република България. Три парични награди по 100 лв., предоставени от Ротари Клуб Стара Загора.  \r\n- Две парични награди от по 500 лв. на отличили се танцови състави \r\n- Голямата награда на Кмета на Стара Загора Живко Тодоров \r\n- Наградата на Тракийско дружество „Одринска епопея“ \r\n- Безплатно заснемане на аудио-видео клип и популяризиране на изявени участници. \r\n- Няколко десетки плакети на отличили се състави \r\n- Няколко десетки златни, сребърни и бронзови медали и поощрителни награди на индивидуални изпълнители от I, II и V възрастови групи.  \r\n- Дипломи на отличили се преподаватели и ръководители на състави.", "date": "2019.03.18", "title": "Стара Загора: Над 2000 деца ще участват във фестивала „Орфеево изворче“"}
{"url": "http://www.focus-news.net/news/2019/03/18/2635915/burgas-pg-na-gerb-dari-4-000-lv-za-izgrazhdaneto-na-tsarkva-i-paraklis-v-sungurlare.html", "text": "ПГ на ГЕРБ дари 4 000 лв. за изграждането на православен храм и параклис в две села в община Сунгурларе. Сумата ще бъде разпределена по равно за изграждането нa православен храм „Света Троица“ в село Бероново и параклис в с. Черница. Това съобщиха от пресцентъра на  ПП ГЕРБ .  \r\nОбщинското ръководство на ГЕРБ-Сунгурларе след редица разговори с жителите на двете населени места са потърсили съдействие от областния ръководител на ГЕРБ-Бургас Димитър Бойчев и колегите му народни представители от партията. Официални писма с молба за подкрепа са били изпратени и до председателя на ПГ на ГЕРБ и зам.-председател на партията Цветан Цветанов.  \r\n„Ние, както неведнъж сме показвали, не делим общинските кметове спрямо партийната им принадлежност. Всяко населено място заслужава да има православен храм, надяваме се необходимите средства за двата обекта да бъдат събрани и повече хора да откликнат с подкрепа. Каузата е важна – жителите на селата Бероново и Черница да посрещат християнските празници в новите си храмове“, коментира Димитър Бойчев.  \r\nНародният представител Галя Желязкова, която е провела редица срещи и приемни дни в община Сунгурларе, коментира, че отпуснатата помощ от Парламентарната група на ГЕРБ ще помогне за напредъка на двата строежа.  \r\n„Водила съм разговори в двете населени места с инициатори на дарителските кампании. Миналата година в с. Бероново с водосвет е направена първата копка за изграждането на православен храм „Света Троица“. В селото няма църква от близо 50 години. Открита бе и дарителска сметка. Архитектурният проект е изготвен и дарен от Ханс Вилхелм Кнаак - архитект от Германия, притежател на имот в с. Бероново. Строителството на православния храм е в напреднала фаза. По информация, която имаме - църковното настоятелство се нуждае от 9 000 лв. за изографисване на храма“, коментира депутатът Галя Желязкова.  \r\nВ с. Черница по инициатива на кмета на селото Атанас Думанов преди време стартира дарителска акция за поставяне на параклис „Успение Богородично“ в парка на селото. Сумата, събрана до момента, е 4190 лв. Каузата са подкрепили и зам.-областните управители на Бургас проф. Севдалина Турманова и Владимир Крумов.", "date": "2019.03.18", "title": "Бургас: ПГ на ГЕРБ дари 4 000 лв. за изграждането на църква и параклис в Сунгурларе"}
{"url": "http://www.focus-news.net/news/2019/03/18/2635907/makfaks-makedoniya-srabskata-politsiya-e-zadarzhala-18-dushi-vav-vrazka-s-protestite-v-belgrad.html", "text": "Във връзка с протестите в Белград от последните два дни сръбската полиция е задържала 18 души, предава македонската информационна агенция  „Макфакс“ . \r\nУточнява се, че от тях са задържани за нарувашане на Закона за обществения ред. Трима души са в ареста заради предполагаемото си участие в нахлуването в сградата на РТС.  \r\nСъдът вече е обработил делата седем души. Шестима от тях са осъдени на 30 дни лишаване от свобода, едно лице е глобено, а двама ще бъдат подведени под отговорност по редовна процедура. Тереза Герова", "date": "2019.03.18", "title": "„Макфакс“ (Македония): Сръбската полиция е задържала 18 души във връзка с протестите в Белград"}
{"url": "http://www.focus-news.net/news/2019/03/18/2635918/aktsenti-v-predavaneto-sofiyska-tribuna-po-radio-fokus.html", "text": "В първата част на днешното издание на предаването „Софийска трибуна“, продукция на БСП-София и Радио „Фокус“, ще говорим за развитието на спорта в столицата. Какви са условията за развитие на масовия спорт и физическото възпитание и развитие на подрастващите в София и достатъчни ли са предвидените средства в бюджета на столицата за тези дейности ще разберем от Николай Николов – общински съветник от БСП в Столичния общински съвет, член на Комисията за децата, младежта и спорта и Комисията по обществен ред и сигурност и от Георги Натов – експерт към Комисията за децата, младежта и спорта от БСП. След 17.30 часа ще отправим поглед и към предстоящите европейски избори. Със заместник-председателя на БСП – София и на парламентарната група на „БСП за България“ Христо Проданов ще обсъдим настроенията след вчерашния Национален съвет, на който левицата избра водач на листата за евроизборите в лицето на Елена Йончева и как продължава подготовката на партията до месец май. \r\nГостите в студиото ни ще отговарят на слушателски въпроси на телефон 0882 802 802. \r\nПредаването „Софийска трибуна“ се излъчва от 17.00 часа на честотите на софийската програма на Радио „Фокус“ с водещ Веселка Иванова.", "date": "2019.03.18", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/03/18/2635920/blagoevgrad-dvama-mladezhi-na-21-i-22-godini-sa-privlecheni-kato-obvinyaemi-za-nanesen-poboy-nad-22-godishen-mazh-v-mestnostta-ormanya.html", "text": "Двама младежи от Гоце Делчев на 21 и 22 години са привлечени като обвиняеми за нанесен побой. Това съобщиха от пресцентъра на  МВР . Изяснено е, че към 2 часа на 15 март, в местността Орманя, на пътя от р. Места към с. Дъбница, те са нанесли побой над 22-годишен мъж от Разлог и са му отнели около 1 000 лева. Потърпевшият е настанен в болница с разкъсно-контузна рана на главата, без опасност за живота. По случая е образувано досъдебно производство.", "date": "2019.03.18", "title": "Благоевград: Двама младежи на 21 и 22 години са привлечени като обвиняеми за нанесен побой над 22-годишен мъж в местността Орманя"}
{"url": "http://www.focus-news.net/news/2019/03/18/2635922/plovdiv-kmetat-ivan-totev-i-deputatat-spas-garnevski-prisastvaha-na-starta-na-proletnoto-miene-na-ulitsite-v-grada.html", "text": "Кметът Иван Тотев и депутатът Спас Гърневски присъстваха на старта на пролетното миене на улиците в града. „Пловдивчани могат да се гордеят, че градът се поддържа и чисти с най-новата техника по най-добрия начин“. Това заяви кметът на Пловдив и областен координатор на ГЕРБ Иван Тотев, който заедно с народния представител Спас Гърневски, районните кметове от ГЕРБ и ръководители на партийни структури в града присъства на официалния старт на тазгодишното миене на улиците в Пловдив, съобщиха от пресцентъра на  ПП ГЕРБ .       \r\nОт този сезон в почистването се включват 29 фабрично нови машини с екологичен стандарт „Евро 6“, произведени през 2019 г., които фирмата подизпълнител закупи, за да отговори на нарасналите изисквания на Община Пловдив. С най-модерна техника работи и общинското предприятие „Чистота“, което след решение на Общинския съвет предстои да обяви процедура за доставката на 6 нови автомобила за целогодишно машинно метене, миене и зимно поддържане на вътрешнокварталните улици. \r\nОт началото на първия мандат на кмета Иван Тотев улиците първа категория се мият всеки работен ден, три пъти седмично – второкласните улици, и поне по веднъж – третокласните, които никога преди това не са били мити. Цяла зима не е спирало машинното метене, а пясък за  зимното поддържане не се употребява от 2012 г., използва се само сол и калциев хлорид, посочи директорът на ОП „Чистота“ Иван Стоянов.  \r\nСпоред кмета Иван Тотев това са реални дейности за подобряване на поддържането на Пловдив и качеството на въздуха – наполовина спрямо 2011 г. са намалели както броят на дните с превишение на запрашеността, така и концентрацията на фини прахови частици. По думите му, благодарение усилията на общината да оптимизира почистването, модернизира пътната инфраструктурата и разширява озеленяването, през пролетта и лятото практически няма дни с наднормено замърсяване.", "date": "2019.03.18", "title": "Пловдив: Кметът Иван Тотев и депутатът Спас Гърневски присъстваха на старта на пролетното миене на улиците в града"}
{"url": "http://www.focus-news.net/news/2019/03/18/2635919/ria-novosti-avstraliya-nalozhi-sanktsii-na-rusiya-zaradi-intsidenta-v-kerchenskiya-proliv.html", "text": "Австралия се присъедини към санкциите на САЩ, ЕС и Канада срещу Русия заради инцидента в Керченския пролив, се съобщава в заявление на министъра на външните работи на страната Мерис Пейн, публикувано на уебсайта на ведомството, предава  РИА Новости . \r\n„Ние изцяло поддържаме суверенитета и териториалната цялост на Украйна“, се казва в документа. \r\nТам се отбелязва още, че Австралия не признава „анексията на Крим и сецесията на принадлежащите на Украйна Донецка и Луганска области“. \r\nКанбера въведе индивидуални санкции срещу десет души, причастни, както се посочва в заявлението, към „завземането на кораби на Военноморските сили на Украйна при опит да преминат през Керченския пролив“. \r\nКонкретно, под ограничителните мерки попадна началникът на пограничното управление на Федералната служба за сигурност (ФСБ) на Русия за Крим и Севастопол Сергей Станкевич, както и „трима лидери от неконтролираните от Киев части на Донецка и Луганска области“. \r\nПревод и редакция:", "date": "2019.03.18", "title": "РИА Новости: Австралия наложи санкции на Русия заради инцидента в Керченския пролив"}
{"url": "http://www.focus-news.net/news/2019/03/18/2635923/haskovo-530-litra-dizelovo-gorivo-e-otkrito-vav-vareli-i-plastmasovi-sadove-vav-furgon-na-ulitsa-panoramen-pat-v-dimitrovgrad.html", "text": "Проверка по информация за противозаконна продажба и съхранение на дизелово гориво е предприета на 15 март в Димитровград. Това съобщиха от пресцентъра на  МВР . В хода й бил спрян лек автомобил, управляван от 26-годишен, в чийто багажник криминалистите намерили 6 бутилки по 11 литра, пълни с гориво. В хода на работата станало известно, че водачът го превозва с цел продажба. Проверен е и фургон на улица „Панорамен път“, в който са открити още 530 литра дизел във варели и пластмасови съдове. Служители на Агенция „Митници“ са измерили плътността на горивото, установили и съдържанието на петролния продукт - дизел. Съставен е протокол, горивото е иззето. Пожарникарите са съставили и акт за неправилно съхранение на гориво в пластмасови съдове.", "date": "2019.03.18", "title": "Хасково: 530 литра дизелово гориво е открито във варели и пластмасови съдове във фургон на улица „Панорамен път“ в Димитровград"}
{"url": "http://www.focus-news.net/news/2019/03/18/2635924/sport-natsionalniyat-otbor-po-futbol-zapochna-podgotovkata-za-macha-s-cherna-gora.html", "text": "Националният отбор на България се събра за първи лагер сбор за европейските квалификации с Черна гора и Косово. Селекцията на старши-треньора Петър Хубчев започва каманията с домакинство срещу черногорците на стадион „Васил Левски“ на 22 март, петък, от 19 часа, а три дни по-късно има визита в Прищина. Днес от 17:00 часа избрани футболисти ще дадат изявления пред пресата.", "date": "2019.03.18", "title": "Спорт: Националният отбор по футбол започна подготовката за мача с Черна гора"}
{"url": "http://www.focus-news.net/news/2019/03/18/2635925/blagoevgrad-razlichni-vidove-narkotitsi-sa-otkriti-v-hoda-na-operatsiya-v-oblastta-zadarzhani-sa-petima-dushi.html", "text": "Различни видове наркотици са открити в хода на операция за противодействие на съхранението и разпространението на наркотични вещества, проведена на 15 и 16 март в Благоевградска област.  Това съобщиха от пресцентъра на  МВР . На територията на град Добринище полицейски служители предприели процесуално-следствени действия на четири адреса. Намерени и иззети са около 0.6 грама бяло вещество, реагирало положително на метамфетамин, около 81.61 грама суха тревиста маса - канабис, 2 пластики със следи от кокаин. Задържани са петима души. В качеството си на обвиняем е привлечен един от тях. Работата по случая продължава.", "date": "2019.03.18", "title": "Благоевград. Различни видове наркотици са открити в хода на операция в областта, задържани са петима души"}
{"url": "http://www.focus-news.net/news/2019/03/18/2635928/bdzh-zachestiha-sluchaite-na-zameryaniya-na-vlakove-s-kamani.html", "text": "През последните две седмици зачестиха случаите на замеряния на влакове с камъни. Това съобщиха от пресцентъра на  БДЖ . Изключително тревожна е тенденцията през периода от 4-и до 16-и март, за който са регистрирани 8 случая. От началото на 2019 г. регистрираните случаи на замеряне на влакове с камъни са общо 12. За сравнение през същия период на миналата 2018 г. случаите са 7. \r\nПодобни вандалски прояви нанасят значителни материални щети за „БДЖ - Пътнически превози” ЕООД, като фактически саботират всички усилия на ръководството за предлагане на по-добро и по-качествено обслужване на клиентите. През цялата 2018 г. са регистрирани общо 45 случая, щетите от които са оценени на  50 хил. лв. Най-важното измерение на тези посегателства, обаче, е застрашаването на сигурността на движението на влаковете, както и живота и здравето на клиентите и служителите на БДЖ. \r\nХвърлянето на камъни по влаковете може да има трагични последствия. При средна скорост на влака 65 км/ч, дори и малко камъче може да пробие стъклото и да рани човек! \r\nРъководството на БДЖ предприема съвместни мерки с МВР за уведомяване в рисковите райони какви са опасностите от подобни необмислени действия с цел превенция и ограничаване на тези явления.", "date": "2019.03.18", "title": "БДЖ: Зачестиха случаите на замеряния на влакове с камъни"}
{"url": "http://www.focus-news.net/news/2019/03/18/2635921/afp-siriya-shte-osvobodi-kyurdskite-rayoni-ili-chrez-sila-ili-chrez-sporazumenie.html", "text": "Сирийските правителствени сили ще си възвърнат контрола върху източните райони, контролирани от подкрепяните от САЩ кюрди, независимо дали със сила или чрез помирение, предупреди министърът на отбраната на страната в понеделник, предава  AFP . \r\n„Единствената карта, която остава в ръцете на американците и техните съюзници са“ Сирийските демократични сили (СДС), заяви Али Аюб. \r\n„Сирийското правителство ще се занимае с този въпрос по един от двата начина: споразумение за помирение или освобождаване на територията, която те контролират със сила“, каза той на съвместна пресконференция с началниците на Генералните щабове на Ирак и Иран. \r\nПревод и редакция:", "date": "2019.03.18", "title": "AFP: Сирия ще освободи кюрдските райони или чрез сила, или чрез споразумение"}
{"url": "http://www.focus-news.net/news/2019/03/18/2635916/tass-vlastite-na-niderlandiya-smyatat-che-intsidentat-v-utreht-ima-vsichki-priznatsi-na-teroristichen-akt.html", "text": "Инцидентът със стрелбата в трамвай в холандския град Утрехт има всички признаци на терористична атака, заяви в понеделник националният координатор по борбата с тероризма и сигурността, предава  ТАСС . \r\n„Инцидентът има всички признаци на терористичен акт“, отбелязват от ведомството. По решение на координатора, терористичната заплаха за провинция Утрехт е повишена до пето, най-високо ниво. \r\nСтрелбата в трамвая в Утрехт се случи в понеделник през деня. В резултат от инцидента, по данни на държавната информационна агенция ANP, е загинал един човек, а още няколко са получили наранявания. Точният брой на пострадалите и тяхното гражданство не се съобщават.  \r\nВ своята първа реакция премиерът на Нидерландия Марк Рюте нарече инцидента предизвикващ безпокойство и прекъсна срещата на коалиционното правителство. Политическите партии прекъснаха своите предизборни кампании преди насрочените за 20 март избори за съвети на провинциите. Властите в Утрехт призоваха училищата да не пускат децата на улицата. \r\nХоландската радиотелевизионна корпорация съобщи, че полицията е взела комплекса от сгради Бинерхоф в Хага, където са парламентът и резиденцията на министър-председателя, под силна охрана. Полицията в Амстердам е в състояние на повишена готовност, а освен това е засилена сигурността в международното летище на Амстердам Схипхол. В Ротердам полицията патрулира усилено улиците около гарите и джамиите. \r\nПревод и редакция:", "date": "2019.03.18", "title": "ТАСС: Властите на Нидерландия смятат, че инцидентът в Утрехт има всички признаци на терористичен акт"}
{"url": "http://www.focus-news.net/news/2019/03/18/2635930/pleven-nad-500-grama-marihuana-sa-otkriti-u-29-godishen-mazh-i-obitavani-ot-nego-zhilishta-v-oblastniya-grad.html", "text": "Плевен. Активни оперативни действия за противодействие на престъпления, свързани с наркотици, предприели служителите на реда на 16 март. Това съобщиха от пресцентъра на  МВР . Около 7 часа на пътя от село Ясен към град Долни Дъбник за проверка бил спрян товарен автомобил, управляван от 29-годишен плевенчанин. При личния обиск, в дрехата на водача е намерен пакет със суха зелена тревиста маса, за която той съобщил че е 60 грама марихуана, негова собственост. Последвали процесуално-следствени действия в къща и апартамент в областния град, ползвани и обитавани от него, където били открити два плика и кутия с общо около 450 грама суха зелена тревиста маса. 29-годишният е задържан за срок до 24 часа. Образувано е досъдебно производство по чл.354 а, ал.1 от НК.  Същия ден той е привлечен като обвиняем и с постановление на наблюдаващия прокурор му е наложена мярка за неотклонение \"задържане под стража\" за срок до 72 часа. Общото количество на откритата и иззета суха маса е около 500 грама. Назначени са експертизи. Работата по случая продължава.", "date": "2019.03.18", "title": "Плевен: Над 500 грама марихуана са открити у 29-годишен мъж и обитавани от него жилища в областния град"}
{"url": "http://www.focus-news.net/news/2019/03/18/2635926/deputatat-ot-gerb-plamen-nunev-prisastva-na-otkrivaneto-na-novoto-otdelenie-po-ortopediya-i-travmatologiya-v-umbal-medika-ruse.html", "text": "Народният представител от ГЕРБ – Русе Пламен Нунев присъства на откриването и освещаването на новото отделение по ортопедия и травматология в УМБАЛ „Медика“ - Русе. Събитието бе уважено от председателя на Общински съвет - Русе и ректор на Русенския университет чл. кор. проф. дтн инж. Христо Белоев, заместник - кмета Наталия Кръстева, председателя на Общото събрание на Русенския университет проф. Велизара Пенчева и др. гости. Това съобщиха от пресцентъра на  ПП ГЕРБ . \r\nПламен Нунев поздрави управителя на Лечебни заведения „Медика“ доц. д-р Кирил Панайотов, както и екипа на отделението в лицето на ръководителя  му чл. кор. проф. д-р Стефан Станчев, д-р Гаурав Сети, Пламен Ванев и двама специализанти. Депутатът пожела успешна работа и по-бързо оздравяване на лекуващите се вече там пациенти. \r\nПламен Нунев разгледа отделението, което функционира от 4 месеца и разполага с 15 легла. То се намира на втория етаж в болницата, а операционният блок е на първия етаж. Отделението разполага с изцяло съвременна апаратура.  Д-р Станчев изтъкна пред депутата, че отделението ще бъде с приоритет спинална /гръбначна/ хирургия.  \r\n„За първи път в Русенска област е направена интервенция със стабилизация на гръбначен стълб, като пациентът е изписан на шести следоперативен ден“, подчерта д-р Станчев. \r\nНародният представител изрази подкрепата си и тази на колегите от ГЕРБ за екипа на болницата и отделението, като увери ръководството в готовността си да окаже съдействие при възникнали въпроси в бъдеще.", "date": "2019.03.18", "title": "Депутатът от ГЕРБ Пламен Нунев присъства на откриването на новото отделение по ортопедия и травматология в УМБАЛ „Медика“ - Русе"}
{"url": "http://www.focus-news.net/news/2019/03/18/2635929/sofiya-16-godishen-mladezh-e-zadarzhan-za-3-grabezha-v-stolitsata.html", "text": "Служители на Шесто Районно управление - СДВР съвместно с техни колеги от Трето Районно управление, са установили и задържали извършител на грабежи. Това съобщиха от пресцентъра на  МВР . На 11 март 20-годишна жена съобщила в Шесто Районно управление - СДВР, че ден по-рано, на спирка на градския транспорт в ж.к. „Овча купел“, била нападната от непознат, който издърпал от ръцете й мобилния телефон и избягал. В резултат на предприетите оперативно-издирвателни действия, служителите на реда задържали извършителя - 16-годишен криминално проявен столичанин. В хода на разследването е изяснено, че непълнолетният е извършител на още две идентични посегателства, извършени на територията на столицата. След доклад на събраните материали в Софийска районна прокуратура, 16-годишният е привлечен като обвиняем по чл. 198 от НК и му е наложена мярка за неотклонение „задържане под стража“. Работа по документиране на цялостната му престъпна дейност продължава.", "date": "2019.03.18", "title": "София: 16-годишен младеж е задържан за 3 грабежа в столицата"}
{"url": "http://www.focus-news.net/news/2019/03/18/2635927/pleven-22-280-kasa-bezaktsizni-tsigari-sa-izzeli-pri-aktsiya-politsai-v-grada.html", "text": "22 280 къса безакцизни цигари са иззели при акция плевенски полицаи. Това съобщиха от пресцентъра на  МВР . На 15 март, около 17.40 часа в ж. к. \"Сторгозия\", при обиск на 50-годишен от Плевен, в багажа му били открити цигари без бандерол. При претърсване на жилището му, прилежащото мазе, лекия му автомобил (без регистрационни табели) и втори адрес, обитаван от мъжа полицаите намерили и иззели още 1014 кутии безакцизни цигари. 50-годишният е задържан за срок до 24 часа по Закона за МВР. За случая е уведомен дежурен прокурор и е образувано досъдебно производство по чл. 234, ал.1 от НК. Работата по случая продължава.", "date": "2019.03.18", "title": "Плевен: 22 280 къса безакцизни цигари са иззели при акция полицаи в града"}
{"url": "http://www.focus-news.net/news/2019/03/18/2635932/ministar-petya-avramova-shte-uchastva-v-ministerska-sreshta-na-komiteta-po-politikata-za-regionalno-razvitie-na-organizatsiyata-za-ikonomichesko-satrudnichestvo-i-razvitie-v-atina.html", "text": "Министърът на регионалното развитие и благоустройството Петя Аврамова ще вземе участие в Четвъртата министерска среща на Комитета по политиката за регионално развитие на Организацията за икономическо сътрудничество и развитие. Това съобщиха от пресцентъра на  Министерство на регионалното развитие и благоустройството . Форумът на тема „Мегатенденциите: да изградим по-добро бъдеще за регионите, градовете и селските райони“ ще се проведе на 19 и 20 март в Атина, Гърция. Министър Аврамова ще бъде придружавана от заместник-министъра на регионалното развитие и благоустройството Деница Николова.  \r\nВ рамките на посещението е предвидена и двустранна среща на министър Петя Аврамова с Христос Спирдзис – министър на инфраструктурата, транспорта и мрежите на Гърция.", "date": "2019.03.18", "title": "Министър Петя Аврамова ще участва в Министерска среща на Комитета по политиката за регионално развитие на Организацията за икономическо сътрудничество и развитие в Атина"}
{"url": "http://www.focus-news.net/news/2019/03/18/2635937/stara-zagora-tsentarat-za-obshtestvena-podkrepa-v-kazanlak-e-rabotil-po-296-sluchaya-s-detsa-i-semeystva-prez-minalata-godina.html", "text": "Центърът за обществена подкрепа е много динамична услуга, предлагана от Община Казанлък, каза за  Радио „Фокус”  Мария Гинева, директор на Сдружение „Бъдеще за децата”, което управлява услугата. В този смисъл тя подчерта, че 296 са случаите, по които е работил Центърът през 2018 година. Основните дейности, през които преминават децата и семействата са свързани с развитие на родителския капацитет. Увеличен е броят на децата с емоционални и поведенчески проблеми през миналата година. „Дейността на Центъра е разпознаваема не само от семействата, но и в детските градини и училищата се увеличи броят на децата, които биват изпращани за подкрепа от психолозите на Центъра. Основната цел е да бъде подкрепено семейството в грижата му за децата и да решим проблемите, които то среща в отглеждането им”, каза Гинева и поясни, че в момента социалните работници работят по случаи, основно свързани със семейства, при които е необходимо да бъде увеличен родителският капацитет, да бъдат подкрепени в грижата си за децата. \r\nПрез 2018 година Община Казанлък реализира и проект за ремонт и реконструкция на една част от сградата, където се помещава Центърът за обществена подкрепа, и където ще бъдат разкрити две нови социални услуги през 2019 година. Едната услуга е „спешен прием” – за кризисно извеждане на децата от семействата, а другата е т. нар. „Синя стая” - услуга, която цели да се създаде пространство за защитено изслушване на деца в контакт със закона. В следващите месеци предстои за бъде открита тази част от сградата за новите услуги и те да започнат за функционират до края на годината. \r\nЦентърът за обществена подкрепа работи в сътрудничество с Отдел „Закрила на детето”, откъдето семейството бива насочвано към Центъра, когато потърси помощ. „Родителят трябва да заяви желанието си и да даде повече информация за случая. Отдел „Закрила на детето” насочва децата към Центъра, където се прави оценка за състоянието на детето, планира се какви са стъпките и следва пряката работа с децата. Увеличаването на броя на потребителите говори, че услугата вече е разпознаваема в общността, има все по – голямо търсене. Родители осъзнават необходимостта от такъв тип услуги и ни търсят за решаване на проблемите си”, каза Гинева. Тя подчерта, че Центърът за обществена подкрепа в Казанлък работи по много случаи, в които деца отпадат от училище. Екипът работи за повишаване на родителския капацитет, за деца с емоционални и поведенчески проблеми и неприемливо поведение, деца с различни видове страхове, деца с агресивни прояви. Провеждат се осиновителни обучения, оказва се следосиновителна подкрепа. \r\nЦентърът има краткосрочни услуги с период от три до шест месеца и дългосрочна, която е близо една година. „Така че, имаме възможност да наблюдаваме промяната, която става в семейството и след приключването продължаваме да поддържаме някакви отношения със семейството, за да видим дали има устойчивост на това, което сме постигнали”, поясни Гинева. \r\nВ екипа на Центъра има психолози, логопеди, които осигуряват работата на терен. Една основна група, с която работят социалните работници на Центъра са деца в риск. Това са деца на деца. Една част от работата на социалния екип е свързана с непълнолетни и малолетни майки и техните бебета. „ Работата на терен в дома е не само с майките, а и с цялото семейство, и с обгрижващите възрастни да полагат грижи за децата, за да не се стигне до изпадане в риск на бебето и извеждане от семейството. Работим и с личните лекари. В момента особено наблягаме и на имунизациите. Стимулираме майките да посещават личните лекари в тази връзка, за да бъдат избягвани всякакви епидемии”, поясни Зорница Чокова, социален работник в Центъра за обществена подкрепа. \r\nСлавяна ГАЙДАРОВА", "date": "2019.03.18", "title": "Стара Загора: Центърът за обществена подкрепа в Казанлък е работил по 296 случая с деца и семейства през миналата година"}
{"url": "http://www.focus-news.net/news/2019/03/18/2635936/varna-s-noviya-kolektiven-trudov-dogovor-se-uvelichavat-parite-za-lektorski-chas-na-uchitelite-v-grada.html", "text": "Над договорените в отрасловия колективен трудов договор (КТД) ще са средствата за лекторски час през тази година за учителите във Варна. Те ще варират между 6 и 7.50 лв. на час, в зависимост от степента на образование. Това предвижда новият колективен трудов договор, който бе разписан официално, предаде репортер на  Радио „Фокус“ – Варна . Сред новостите в него е договореният по-висок минимален размер на допълнителните трудови възнаграждения за по-висока лична квалификация, т.нар. ПКС – професионална-квалификационна степен. През тази година персоналът, работещ в детски градини със специални групи ще получава допълнително заплащане за работа при специфични условия на труд. Става въпрос за ДГ № 9 „Ален мак“, ДГ № 20 „Бриз“ и ДГ № 46 „Горска приказка“.  \r\nС новия колективен трудов договор, допълнително възнаграждение за нощен труд ще получават и възпитатели и помощник-възпитателите в общежитията. То е в размер на 1.20 лв. за отработен час нощен труд. За водене на задължителната документация, за консултиране на родители, деца и ученици са включени педагогическите специалисти, работещи в Центровете за подкрепа на личностното развитие. В тях учителите ще получават по 15 лева месечно. На учителите, които не са ръководители на компютърни кабинети и им се възлага поддържането на задължителната електронна документация, ще се изплаща допълнително трудово възнаграждение в размер не по-малко от 30 лева месечно.  \r\nВъв връзка с необходимостта от мотивиране на млади учители за включване и оставане в системата, за наставничество на учители се заплаща допълнително възнаграждение в размер на не по-малко от 65 лева месечно за срок до една година. През тази година увеличен е размерът на основния платен годишен отпуск, който за учителите, членове на синдикални организации от община Варна, е 57 работни дни. Новият колективен трудов договор в сферата на образованието във Варна надгражда националния КТД. \r\nДиана СТОЕВА", "date": "2019.03.18", "title": "Варна: С новия колективен трудов договор се увеличават парите за лекторски час на учителите в града"}
{"url": "http://www.focus-news.net/news/2019/03/18/2635933/gl-komisar-nikolay-nikolov-otsenkata-za-rabotata-na-odmvr-sofiya-za-2018-g-e-polozhitelna.html", "text": "Оценката за работата на ОДМВР-София за 2018 г. е положителна. Това каза главен комисар Николай Николов, директор на Главна дирекция „Пожарна безопасност и защита на населението“, по време на брифинг, на който беше представен отчет на дейността на ОДМВР-София за 2018 г., предаде репортер на  Агенция „Фокус“ . „Областна дирекция към МВР-София се грижи за сигурността и безопасността на повече от 250 хил. души. За целта тя е изградила 12 райони управления на полицията и 2 полицейски участъка“, припомни той. „Предвид постигнатите резултатите - намаляване на престъпността и плавно повишаване на разкриваемостта на тази престъпност, наложените добри практики, свързани преди всичко с превенция на правонарушенията, политическото ръководство, заедно с ръководството на МВР дава положителна оценка за дейността на областната дирекция. Уверява ръководството на Областната дирекция, че стои зад техните усилия за подобряване на криминогенната обстановка и като цяло за повишаване чувството на безопасност на гражданите“, заяви той. \r\nДаяна ДЮЛГЕРОВА", "date": "2019.03.18", "title": "Гл. комисар Николай Николов: Оценката за работата на ОДМВР-София за 2018 г. е положителна"}
{"url": "http://www.focus-news.net/news/2019/03/18/2635935/mario-primdzhanov-pravnuk-na-kuzman-shapkarev-pradyado-mi-sabira-okolo-1300-narodni-pesni-ne-samo-ot-makedonskiya-kray-a-ot-tsyala-balgariya.html", "text": "Прадядо ми събира към 1300 народни песни не само от Македонския край, а от цяла България. Това каза Марио Примджанов, правнук на Кузман Шапкарев и учредител на Сдружението на родовете от Македония, в интервю за  Агенция „Фокус“  по повод 110-ата годишнина от смъртта бележития фолклорист. Той отчете, че творчеството на Кузман Шапкарев е много обемисто и разнопосочно. „Например, увлечен от Димитър Миладинов, започва да събира народни песни, поговорки, умотворения. Събира някъде към 1300 песни от цяла България, не само от Македонския край, в това число и Враца, Пловдив и т.н. Най-богатата книга в това отношение е на Шапкарев. Това е нещото, което показва какъв е бил битът на българина и защо сме българи в края на краищата. Да не говорим, че има още много читанки, учебници и учебни помагала за училищата и т.н.“, обясни Примджанов. Той обърна внимание, че това се оценява и посочи, че проф. Иван Шишманов казва, че Кузман Шапкарев е бил един от най-големите патриоти, до болезненост българин.  \r\nДеница КИТАНОВА  Пълния текст на интервюто четете по-късно в „Мнение”", "date": "2019.03.18", "title": "Марио Примджанов, правнук на Кузман Шапкарев: Прадядо ми събира около 1300 народни песни не само от Македонския край, а от цяла България"}
{"url": "http://www.focus-news.net/news/2019/03/18/2635938/vav-veliko-tarnovo-shte-bade-predstavena-programata-sas-sabitiya-posveteni-na-150-godishninata-na-chitalishte-nadezhda-1869.html", "text": "Във Велико Търново ще бъде представена програмата със събития, посветени на 150-годишнината на Читалище „Надежда - 1869“. Това съобщиха от пресцентъра на  Община Велико Търново . От 11.30 часа на 19 март в Зала 302 ще се състои пресконференция за представяне на програма със събития, посветени на 150-годишнината на Читалище „Надежда - 1869“.", "date": "2019.03.18", "title": "Във Велико Търново ще бъде представена програмата със събития, посветени на 150-годишнината на Читалище „Надежда - 1869“"}
{"url": "http://www.focus-news.net/news/2019/03/18/2635934/kyustendil-36-dushi-sa-se-vklyuchili-v-aktsiyata-za-dobrovolno-kravodaryavane-v-dupnitsa.html", "text": "36 души са се включили в акцията за доброволно кръводаряване в Дупница. Това съобщиха за  Радио „Фокус” – Кюстендил  от Български младежки червен кръст – Кюстендил. Благородната кауза е организирана от младежите на Ротаракт клуб – Дупница, за четвърта поредна година, заедно с Районен център за трансфузионна хематология-Кюстендил, Български младежки Червен кръст-Кюстендил и Община Дупница. Кръводарителският пункт е бил в Заседателната зала на общинска администрация – Дупница. Организаторите са удовлетворени от резултата, тъй като акциите в Дупница всяка година преминават при голям интерес от страна на гражданите. Затова ще се обмисля вариантът акцията да се повтори до края на годината. \r\nВенцеслав ИЛЧЕВ", "date": "2019.03.18", "title": "Кюстендил: 36 души са се включили в акцията за доброволно кръводаряване в Дупница"}
{"url": "http://www.focus-news.net/news/2019/03/18/2635942/veliko-tarnovo-na-preskonferentsiya-shte-bade-predstaven-specheleniyat-ot-obshtinata-proekt-za-podobryavane-na-kachestvoto-na-atmosferniya-vazduh-po-programa-life-na-ek.html", "text": "В 11.00 часа в четвъртък (21 март), в Зала 302 на Община Велико Търново ще се състои пресконференция за представяне на спечеления от Общината проект за подобряване на качеството на атмосферния въздух по Програма Life+ на Европейската комисия. Това съобщиха от пресцентъра на  Община Велико Търново .", "date": "2019.03.18", "title": "Велико Търново: На пресконференция ще бъде представен спечеленият от Общината проект за подобряване на качеството на атмосферния въздух по Програма Life+ на ЕК"}
{"url": "http://www.focus-news.net/news/2019/03/18/2635943/burgas-do-kraya-na-april-vseki-zhitel-na-obshtinata-mozhe-da-zaplati-mestnite-si-danatsi-i-taksi-s-5-otstapka.html", "text": "До края на април всеки жител на община Бургас може да заплати местните си данъци и такси с 5 % отстъпка. Това съобщиха от пресцентъра на  Общината . Тъй като голяма част от жителите на съставните селища са възрастни и трудноподвижни хора, Общината ще отиде на място при тях, за да не пътуват излишно до административните офиси в центъра на града. Ето на кои дати ще стане това: 9 април 2019 г. – село Миролюбово; 10 април – село Димчево; 11 амрил – Българово; 12 април 2019 – село Маринка; 15 април 2019 – село Изворище; 16април – село Равнец; 17 април – село Братово; 18 април 2019 – село Твърдица; 19 април – село Извор; 23 април – село Брястовец; 24 април – село Драганово. На посочените дати жителите на съответното селище могат да платят на място с отстъпката данък върху превозните средства, данък върху недвижимите имоти и такса битови отпадъци.", "date": "2019.03.18", "title": "Бургас: До края на април всеки жител на общината може да заплати местните си данъци и такси с 5 % отстъпка"}
{"url": "http://www.focus-news.net/news/2019/03/18/2635941/ria-novosti-putin-dade-start-na-rabotata-na-balaklavskata-i-tavricheskata-tets-v-krim.html", "text": "Руският президент Владимир Путин взе участие в церемонията по пускането на пълна мощност на Балаклавската и Таврическата ТЕЦ в Крим, предава кореспондент на  РИА Новости . \r\nОсвен това на церемонията участваха вицепремиерът на страната Дмитрий Козак, министърът на енергетиката Александър Новак, ръководителят на Крим Сергей Аксьонов и генералният директор на компания „Ростех“ Сергей Чемезов. \r\nПо думите на държавния глава, днес потребителите на полуострова са им необходими 1000-1100 мегавата. В същото време, отчитайки въвеждането на новите мощности, „общият енергиен ресурс на Крим и Севастопол е от порядъка на 2070 мегавата“. \r\nПутин подчерта, че тези обеми са достатъчни и „за предаване в съседни региони“ при необходимост. \r\nТой напомни, че през 2014 година на полуострова са се произвеждали само 160 мегавата. \r\nПървите енергоблокове на двете станции започнаха работа през октомври миналата година. \r\nС това мероприятие започна работното посещение на Владимир Путин в Крим. В понеделник вечерта в Симферопол той ще се срещне с представители на обществеността на полуострова и ще участва в тържествата, посветени на обединението между Крим и Русия. \r\nПревод и редакция:", "date": "2019.03.18", "title": "РИА Новости: Путин даде старт на работата на Балаклавската и Таврическата ТЕЦ в Крим"}
{"url": "http://www.focus-news.net/news/2019/03/18/2635931/afp-turchin-se-izdirva-za-strelbata-v-utreht.html", "text": "Холандската полиция разпространи снимка на роден в Турция мъж, който се издирва за стрелбата в трамвая в Утрехт, в резултат от която поне един човек загина, а още мнозина са ранени, предава  AFP . \r\n„Полицията ви моли да се оглеждате за 37-годишният Гьокман Танис (роден в Турция) във връзка с инцидента от тази сутрин“, гласи съобщението на правозащитните органи в „Туитър“, където се добавя: „Не го приближавайте“. \r\nПревод и редакция:", "date": "2019.03.18", "title": "AFP: Турчин се издирва за стрелбата в Утрехт"}
{"url": "http://www.focus-news.net/news/2019/03/18/2635944/sport-golemite-klubove-iskat-supergrupi-s-izpadashti-v-shl-i-machove-v-sabota-i-nedelya.html", "text": "Утре представители на най-големите клубове в Европа ще проведат неофициална с ръководните фактори на европейската футболна централа в Нион, където ще обсъдят нов модел на Шампионската лига, който предполага създаване на „супергрупи“, в които ще има влизащи и изпадащи отбори. Освен това ще бъде обсъдено евентуално преместване на мачовете от турнира през почивните дни и провеждане на финали на стадиони извън Европа. Въпросните промени могат да бъдат въведени чак след 2024 година.", "date": "2019.03.18", "title": "Спорт: Големите клубове искат „супергрупи“ с изпадащи в ШЛ и мачове в събота и неделя"}
{"url": "http://www.focus-news.net/news/2019/03/18/2635945/d-r-georgi-georgiev-sbalo-sv-mina-blagoevgrad-problemi-v-bolnitsata-sashtestvuvat-no-e-neobhodima-sila-i-podkrepa-za-razreshavaneto-im.html", "text": "Проблеми в СБАЛО „Св. Мина“ – Благоевград съществуват, но е необходима сила и подкрепа за разрешаването им. Това каза пред  Радио „Фокус“ – Пирин  д-р Георги Георгиев, който днес определен за управител на болницата за нов тригодишен мандат. Той посочи, че се връща като управител в болницата след като всички общински съветници  са гласували за кандидатурата му. „Имам уверението и силата да бъда управител като е важно е да спрем с това, което се случваше до момента“, посочи д-р Георги Георгиев. Той коментира, че всяко едно негово предложение ще иска да бъде разглеждано и обсъждано в една спокойна делова ситуация. „Проблемите се получават, когато се наруши диалога и от там дойдоха се получават проблемите, затова е важен диалога и обсъждането на нещата“, добави д-р Георги Георгиев. Той заяви, че при чуването на повече мнения може да се стигне до истината и за добрите решения за болницата. „Трябва да се коментират новите неща, които могат да се въведат в болницата. Необходимо е да се обсъжда въпросът свързан с лечението и сигурността на лечение на пациентите – те трябва да са сигурни, че ще получат една добра и своевременна помощ“, каза още д-р Георги Георгиев.  \r\nТой отбеляза също, че оптимизация означава оглеждане на всички структури. „Важно е да се коментира как той самия ще оптимизира дейността в отделението си, как ще се случи така, че да има една по-засилена отговорност към процеса на работа“, заяви д-р Георги Георгиев. Управителят коментира, че в някои звена може да се стигне до освобождаване на пенсионери и хора, които по един или друг начин са дали всичко необходимо за болницата. „Това ще бъде въпрос на един друг поглед и няма да бъде въпрос само и единствено на мои решения“, посочи д-р Георгиев. Той заяви, че иска като управител на болницата да разчита на екипа си. „Колегите също ще разберат всичко, това което до момента съм се опитвал“, допълни д-р Георги Георгиев. Той заяви, че е уникалното е, че на днешното извънредно заседание на ОбС – Благоевград беше целият Медицински съвет. „Тази ситуация успя да обедини водещи лекари в града и в болницата“, коментира д-р Георги Георгиев. \r\n„Ще направя постепенно много неща за болницата“, каза той и посочи, че ще обсъжда промените, които въвежда, с всеки един началник на отделение в болницата. „Целта е да се оптимизира всеки един аспект на дейността на отделенията“, допълни д-р Георги Георгиев. Той допълни, че ефекта, който се очаква е да може да се стабилизират плащанията към дистрибуторите. „Също така да изпълняваме нормално своята работа и да лекуваме пациентите“, добави д-р Георгиев. Управителят заяви, че по време на тази сесия е видял целия Медицински съвет на болницата. „Получи се интересно заседание между Общински и Медицински съвет“, каза още д-р Георги Георгиев. Той посочи, че най-вероятно ще има трудни решения. „Аз ще застана зад гърба на всеки един началник отделение. Ще застана зад гърба на всеки един лекар и работещ в болницата в труден момент, за да може да свърши своята работа, но в същото време ще бъда безкомпромисен срещу всяко едно своеволие и неинформираност на управителя за едно или друго действие“, коментира д-р Георги Георгиев. По думите му той поема ангажимента да бъде управител с ясното съзнание и стремежа. „Ще се опитам да удовлетворя много желания на хората, които работят в болницата с цел да върви работата“, добави д-р Георги Георгиев \r\nДенис НИКИФОРОВ", "date": "2019.03.18", "title": "Д-р Георги Георгиев, СБАЛО „Св. Мина“– Благоевград: Проблеми в болницата съществуват, но е необходима сила и подкрепа за разрешаването им"}
{"url": "http://www.focus-news.net/news/2019/03/18/2635946/burgas-nevyana-vladinova-triumfira-na-darzhavnoto-po-hudozhestvena-gimnastika-za-priz-zhulieta-shishmanova.html", "text": "Една от лидерките на националния отбор по художествена гимнастика индивидуално – Невяна Владинова от клуб „Левски“ триумфира на държавното първенство по художествена гимнастика за приз „Жулиета Шишманова“, която се проведе в спортна зала „Младост“. Това съобщиха от пресцентъра на  Общината . Организатори бяха бургаският клуб „Черноморец“, Българската федерация и Община Бургас. Владинова спечели титлата в многобоя с актив от 78,700 точки. След нея се наредиха Татяна Воложанина от „Левски Илияна“ със 75, 550 точки и Боряна Калейн от „Левски Тиадица“ със 74,700 точки. Владинова прибави към колекцията си още два златни медала на топка и бухалки и сребърни на обръч и лента. На тези два уреда шампионка стана Боряна Калейн. Треньорките на Невяна Владинова – Бранимира Маркова и Силвия Стойнева заслужиха приз „Жулиета Шишманова“. При девойките той отиде при Валентина Иванова, треньорка на победителката в многобоя Катрин Цонева. Националният ансамбъл за жени, със „златното“ бургаско момиче в състава Стефани Кирякова изигра две демонстративни съчетания и с изпълненията си  наелектризира на макс многобройната публика в зала „Младост“. Първенството премина при отлична организация, признаха председателката на родната федерация по художествена гимнастика Илияна Раева и заместничката й Мария Петрова, която беше главен съдия.", "date": "2019.03.18", "title": "Бургас: Невяна Владинова триумфира на Държавното по художествена гимнастика за приз „Жулиета Шишманова“"}
{"url": "http://www.focus-news.net/news/2019/03/18/2635940/glaven-komisar-nikolay-spasov-osnovniyat-problem-koyto-tryabva-da-reshi-odmvr-sofiya-sa-patno-transportnite-proizshestviya.html", "text": "Основният проблем, който трябва да реши ОДМВР-София, са пътно-транспортните произшествия. Това каза директорът на ОДМВР-София гл. комисар Николай Спасов по време на брифинг, на който беше представен отчет на дейността на дирекцията, предаде репортер на  Агенция „Фокус“ . „Радвам се, че имаме подкрепата на професионалното политическо ръководство и ежедневно придобиваме по-добро самочувствие в тежките условия на работа в тази дирекция“, отбеляза главен комисар Николай Спасов. „Основно по анализа за 2018 г. се запазва огромният процент на престъпленията спрямо собствеността, това остава и основен проблем. Доста сериозни ресурси се въвеждат, както явни, така и оперативни и издирвателни за този вид проблем. Надявам се, и съм убеден, че поетапно съвместно с колегите от другите структури, прокуратура и съд ще успеем да намалим този вид престъпление“, коментира Спасов. „Общоопасните престъпления, там са и престъпленията с наркотични вещества. Имаме около 20 пункта увеличение на този тип престъпление, което е добра атестация за работата на дирекцията. Това е една латентна престъпност, която трябва да намираме и съответно лицата, които извършват тези престъпления да бъдат приведени и предадени на съда“, обясни той. „Основен проблем, който ние трябва да решим е пътно-транспортният травматизъм. Сега на анализа го казах, подчертах. Тук не трябва да даваме изцяло отговорността на контролните органи. Трябва всички заедно да се борим за този голям проблем“, заяви директорът на ОДМВР-София. Той припомни и двата тежки инцидента с автобуси край Своге и АМ „Тракия“ през, при които загинаха десетки души.  \r\nДаяна ДЮЛГЕРОВА", "date": "2019.03.18", "title": "Главен комисар Николай Спасов: Основният проблем, който трябва да реши ОДМВР-София, са пътно-транспортните произшествия"}
{"url": "http://www.focus-news.net/news/2019/03/18/2635949/burgas-natsionalna-uchenicheska-filosofska-konferentsiya-chovek-svyat-shte-se-provede-na-21-i-22-mart-v-sredno-uchilishte-episkop-konstantin-preslavski.html", "text": "Бургас ще е домакин на ХХIІІ Национална ученическа философска конференция „Човек – Свят“, която ще се проведе на 21 и 22 март в Средно училище „Епископ Константин Преславски“. Това съобщиха от пресцентъра на  Общината . Откриването на конференцията ще бъде в 17.00 часа, в зала „Апостол Карамитев“ на СУ „Епископ Константин Преславски“. Събитието традиционно е част от Националния календар на извънучилищните дейности на Министерството на образованието и науката (МОН). Организатори на проявата са Регионално управление на образованието – Бургас и училището домакин. Работата на конференцията ще протече в три възрастови групи. За учениците от IV до V клас предизвикателството ще бъде под мотото „Приказки с неочакван край“ и те ще имат за задача да довършват приказка по избор, като акцентират върху морални качества и духовни ценности. Учениците от VI и VII клас ще представят проекти на тема „Не мога да се върна към вчерашния ден – тогава бях друг човек.“ от „Алиса в страната на чудесата“ на Луис Карол. Най-големите участници: от VІІІ до XII клас, ще трябва да защитават есета, разкази, разсъждения по зададените предварително теми. Уменията на учениците ще бъдат оценявани от жури, в което са включени експерти от МОН и водещи преподаватели по философия в университетите и средните училища в страната. Резултатите от конференцията на учениците в XII клас за приети като балообразуващи при кандидатстване в част от българските висши училища. През тази година философска образованост и гражданска позиция ще отстояват над 90 ученици от 30 училища от цялата страна.", "date": "2019.03.18", "title": "Бургас: ХХIІІ Национална ученическа философска конференция „Човек – Свят“ ще се проведе на 21 и 22 март в Средно училище „Епископ Константин Преславски“"}
{"url": "http://www.focus-news.net/news/2019/03/18/2635948/glaven-komisar-nikolay-spasov-proverkata-za-izdavane-na-falshivi-knizhki-v-kat-sofiya-prodalzhava.html", "text": "Проверката за издаване на фалшиви книжки в КАТ – София продължава. Това каза директорът на ОДМВР-София Николай Спасов по време на брифинг във връзка с разследване за издаване на фалшиви книжки на територията на София област, предаде репортер на  Агенция „Фокус“ . „Проверката продължава. Материалите са предадени на съответната прокуратура. Предвид това, че се води досъдебно производство, няма как да нарушавам Наказателно-процесуалния кодекс за предоставяне на повече информация“, обясни директорът.  \r\nПопитан защо, след като проверката е приключила на 6 ноември 2018 г., а документите са предадени в прокуратурата на 14 февруари, той отговори: „Предвид обема на работа в тази проверка, това е забавило времето. Искам да кажа и да подчертая, че е в законово установения ред“. На въпрос дали дирекция „Вътрешна сигурност“ се занимава със случая, той посочи, че звеното е запознато и уведомено по съответния ред.   \r\nДаяна ДЮЛГЕРОВА", "date": "2019.03.18", "title": "Главен комисар Николай Спасов: Проверката за издаване на фалшиви книжки в КАТ – София продължава"}
{"url": "http://www.focus-news.net/news/2019/03/18/2635939/ministarat-na-otbranata-na-siriya-sasht-shte-sa-prinudeni-da-se-izteglyat-ot-voennata-baza-v-at-tanf.html", "text": "Сирия ще възстанови контрола си над всички райони на страната и на американските войски ще им се наложи да се изтеглят от базата, създадена в района на Ат Танф, в близост до границите с Йордания и Ирак, заяви на пресконференция в понеделник в Дамаск министърът на отбраната на Сирия генерал Али Аюб, предава  ТАСС . \r\n„На САЩ и другите страни, чиито войски се намират на територията на Сирия без разрешението на нейното правителство, ще им се наложи да ги изтеглят от нашата страна, защото факторът на силата е на страната на сирийските въоръжени сили“, подчерта Аюб. \r\nМинистърът на отбраната на републиката в понеделник в Дамаск проведе съвещание с началниците на Генералните щабове на въоръжените сили на Иран и Ирак, което бе посветено на координацията и сътрудничеството в борбата срещу тероризма. \r\n„Това беше много важна среща за трите държави, която ще им позволи успешно да се изправят срещу различни предизвикателства“, каза Аюб. \r\nПо неговите думи, въпросът за възстановяването на националния суверенитет „не може да бъде предмет на пазарлък“. \r\n„На САЩ и другите страни, чиито войски се намират на територията на Сирия без разрешението на нейното правителство, ще им се наложи да ги изтеглят от нашата страна, защото факторът на силата е на страната на сирийската армия“, каза той. „Ще върнем всяко късче от сирийската земя“. \r\nАюб отбеляза, че на американците им е останала една единствена карта в Сирия – това са кюрдско-сирийските формирования „Сирийски демократични сили“ (СДС). „Командването на Въоръжените сили на републиката ще реши този проблем или по пътя на споразумение за локално примирие, или територията, която заема СДС, ще бъде освободена“, подчерта министърът на отбраната. По неговите думи, „сирийците имат само една възможност: да живеят един с друг завинаги по собствена воля, а не по волята на другите“. \r\nПревод и редакция:", "date": "2019.03.18", "title": "Министърът на отбраната на Сирия: САЩ ще са принудени да се изтеглят от военната база в Ат Танф"}
{"url": "http://www.focus-news.net/news/2019/03/18/2635954/burgas-komediyata-razdelyam-dvoyki-po-domovete-na-mladezhki-teatar-nikolay-binev-gostuva-v-grada-na-20-mart.html", "text": "Комедията „Разделям двойки по домовете“ на Младежки театър „Николай Бинев“ – София гостува в Бургас на 20 март, сряда, в зала Дом на фефтохимика от 19.00 часа по покана на културна организация „Арт Мелпомена“. Това съобщиха от пресцентъра на  Община Бургас . На сцената може да видите Михаил Билалов, Искра Донова и Николай Луканов, които с лек хумор и доза мистерия ви потапят в атмосферата на ежедневни проблеми и чувства, от които техните персонажи се опитват да избягат. Двама влюбени се срещат отново след седем години по много необичаен начин и пред тях се отваря цяла палитра от спомени. Ерик /Михаил Билалов/ професионално се занимава с това да се разделя с нежните половинките на други мъже, които нямат смелостта да направят това сами, но сега е изправен пред една малко по-специфична ситуация… В поредния работен ден срещу него застава бившата му жена. Автор на спектакъла е Тристан Птижирар, а преводът от френски език е на Снежина Русинова-Здравкова. Режисьор е проф. Здравко Митков. Сценографията и костюмите са дело на Петър Митев. В ролите ще видите актьорите: Искра Донова, Михаил Билалов и Николай Луканов.", "date": "2019.03.18", "title": "Бургас: Комедията „Разделям двойки по домовете“ на Младежки театър „Николай Бинев“ гостува в града на 20 март"}
{"url": "http://www.focus-news.net/news/2019/03/18/2635951/burgas-neftohimik-2010-sreshtu-levski-e-derbito-ot-chetvartfinalnite-pleyofi-ot-natsionalnata-superliga-pri-voleybolistite.html", "text": "„Нефтохимик 2010“ срещу столичния „Левски“ е дербито от четвъртфиналните плейофи от националната Суперлига при волейболистите. Това съобщиха от пресцентъра на  Община Бургас . Един срещу друг застават третият и шестият от редовния сезон. Играе се до 2 победи от 3 мача. Първият е на 20 март (сряда) от 18.30 часа в спортна зала „Младост“. Билетчето за вход е едно левче. Втората среща между двата отбора е на 23 март (събота) в София. При равенство в победите, трети мач ще реши кой продължава на полуфиналите. Той ще е на 26 март отново в бургаската зала „Младост“.", "date": "2019.03.18", "title": "Бургас: „Нефтохимик 2010“ срещу „Левски“ е дербито от четвъртфиналните плейофи от националната Суперлига при волейболистите"}
{"url": "http://www.focus-news.net/news/2019/03/18/2635950/viktoriya-bogdanova-psiholog-psihikata-e-dvigatelyat-na-mozaka.html", "text": "Психиката е двигателят на мозъка. Това каза за  Радио „Фокус“ – Бургас  психологът Виктория Богданова по повод Световния ден на мозъка. „Психиката е всичко, което сме преживяли, всичко, което сме научили като поведение, отношение и модел от нашите родители, общество, учители, които са били важни за нас, хора, които са влизали в живота ни, всичко това изгражда нашия характер, тоест нашата психика“, добави Богданова. По думите й науката на психологията изследва как психиката влияе на биологичните процеси в мозъка. Психологът посочи, че това което преживяваме, развива двете полукълба на мозъка ни, като така изграждаме определена невронна мрежа, която по-късно се проявява в живота ни. Богданова добави, че мозъкът ни произвежда всички биологични функции и изпуска всички вещества, които са нужни на организма, за да възпроизвежда определени неща за нашия живот, но ние сме тези, които ги ръководим, тоест нашата психика. Според психологът, тя е тази която създава тези биологични функции, за да може мозъкът да функционира и за всяка емоция да създаде едно определено вещество, което да ни накара да виждаме света по един определен начин. \r\nМария КУРТЕВА", "date": "2019.03.18", "title": "Виктория Богданова, психолог: Психиката е двигателят на мозъка"}
{"url": "http://www.focus-news.net/news/2019/03/18/2635947/noi-podgotvya-analiz-na-efekta-ot-novata-formula-za-izchislyavane-na-pensiite.html", "text": "Националният осигурителен институт подготвя анализ за ефекта от прилагането на промените във формулата за изчисляване на пенсиите. Той ще бъде готов тази седмица, обяви министърът на труда и социалната политика Бисер Петков, който участва в Годишната конференция на Мрежата на синдикалните организации от европейски столици, предаде  БНТ . \r\nСпоред новата формула пенсиите ще се изчисляват само от доходите, върху които са внасяни осигуровки след 1 януари 2000 г. Според експерти, промените ще ощетят 37% от населението. „Нека видим какво ще покажат данните, които НОИ ще представи и тогава ще се прецени наистина дали има основание нещо да се променя или тези опасения, които бяха изложени на база на изнесеното от НОИ непълна информация, съответно не се подкрепят от данните, които ще получим“, заяви министър Петков.", "date": "2019.03.18", "title": "НОИ подготвя анализ на ефекта от новата формула за изчисляване на пенсиите"}
{"url": "http://www.focus-news.net/news/2019/03/18/2635955/tass-zapodozreniyat-za-strelbata-v-utreht-e-bil-zadarzhan-po-podozreniya-za-vrazki-s-islyamska-darzhava.html", "text": "Холандецът от турски произход, който е заподозрян за стрелбата в холандския град Утрехт, по-рано е бил задържан от правозащитните органи на кралството по подозрение за връзки с терористичната групировка „Ислямска държава“, съобщава в понеделник турската редакция на британската BBC, позовавайки се на турски предприемач, живеещ в Утрехт, предава  ТАСС . \r\n„Преди няколко години го задържаха във връзка с подозрения, че е член на „Ислямска държава“, но след това го пуснаха. Той не беше част от турското общество (в Нидерландия), а по-скоро бе отшелник“, е заявил събеседникът на BBC. \r\nПревод и редакция:", "date": "2019.03.18", "title": "ТАСС: Заподозреният за стрелбата в Утрехт е бил задържан по подозрения за връзки с „Ислямска държава“"}
{"url": "http://www.focus-news.net/news/2019/03/18/2635957/burgas-basketbolistite-na-chernomorets-nadigraha-gostuvashtiya-tim-na-atletik.html", "text": "След блестящ мач на Христо Николов-Гларуса, който завърши с 37 точки, баскетболистите на „Черноморец“ надиграха гостуващия тим на „Атлетик“ с 82:70. Това съобщиха от пресцентъра на  Община Бургас . Мачът в спортна зала „Бойчо Брънзов“ беше от деветия кръг в „А“ група – първа петица. Двата отбора се захапаха здраво и почивката дойде при аванс от 6 точки за бургазлии. В третата част гостите успяха да намалят преднината до 3 точки. През последните 10 минути момчетата на треньора Йордан Колев демонстрираха повече класа и закономерно се поздравиха с поредна победа. Лидерът на „Черноморец“ Христо Николов отбеляза 37 точки, хвана 4 борби и направи 4 асистенции. Робърт Георгиев завърши с 12 точки и 6 борби. 11 точки добави Ангел Димитров, а с 10 точки  и 9 борби се отчете Паулин Жардим. В следващия последен кръг от тази фаза, отборът на „Черноморец“, който е втори във временното класиране, гостува на „Чавдар“ Троян. Мачът е на 24 март (неделя).", "date": "2019.03.18", "title": "Бургас: Баскетболистите на „Черноморец“ надиграха гостуващия тим на „Атлетик“"}
{"url": "http://www.focus-news.net/news/2019/03/18/2635958/stara-zagora-v-kazanlak-shte-badat-otbelyazani-150-godini-ot-parvoto-teatralno-predstavlenie-i-130-godini-naroden-universitet.html", "text": "Настоятелството на Читалище „Искра” започва организация за отбелязване на 130 години Народен университет и 150 години от първото театрално представление в Казанлък. Това каза за  Радио „Фокус”  зам.-председателят на читалището Теодора Иванова. Тя поясни, че решението за това е взето на проведено заседание на Настоятелството. \r\nПрез зимата на 1869 година пред казанлъшка публика е представена за първи път театралната постановка „Зла жена” на Йован Попович. 20 години по-късно в Казанлък е създаден Народен университет. \r\nСлавяна ГАЙДАРОВА", "date": "2019.03.18", "title": "Стара Загора: В Казанлък ще бъдат отбелязани 150 години от първото театрално представление и 130 години Народен университет"}
{"url": "http://www.focus-news.net/news/2019/03/18/2635959/burgas-zapochna-blagoustroyavane-na-prostranstvoto-okolo-chasovnika.html", "text": "Община Бургас стартира благоустрояването на пространството около Часовника – любимото място за срещи на поколения жители на Бургас. Това съобщиха от пресцентъра на  Общината . С новото архитектурно решение ще бъдат подменени настилките и ще се внесат допълнителни художествени елементи. Старите маринистични пластики, с които всички сме свикнали, ще останат по местата си. Скоро след приключване на благоустройството се очаква и пристигането на поръчания нов часовников механизъм, който да бъде монтиран на обичайното си място.", "date": "2019.03.18", "title": "Бургас: Започна благоустрояване на пространството около Часовника"}
{"url": "http://www.focus-news.net/news/2019/03/18/2635952/mario-primdzhanov-pravnuk-na-kuzman-shapkarev-moyat-pradyado-e-obuchil-hilyadi-detsa-a-i-roditelite-im-na-chetmo-i-pismo-na-balgarski.html", "text": "Марио Примджанов, правнук на Кузман Шапкарев: Моят прадядо е обучил хиляди деца, а и родителите им на четмо и писмо на български. Това каза Марио Примджанов, правнук на Кузман Шапкарев и учредител на Сдружението на родовете от Македония, в интервю за  Агенция „Фокус“  по повод 110-ата годишнина от смъртта бележития фолклорист.  „Кузман Шапкарев до 17-годишна възраст не е можел да пише на български и след това е обучил хиляди деца, а и родителите им на четмо и писмо на български. Той е основател на Солунската гимназия, навремето най-модерното за тогава училище на Балканския полуостров. Там са учили после известни българи, в това число и Гоце Делчев. Целия си живот той прекара в това да разберат всички, че са българи“, каза още Примжданов.  \r\nПо думите му в букварчетата, които Шапкарев  пише за „малички дечиня“ има един въпросник, на който децата трябва да отговорят. „ Един от въпросите е „Ти какъв си?“. Той дава и отговорите: „Българин съм, защото майка и татко са българи“ и т.н. и т.н. Също - това, че си българин и се бориш за българщината, значи, че се бориш против гърци, турци, против католицизма, който по това време навлиза в областта Македония“, допълни Примджанов. Правнукът на Кузман Шапкарев обясни, че църковната свобода е много важна и отчете, че прадядо му е деен участник в нея. „Неговите статии в много от вестниците наклоняват мисълта само към българщината. Остър противник е на тези, които твърдят обратното, в това число руски, сръбски и какви ли не други учени и псевдоучени“, обясни още Примджанов.  \r\nДеница КИТАНОВА  Пълния текст на интервюто четете по-късно в „Мнение”", "date": "2019.03.18", "title": "Марио Примджанов, правнук на Кузман Шапкарев: Моят прадядо е обучил хиляди деца, а и родителите им на четмо и писмо на български"}
{"url": "http://www.focus-news.net/news/2019/03/18/2635964/burgas-regionalen-matematicheski-turnir-za-detsa-ot-preduchilishtna-vazrast-mnogoznayko-shte-se-provede-v-grada-na-6-april.html", "text": "На 6 април 2019 г. в Бургас ще се проведе математически турнир за деца от предучилищна възраст „Многознайко“. Това съобщиха от пресцентъра на  Община Бургас . След големия интерес към първото за града подобно състезание през 2018 г., инициаторите и организаторите Фондация „Шанс за децата и природата на България“ и Център за млади таланти обявяват официално старт на записванията и за второто издание. Председател на турнира отново ще е Христина Георгиева, ръководител на проектите по забавна математика за предучилищна възраст и първи клас към центъра за таланти в града. „Състезанието има за цел да предостави възможност за първа изява на всички, които обичат и се занимават с математика от най-ранна възраст и да провокира креативното мислене при решаване на приложни математически задачи. Щастливи и удоволетворени сме, че 1-вият ни турнир премина изключително успешно с участници над 250 деца от Бургас и региона. Подобни инициативи са изключително важни за откриване на таланта у най-малките и правилното му развитие“, коментира Лилиана Славова, председател на Фондация „Шанс за децата и природата на България“. Домакин на тазгодишното събитие ще бъде ОУ „Георги Бенковски“, а тържественото награждаване на финалистите ще се проведе на 3 май 2019 г. в актовата зала на Център за млади таланти. Организаторите канят всички деца от Бургас и региона с подчертан интерес към математиката да се запишат и премерят знания с връстниците си. Заявки за участие се приемат на тел: 0887/201033; 056/825727 или на имейл: info@forbgkids.org.", "date": "2019.03.18", "title": "Бургас: Регионален математически турнир за деца от предучилищна възраст „Многознайко“ ще се проведе в града на 6 април"}
{"url": "http://www.focus-news.net/news/2019/03/18/2635960/v-blagoevgrad-shte-se-provede-preskonferentsiya-vav-vrazka-v-oto-yubileyno-izdanie-na-mezhdunarodniya-festival-blagoevgrad-blus-i-dzhaz.html", "text": "На 19 март от 13.00 часа в „топлата връзка“, между зала „22 септември“ и Община Благоевград, ще се проведе пресконференция във връзка V-ото юбилейно издание на Международния  фестивал „Благоевград Блус и джаз“. Това съобщиха от пресцентъра на  Община Благоевград .", "date": "2019.03.18", "title": "В Благоевград ще се проведе пресконференция във връзка V-ото юбилейно издание на Международния фестивал „Благоевград Блус и джаз“"}
{"url": "http://www.focus-news.net/news/2019/03/18/2635962/pernik-otmenya-se-nasrochenata-za-19-mart-preskonferentsiya-po-povod-100-godini-obshtinski-dramatichen-teatar-boyan-danovski.html", "text": "Отменя се насрочената за 19 март пресконференция по повод 100-години Общински драматичен театър „Боян Дановски“ в Перник. Това съобщиха от пресцентъра на  Община Перник . Събитието се отлага, тъй като по същото време ще има посещение на министъра на труда и социална политика Бисер Петков по повод Световния ден на социалната работа. Той ще даде от 10.30 часа брифинг за журналисти пред Центъра за настаняване от семеен тип за деца/младежи с увреждания – гр. Перник, ул. „Владислав Граматик“ № 93.", "date": "2019.03.18", "title": "Перник: Отменя се насрочената за 19 март пресконференция по повод 100-години Общински драматичен театър „Боян Дановски“"}
{"url": "http://www.focus-news.net/news/2019/03/18/2635961/burgas-studenti-postavyat-kultoviya-myuzikal-kosa-v-grada-na-9-april.html", "text": "Студенти поставят култовия мюзикъл „Коса“ в Бургас на от 19.30 часа 9 април в Културния дом на нефтохимика в Бургас. Това съобщиха от пресцентъра на  Община Бургас . „Коса“ („Hair“) е дванадесетият мюзикъл, който „Broadway Performance Club“ („Клуб Бродуей“) ще представи на българската публика тази пролет. Мир, любов, свобода, толерантност, щастие – тези думи описват духа на „Коса“ – първият рок мюзикъл, който превръща контра културата в изкуство.  \r\n„Проследете историята на група политически активни, дългокоси хипита, които мечтаят за „Епохата на Водолея“ и се бунтуват срещу задължителната военна служба във Виетнамската война. Младият Клод Буковски е изправен пред дилемата: да постъпи в армията или да изгори повиквателната си… Ще отреже ли косата си героят на хипитата?“, посочват още от Общината.  \r\nКлуб „Бродуей“ към Американския университет в България е основан през 2007 г. от група студенти, запалени по мюзикъли. Всяка година ново представление се продуцира в АУБ. В мюзикъла участват около 30 студенти от различни страни. Всяко шоу е изцяло организирано от студенти – режисура, хореография и музика. В главните роли зрителите могат да видят: Никола Миланов, Боян Златарски, Валентина Станева, Евгения Трифонова, Борис Дечев, Георги-Никола Траянов и Десислава Арнаудова. Продуцент на мюзикъла е Николета Манчева, а режисьор – Елизабет Иванова-Гибсън. Хореографията е изготвена от Симона Янева, Алексия Коколиос и Йорго Чирияй, а вокалната подготовка е дело на Наталия Кокар и Яница Янакиева. Асистент-режисьори на продукцията са Леда Драгиева и Виктория Димитрова. Асистент-продуцент е Виктория Ангелова. \r\nНай-успешният мюзикъл в историята на жанра ще бъде представен като концерт-спектакъл на английски език с български субтитри.", "date": "2019.03.18", "title": "Бургас: Студенти поставят култовия мюзикъл „Коса“ в града на 9 април"}
{"url": "http://www.focus-news.net/news/2019/03/18/2635963/api-utre-ot-1000-ch-do-1200-ch-dvizhenieto-v-tunel-echemishka-na-am-hemus-v-posoka-sofiya-shte-se-osashtestvyava-v-edna-lenta-poradi-remontni-deynosti-na-antenite-na-mobilnite-operatori.html", "text": "Утре от 10.00 ч. до 12.00 ч. движението в тунел „Ечемишка“ на АМ „Хемус“ в посока София ще се осъществява в една лента поради ремонтни дейности на антените на мобилните оператори. Това съобщиха от пресцентъра на  Агенция \"Пътна инфраструктура\" . Ще бъде ограничено движението по изпреварващата лента. Трафикът ще преминава по активната лента.", "date": "2019.03.18", "title": "АПИ: Утре от 10.00 ч. до 12.00 ч. движението в тунел „Ечемишка“ на АМ „Хемус“ в посока София ще се осъществява в една лента поради ремонтни дейности на антените на мобилните оператори"}
{"url": "http://www.focus-news.net/news/2019/03/18/2635965/vitsepremierat-mariyana-nikolova-balgariya-ima-mnogo-potentsial-za-razvitie-na-investitsii.html", "text": "В България има много потенциал за развитие на инвестиции, както и условия за тях, а Тракия икономическа зона е именно такъв пример. Освен това е успешен модел и за плодотворно публично частно партньорство между общините и бизнеса. Това заяви заместник министър-председателят по икономическата и демографската политика Марияна Николова при посещението си в Тракия икономическа зона (ТИЗ),  съобщиха от  правителствената информационна служба . Вицепремиерът подчерта, че правителството работи за привличането на чуждестранни инвеститори, които да предпочетат България за реализацията на своите бизнес планове. \r\nЗаместник министър-председателят по икономическата и демографската политика Марияна Николова посети и индустриалните зони Раковски и Марица. След като се запозна с инициативите, които се развиват на територията на Тракия икономическа зона, вицепремиерът Николова обсъди възможностите за подкрепа за бъдещото развитие на икономическата зона край Пловдив заедно с ръководството на ТИЗ, част от кметове на общините участници в ТИЗ, заместник областния управител на областна администрация Пловдив Евелина Апостолова и заместник-кмета на община Пловдив Стефан Стоянов.", "date": "2019.03.18", "title": "Вицепремиерът Марияна Николова: България има много потенциал за развитие на инвестиции"}
{"url": "http://www.focus-news.net/news/2019/03/18/2635953/ministar-predsedatelyat-boyko-borisov-izprati-telegrama-do-premiera-na-niderlandiya-mark-ryute-vav-vrazka-s-tragichnite-sabitiya-v-utreht.html", "text": "Премиерът Бойко Борисов изпрати телеграма до министър-председателя на Нидерландия Марк Рюте във връзка с нападението над цивилни граждани в холандския град Утрехт. Това съобщиха от  правителствената информационна служба . \"Сериозно съм загрижен от трагичните събития в Утрехт и изразявам искрената си съпричастност към пострадалите и техните близки“, пише българският министър-председател.  \r\nБорисов посочва още, че България е солидарна и подкрепя Нидерландия в този тежък момент. „Продължаващите нападения срещу цивилни граждани потвърждават необходимостта от единни и решителни действия на международната общност срещу всяко грубо посегателство върху здравето, живота, свободата и демократичните ценности”, пише още министър-председателят в писмото си до премиера Марк Рюте.", "date": "2019.03.18", "title": "Министър-председателят Бойко Борисов изпрати телеграма до премиера на Нидерландия Марк Рюте във връзка с трагичните събития в Утрехт"}
{"url": "http://www.focus-news.net/news/2019/03/18/2635968/veliko-tarnovo-turnir-po-futbol-na-malki-vrati-2019-v-svishtov-zapochva-na-8-april.html", "text": "Община Свищов и звено „Масова физкултура и спортна база“ ще проведат Турнир по футбол на малки врати, който ще стартира на 8 април (понеделник) 2019 година. Това съобщиха от пресцентъра на  Общината . \r\nВсички желаещи могат да заявят своето участие до 3 април (сряда) на тел: 0897/ 856 521 и 0887/ 002 795. Таксата за участие и застраховката на участниците ще са за сметка на Община Свищов. Турнирът ще се проведе на откритата футболна площадка в района на зала „Свищов“, а техническата конференция ще е на 5 април (петък) от 16.00 часа в спортен комплекс „Свищов“.", "date": "2019.03.18", "title": "Велико Търново: „Турнир по футбол на малки врати“ 2019 в Свищов започва на 8 април"}
{"url": "http://www.focus-news.net/news/2019/03/18/2635966/burgas-snimka-na-burgaskite-solnitsi-specheli-nagrada-na-svetovnata-fotografska-organizatsiya.html", "text": "Снимка на бургаските солници е избрана за най-добрия български кадър в конкурса на Световната фотографска организация. Това съобщиха от пресцентъра на  Община Бургас . Неин автор е фотографът Явор Минчев от Русе. Кадърът е заснет с дрон без предварителна подготовка при една от разходките на Минчев край живописната местност. При кандидатстването в конкурса миналата година той изпраща няколко авторски фотоса. Снимката му от солниците е избрана за най-добър кадър от страната ни. Тя ще бъде включена в специална изложба в Лондон, която се открива тази пролет. Явор Мичев се занимава с аерофотография от 11 години. През 2007 година за пръв път лети с мотоделтапланер. Връзката между полета и страстта към фотографията му разкрива нови възможности за авторски проекти. Оттогава той концентрира цялата си творческа енергия и техническите си познания именно в тази насока. Фотографът предпочита да ползва за височинните си снимки парапланер и мотоделтапланер. Разчита на опита на добри пилоти. В работата си изключително много му помагат познанията му в областта на цифровата техника.", "date": "2019.03.18", "title": "Бургас: Снимка на бургаските солници спечели награда на Световната фотографска организация"}
{"url": "http://www.focus-news.net/news/2019/03/18/2635970/kardzhali-predsedatelyat-na-narodnoto-sabranie-tsveta-karayancheva-e-na-poseshtenie-v-momchilgrad.html", "text": "Председателят на Народното събрание Цвета Караянчева е на посещение в Момчилград. Това съобщи Цвета Караянчева в воя профила си в социалната мрежа  „Фейсбук“ . „Днес съм на обиколка в община Момчилград. В село Нановица бях посрещната от стотици жители на района, които поставиха пред мен проблемите, с които се сблъскват в ежедневието си – недобрата инфраструктура, недостига на вода, ниските изкупни цени на животинската продукция. Част от въпросите на фермерите ще отнеса към председателя на парламентарната комисия по земеделие Десислава Танева“, пише Караянчева. Тя е поела ангажимент да бъде ремонтиран яз. „Нановица“ 2, за да се ползва за поливане през летните месеци. „Благодаря на жителите на село Звездел, които ме посрещнаха изключително радушно. Хората настояват за ремонт на площада и на пощата. Поставиха и проблеми, свързани със състоянието на пътищата, земеделието, миграцията на населението. Обиколката ми продължава със срещи в село Птичар, пише още Цвета Караянчева.", "date": "2019.03.18", "title": "Кърджали: Председателят на Народното събрание Цвета Караянчева е на посещение в Момчилград"}
{"url": "http://www.focus-news.net/news/2019/03/18/2635971/srednoshkoltsi-ot-21-uchilishta-uchastvaha-v-natsionalno-uchenichesko-sastezanie-v-stopanska-akademiya-dimitar-a-tsenov-v-svishtov.html", "text": "Стопанска академия „Димитър А. Ценов” организира 32-то поредно издание на Националното ученическо състезание по икономика, което се проведе в две направления – „Предприемачество” и „Икономикс”. В състезанието участваха 117 ученици от 21 средни училища от Ботевград, Варна, Велико Търново (2), Враца (2), Габрово, Дряново, Левски, Луковит, Оряхово, Плевен, Пловдив, Полски Тръмбеш, Попово, Русе, Свищов, Севлиево, София, Стара Загора и Червен бряг. Състезанието бе организирано от Академичен център за кариерно консултиране и връзки с обществеността, съвместно с катедрите „Индустриален бизнес и предприемачество” и „Обща теория на икономиката”. Това съобщиха от пресцентъра на  Стопанската академия . \r\nПриветствие към учениците и придружаващите ги учители, от името на академичното ръководство, поднесе гл. ас. д-р Юлиян Господинов – координатор „Образователен маркетинг” към АЦККВО. С пожелания за бързо и практично мислене, оригинални и иновативни идеи, приветствия към средношколците отправиха и ръководителите на катедрите-съорганизатори – доц. д-р Искра Пантелеева (катедра ИБП) и доц. д-р Людмил Несторов (катедра ОТИ). След официалното откриване на състезанието, учениците започнаха работа по зададените от катедрите казуси. Разпределени в различни аудитории по екипи или за индивидуално представяне, състезателите бяха подпомагани от 13 ментори, в лицето на асистенти, докторанти и изявени студенти от съответните катедри.  \r\nСъстезанието в направление „Икономикс” бе индивидуално и всеки участник имаше възможност да избира дали да участва с есе или с тест. Катедрата-организатор подготви тест от 30 закрити въпроса, а за предпочелите да напишат есе бе определена темата „Моето бъдеще в икономиката на България”. В направлението се състезаваха 27 ученици от пет училища. Журито за оценка на решения тест и представеното есе беше в състав доц. д-р Людмил Несторов – ръководител катедра, ас. Елица Пекова и докторант Таня Рисемова. За най-добре представилите се участници на теста по „Икономикс” бяха връчени три награди, които завоюваха възпитаници на Старопрестолна професионална гимназия по икономика във В. Търново. С наградата на  Ректора на Стопанска академия бе отличена Десислава Димитрова. При участниците с есе бяха връчени две награди от името на катедрата-организатор, които бяха присъдени на ученици от ПГСС – Попово. Първата награда завоюва Анна Марчева.  \r\nНаправление „Предприемачество” предизвика 84 участници от 19 училища в 17 града. Сформираните 18 сборни екипа от различни училища, генерираха предприемачески идеи и оформиха предложения за разработване и предлагане на нов (подобен) продукт на българския пазар, съответстващ на традициите и възможностите (предмета на дейност) на „ТЕД-Производство” АД, и съдействащ за увеличаване на пазарния дял на дружеството. Заданието бе свързано с: избор на наименование и правна форма за регистриране на самостоятелно обособена фирма, чийто капитал е изцяло притежание на „ТЕД-Производство” АД; дефиниране наименованието на новия продукт; определяне на необходимите материални, финансови, човешки и др. ресурси, основните фирмени конкуренти и потенциални клиенти; формулиране на силните и слабите страни на дружеството, възможностите и заплахите; оформяне на виждане за прогнозни приходи и пазарен дял. Акцентът бе поставен върху оригиналното мислене и креативните способности на учениците да предлагат нови идеи за развитие на бизнеса и формулират възможни начини за повишаване на пазарния потенциал. В помощ на екипите бяха осем ментори, а презентациите на учениците оценяваше жури, председателствано от доц. д-р Искра Пантелеева. В състава на журито бяха преподавателите от катедра ИБП доц. д-р Сергей Найденов, гл. ас. д-р Зоя Иванова, гл. ас. д-р Емил Николов и представители на община Свищов: Борислав Замфиров – зам.-кмет „Стопанска, финансова политика и спорт”; д-р Кристиян Кирилов – председател на Общински съвет; Нина Йосифова – старши експерт „Общински поземлен фонд”. В направлението бяха връчени награди за 1, 2, 3 място, грамоти и специални награди. Първо място зае Екип 16 (фирма „Шоколадът” ООД), който представи шоколадови изделия на база рошково брашно, подходящи за диабетици. В екипа на победителите бяха: Димитър Маринов – ПГСС „Никола Пушкаров” – Попово; Виктория Азманова – 108 СУ „Никола Беловеждов” – София; Циталия Дакова – ТГ „В. Е. Априлов” – Червен бряг; Николета Димитрова – ПГ по туризъм „Д-р Васил Берон” – В. Търново. Специалната  награда на община Свищов получи Екип 9 (фирма „Бабините сладки” ЕООД), който предложи продуктови линии за дребни традиционни сладки и три вида желирани бонбони с вкус на мед, куркума и мед, и плодове, на база екстракти от природата с лечебен ефект, а опаковките бяха с дизайн, съдържащ традиционни български шевици. В състава на екипа бяха: Валентин Бенев – ПГМЕТ „Ген. Иван Бъчваров” – Севлиево; Ренета Пашова – ПГ по икономика „Рачо Стоянов” – Дряново; Дарина Пенчева – СГ по икономика – В. Търново; Милена Тодорова – СУ „Цанко Церковски” – Полски Тръмбеш; Камелия Савова – ПДТГ „Д. Хадживасилев” – Свищов. \r\nОрганизаторите в направление „Предприемачество” проведоха и кръгла маса на тема „Бизнесът и образованието в областта на предприемачеството – перспективи и предизвикателства”, в която участваха преподаватели от катедра ИБП, ментори и представителни на практиката. \r\nВ рамките на 32-то Национално ученическо състезание се проведе и традиционната учебно-методическа среща с учители от участващите училищата. От страна на домакините, в работната среща участваха гл. ас. д-р Юлиян Господинов – координатор „Образователен маркетинг” към АЦККВО, ръководителите на катедрите-организатори в двете направления и доц. д-р Христо Сирашки – директор на академичните центрове за следдипломно и факултативно обучение. Двете страни дискутираха преподаването на икономически дисциплини в средните училища и възможности за продължаващо обучение, с които Стопанска академия може да бъде полезна на учителите.", "date": "2019.03.18", "title": "Средношколци от 21 училища участваха в Национално ученическо състезание в Стопанска академия „Димитър А. Ценов” в Свищов"}
{"url": "http://www.focus-news.net/news/2019/03/18/2635973/komisar-borislav-muerov-ohranitelna-politsiya-izpolzvaneto-na-lyutiv-sprey-ot-politseyskite-sluzhiteli-pri-izpalnenie-na-sluzhebni-zadalzheniya-e-reglamentirano-v-zakona-za-mvr.html", "text": "Използването на лютив спрей от полицейските служители при изпълнение на служебни задължения, е регламентирано в Закона за МВР. Това каза комисар Борислав Муеров, директор на Дирекция „Охранителна полиция“ по време на брифинг в СДВР във връзка с протеста в събота, при който полицейски служител използва лютив спрей срещу протестиращите, предаде репортер на  Агенция „Фокус“ . Той обясни, че относно протеста е имало създадена организация от Столична дирекция на МВР и изготвен план. „Мероприятието не е съгласувано от Столична община, броят на протестиращите е бил около 250 души, които не са се подчинявали на никакви разпореждания от полицейските служители“, обясни той. По думите му те са се държали доста грубо и вулгарно, както към полицейските служители, така и към медиите. „Чух доста коментари, че сме започнали да ползваме и други помощни средства. Това е процедура при масово нарушаване на обществен ред. Това е най-добрият вариант за да няма такава сила“, отбеляза комисар Борислав Муеров. „Използването на лютивия спрей е на въоръжение при нас и е регламентирано от Закона за МВР, в чл. 85 където се казва, че при изпълнение на служебните задължения полицейските служители могат да използват физическа сила и помощни средства. На фона на този член има издадена наредба, която също е за използване на помощни средства“, заяви още началникът на дирекция „Охранителна полиция“.  \r\nДаяна ДЮЛГЕРОВА", "date": "2019.03.18", "title": "Комисар Борислав Муеров, „Охранителна полиция“: Използването на лютив спрей от полицейските служители при изпълнение на служебни задължения, е регламентирано в Закона за МВР"}
{"url": "http://www.focus-news.net/news/2019/03/18/2635956/vitsepremierat-ekaterina-zaharieva-osadi-atakata-v-utreht.html", "text": "Вицепремиерът и министър на външните работи Екатерина Захариева изпрати съболезнователна телеграма до министъра на външните работи на Нидерландия Стеф Блок по повод нападението в Утрехт. Това съобщиха от пресцентъра на  МВнР . „С дълбока тревога приех новината за стрелбата срещу цивилни граждани в Утрехт. Искрено съм съпричастна към болката на пострадалите и техните близки. Независимо от характера на атаката, застрашила живота на множество хора, тя предизвиква сериозна загриженост. Наш дълг е да проявим решителност и единство, за да защитим живота и безопасността на нашите граждани“, се казва в телеграмата.  \r\nПо информация на посолството ни в Хага към момента няма данни за пострадали наши сънародници.  \r\nПри необходимост български граждани могат да се свържат с мисията ни на следните телефони:  \r\n+ 31 70 350 30 51; + 31 6 5744 8073.", "date": "2019.03.18", "title": "Вицепремиерът Екатерина Захариева осъди атаката в Утрехт"}
{"url": "http://www.focus-news.net/news/2019/03/18/2635967/ria-novosti-nato-predlozhi-na-rusiya-da-varne-krim-na-ukrayna-krim-predlozhi-na-sasht-da-varne-kaliforniya-na-rusiya.html", "text": "В разпространено в понеделник заявление във връзка с петата годишнина от присъединяването на Крим към Русия, НАТО изрази безпокойството си от засилването на военното присъствие на Русия в Черноморския регион, а освен това й предложи „да върне Крим“ на Украйна, предава  РИА Новости . \r\n„Осъждаме продължаващото широкомащабно увеличаване на военната мощ на Русия в Крим и сме обезпокоени от усилията и заявените планове на Русия за по-нататъшно усилване на военната мощ в Черноморския регион“, се казва в заявлението. \r\nВ него се отбелязва също, че НАТО не признава присъединяването на Крим към Русия. „Призоваваме Русия да върне контрола над Крим на Украйна“, пише в документа. \r\nАлиансът заяви още, че „завръщане към ‚обичайното водене на работата‘ не може да се случи, докато в действията на Русия не се случат ясни и конструктивни изменения, свидетелстващи за спазването на международното право и международните задължения“. \r\nВ отговор на това заявление, директорът на Института по обществени науки и международни отношения на Севастополския държавен университет Иван Чихарев напомни, че Калифорния е бивша колония на Русия. \r\n„НАТО е последната организация, която може да се учудва от засилването на нечие военно присъствие, тъй като след Студената война именно НАТО разширява военното си присъствие във всички региона на света, без съгласието на международната общност. Пример за това е нарушаването на конвенцията от Монтрьо от страна на американски военни кораби. Ответното усилване на Русия е съвсем закономерно от гледна точка на поддържането на баланса на силите в региона. А в отговор на предложението да се даде Крим на Украйна, предлагам на Русия да й бъде върната бившата й колония в Калифорния – Форт Росс“, заяви Чихарев. \r\nРуската агенция припомня, че Форт Росс е основан през 1812 година от руско-американска компания на Тихоокеанското крайбрежие на Калифорния, на 80 километра от Сан Франциско, за лов и търговия с риба и кожи. През 1841 година компанията продава собствеността си на големия земевладелец Джон Сатър. \r\nПревод и редакция:", "date": "2019.03.18", "title": "РИА Новости: НАТО предложи на Русия да „върне“ Крим на Украйна, Крим предложи на САЩ да върне Калифорния на Русия"}
{"url": "http://www.focus-news.net/news/2019/03/18/2635976/shumen-70-godishen-mazh-e-s-fraktura-na-rebra-i-preshlen-vsledstvie-na-katastrofa-po-patya-mezhdu-oblastniya-grad-i-selo-novosel.html", "text": "70-годишен мъж е с фрактура на ребра и прешлен вследствие на катастрофа по пътя Шумен-Новосел. Това съобщиха от  ОДМВР-Шумен . Водач на лек автомобил \"Фолксваген Пасат\" е навлязъл в лентата за насрещно движение и е ударил лек автомобил \"Опел Астра\". В болницата за преглед са били откарани водачът на Опел-а, на 70 години и съпругата му на 66 години. Били са контактни, мъжът се е оплакал от болки в ребрата. Пробата за алкохол на водача на Фолксваген-а е отрицателна. Установено е, че жената е без травматични увреждания, а 70-годишният водач е с фрактура на ребра и плешлен.  Към момента движението в участъка е затруднено и се препоръчва водачите да ползват обходен маршрут през Лозево, допълниха още от полицията.", "date": "2019.03.18", "title": "Шумен: 70-годишен мъж е с фрактура на ребра и прешлен вследствие на катастрофа по пътя между областния град и село Новосел"}
{"url": "http://www.focus-news.net/news/2019/03/18/2635974/burgas-s-blagotvoritelen-kontsert-sabirat-sredstva-za-lechenieto-na-24-godishnata-silviya-koleva-na-4-april.html", "text": "Благотворителен концерт „Светлина за Силвия“ ще се проведе на 4 април в Културен дом на нефтохимика в Бургас от 19.00, в подкрепа на Силвия Колева. Това съобщиха от пресцентъра на  Община Бургас . Участие в концерта ще вземат Станислава Василева, Веселина Дамова, Клуб по латино танци „Бургаски делфини“, Anista, D-ZastA  и други. Организатор на събитието е Петя Каракашева, ученичка от ПГТ“ Проф. Д-р. Асен Златаров“. Събитието ще се осъществи със съдействието на ПГТ „Проф. Д-р. Асен Златаров“, Професионална търговска гимназия – Бургас и Община Бургас. Събраните средства ще бъдат използвани за лечението на 24-годишната Силвия, която страда от агресивен кератоконус – заболяване, което представлява прогресиращо изтъняване и изкривяване на роговицата и води до слепота. Направени са две операции в България за овладяване на заболяването. За съжаление, към момента Силвия има 100% загуба на зрението на дясното око и прогресираща загуба на лявото. Единственият начин Силвия отново да върне зрението си е трансплантация на роговица от донор. Поради липса на донорство в България и неопределени срокове на изчакване, операцията може да бъде извършена в Германия. Стойността на самата операцията е 13 208 EUR . Тази сума не включва средства за следоперативно лечение и болничния престой.", "date": "2019.03.18", "title": "Бургас: С благотворителен концерт събират средства за лечението на 24-годишната Силвия Колева na 4 april"}
{"url": "http://www.focus-news.net/news/2019/03/18/2635977/predvaritelnite-danni-na-noi-sochat-neutralen-efekt-ot-otpadaneto-na-dohoda-za-perioda-1997-1999-g-pri-izchislyavane-na-individualniya-koefitsient-za-otpusnatite-sled-2018-g-pensii.html", "text": "Във връзка с промяната в пенсионното законодателство от началото на 2019 г. Националният осигурителен институт (НОИ) подготвя последваща оценка на ефектите от влезлите в сила разпоредби на Закона за бюджета на държавното обществено осигуряване за 2019 г., с фокус върху ефекта от отпадането на дохода за 1997-1999 г. при изчисляване на индивидуалния коефициент (ИК) на лицата с пенсии, които ще бъдат отпуснати след 31 декември 2018 г. Това съобщиха от  НОИ . \r\nПредварителните резултати относно влиянието на промяната върху размера на индивидуалния коефициент се извършва въз основа на данни за 67 881 осигурени лица, на които от НОИ са изпратени уведомителни писма през 2018 г., че им предстои да навършат изискуемите години за пенсия през следващата година.  \r\nИзключването на доходите за 1997, 1998 и 1999 г. и налагането на ограничение върху крайната стойност на индивидуалния коефициент  води до увеличение в размера на индивидуалния коефициент  за 56,8% от обхванатите лица, без промяна остават размерите на индивидуалния коефициент на 11,9%, а при 31,3% се получава намаление в индивидуалния коефициент. Очаква се в бъдеще делът на негативно засегнатите да продължи да намалява. \r\nПредварителният анализ на данните сочи, че общият ефект от прилагането на промените е увеличение с 0,3% на средния индивидуалния коефициент на лицата от разглежданата съвкупност, което показва, че от гледна точка на системата, ефектът е неутрален. Средното увеличение на индивидуалния коефициент е 4,3% за съвкупността на лицата с увеличение и запазване на размера, а средното намаление на лицата, за които беше изчислен по-нисък индивидуалния коефициент, е 8,3%. \r\nОт гледна точка на бюджета на държавното обществено осигуряване, очакванията са промяната да доведе до намаление на разходите за пенсии с 9,1 млн. лв. за 2019 г., което е само 0,09% от общия разход за пенсии, заложен в Закона за бюджета на държавното обществено осигуряване за настоящата година. \r\nКъм този момент намаление на размера на ИК се наблюдава предимно при лица, които в периода 1997-1998 са се осигурявали за по-малък брой месеци на високи доходи.", "date": "2019.03.18", "title": "Предварителните данни на НОИ сочат неутрален ефект от отпадането на дохода за периода 1997-1999 г. при изчисляване на индивидуалния коефициент за отпуснатите след 2018 г. пенсии"}
{"url": "http://www.focus-news.net/news/2019/03/18/2635978/komisar-borislav-muerov-politseyski-sluzhitel-e-izpolzval-lyutiv-sprey-za-da-predotvrati-po-tezhki-naranyavaniya-po-vreme-na-protesta-v-sabota.html", "text": "Полицейски служител е използва лютив спрей, за да предотврати по-тежки наранявания по време на протеста в събота. Това каза комисар Борислав Муеров, директор на Дирекция „Охранителна полиция“ по време на брифинг в СДВР във връзка с протеста в събота, при който полицейски служител е използвал лютив спрей срещу протестиращите, предаде репортер на  Агенция „Фокус“ . „В случая от доклада, който е цитиран от полицейските служители, който се прави след използване на химически вещества, е цитирано, че групата протестиращи около 250 души е започнала едно броене от 10 надолу и след приключване на броенето са се насочили към главната техника, която е на пътното платно на бул. „Дондуков“. От масовото бутане на протестиращите към полицейската техника, служителят, който е бил в загасения автомобил, с ръчна спирачка, са го изместили няколко метра и е спрял до съседния до него полицейски автомобил. След което водачът на полицейския автомобил е предупредил протестиращите с полицейска сирена, като е мислел, че ще има някакъв респект от пускането на самата полицейска сирена. Това не е дало ефекти. Имало е трима-четирима протестиращи, които са били явно и доста силно притиснати от други протестиращи към служебния автомобил“, обясни той. „За да не се получат по-тежки наранявания и инциденти, самият служител е използвал лютив спрей“, уточни комисар Муеров.  \r\nДаяна ДЮЛГЕРОВА", "date": "2019.03.18", "title": "Комисар Борислав Муеров: Полицейски служител е използвал лютив спрей, за да предотврати по-тежки наранявания по време на протеста в събота"}
{"url": "http://www.focus-news.net/news/2019/03/18/2635979/sport-zvezdite-na-cherna-gora-pochti-sigurno-propuskat-macha-s-balgariya.html", "text": "Две от най-големите звезди на националния отбор на Черна гора почти сигурно ще пропуснат заради контузии гостуването на България на старта на европейските квалификации в петък от 19:00 часа на стадион „Васил Левски“. Нападателят на Монако Стеван Йоветич не е възстановен след контузия на коляното, а защитникът на Атлетико Мадрид Стефан Савич се оплаква от разтежение на бедрото.", "date": "2019.03.18", "title": "Спорт: Звездите на Черна гора почти сигурно пропускат мача с България"}
{"url": "http://www.focus-news.net/news/2019/03/18/2635980/blagoevgrad-okolo-50-dka-gora-ot-cheren-bor-goryat-v-rayona-na-selo-eleshnitsa-pozharat-e-lokaliziran.html", "text": "Около 50 дка гора от черен бор горят в района на село Елешница. Това каза за  Радио „Фокус“-Пирин  инж. Дамян Дамянов, директор на Югозападно държавно предприятие. По думите му на пожарът е локализиран. Той посочи, че пожарът е върхов, тръгнал е от запалване на сухи и треви и отпадъци при почистване на земеделски имоти, а силният вятър бързо го е пренесъл в гората. Инж. Дамянов отбеляза, че на този етап е останало гасенето в по-трудно достъпни скалисти местности. Той допълни, че са мобилизирани за потушаването му екипи от държавните горски стопанства в Елешница, Разлог и Якоруда, които са оборудвани със специализирани противопожарни автомобили. Инж. Дамян Дамянов подчерта, че няма опасност за хората и близките населени места. Той каза още, че през деня са регистрирани 11 пожара в горските територии на Югозападно държавно предприятие, като според него най-сериозният е при село в района на Радомир. \r\nНатали СТЕФАНОВА", "date": "2019.03.18", "title": "Благоевград: Около 50 дка гора от черен бор горят в района на село Елешница, пожарът е локализиран"}
{"url": "http://www.focus-news.net/news/2019/03/18/2635972/tass-zhertvite-ot-strelbata-v-utreht-sa-tri.html", "text": "Трима души са загинали и още минимум девет са получили наранявания в резултат от стрелбата в холандския град Утрехт, предава  ТАСС , като се позовава на изявление в „Туитър“ на кмета на населеното място Ян ван Занен. \r\n„В резултат от инцидента са загинали трима души, а още девет са ранени“, заяви той. \r\nПо-рано министър-председателят на Нидерландия Марк Рюте в хода на пресконференция заяви, че в момента правозащитните органи са съсредоточени върху залавянето на престъпника, стрелял в трамвая. \r\nПревод и редакция:", "date": "2019.03.18", "title": "ТАСС: Жертвите от стрелбата в Утрехт са три"}
{"url": "http://www.focus-news.net/news/2019/03/18/2635982/api-utre-shte-se-otvaryat-ofertite-za-izgrazhdaneto-na-inteligentna-transportna-sistema-na-am-trakiya.html", "text": "Утре - 19 март, в Агенция „Пътна инфраструктура“ ще бъдат отворени офертите в обществената поръчка за разработване и внедряване на интелигентна транспортна система на АМ „Тракия“. Това съобщиха от пресцентъра на  Агенция \"Пътна инфраструктура\" . Проектът ще се съфинансира от Оперативна програма „Транспорт и транспортна инфраструктура“ 2014-2020 г. чрез Европейския фонд за регионално развитие. Целта е повишаване безопасността на движение по автомагистралата, спазвайки последните директиви на Европейския съюз. Индикативната стойност на поръчката е 7 261 500 лв. без ДДС. \r\nВ тунел „Траянови врата“ ще бъде изградена уникална за България интелигентна система за автоматична идентификация на инциденти (Automatic Incident Detection – AID). Тя ще позволи чрез система от подвижни бариери да се управлява и пренасочва трафика в една от двете тунелни тръби, така че при настъпване на инцидент в едната тръба, трафикът да се пренасочва по другата. Съоръжението ще бъде с ново LED осветление, електронни информационни табели, светофарни уредби, хоризонтална и вертикална сигнализация, метеорологични станции при порталите на съоръжението и др. \r\nНа АМ „Тракия“ ще бъдат монтирани 40 бр. електронни информационни табели (Variable message signs), по 20 бр. във всяка посока. Чрез тях шофьорите в реално време ще се информират за възникнало събитие на пътя, което е бърза, надеждна и високотехнологична възможност за своевременно уведомяване на шофьорите за актуалната пътната обстановка, въведените ограничения и алтернативните маршрути. \r\nС изпълнението на проекта за първи път ще бъдат монтирани и камери за измерване на средна скорост и мониторинг на трафика на определени участъци от АМ „Тракия“. Целта е повишаване безопасността на движение и спазване на ограниченията на скоростта. \r\nДруга новост е монтирането на сензори за претегляне на моторните превозни средства в движение (Weigh in motion). Това ще позволи да се филтрират претоварените превозни средства и да се даде възможност за повече на брой, по-бързи и по-ефективни проверки. Очаква се по този начин значително да се намали износването и увреждането на пътната настилка и съоръженията на автомагистралата. \r\nОфертите ще бъдат отворени на 19 март (вторник) в 14 ч. в сградата на АПИ.", "date": "2019.03.18", "title": "АПИ: Утре ще се отварят офертите за изграждането на интелигентна транспортна система на АМ „Тракия“"}
{"url": "http://www.focus-news.net/news/2019/03/18/2635981/viktoriya-bogdanova-psiholog-vseki-chovek-individualno-i-subektivno-vizhda-sveta-spored-svoyata-nevronna-mrezha.html", "text": "Всеки човек индивидуално и субективно вижда света според своята невронна мрежа. Това каза за  Радио „Фокус“ – Бургас  психологът Виктория Богданова по повод Световния ден на мозъка. „Ако ние като деца сме били повече насърчавани да учим, да мислим логически, ако родителите ни са били по-прагматични и по-практични хора, ние развиваме лявата половина на мозъка си, тоест по-логическата и реална част. У онези деца, които са израснали с проблеми, ако родителите им са налагали повече функцията на взаимоотношенията, отколкото да се интересуват за академичните им постижения, се развива повече дясната половина на мозъка“, добави Богданова. По думите й това са хора на изкуството. Виктория Богданова посочи още, че човек се изгражда според своята философия за света, като начинът на мислене също определя посоката на функциониране на мозъка. Тя добави, че ако един човек е по-емоционален, по-чувствителен, той ще търси и такива контакти и връзки в живота си. По думите й напоследък се говори за много видове интелигентности и вече логическата такава не се смята за най-великото постижение, а социалната и емоционалната интелигентност, това да умееш да общуваш  и да се справяш с живота. \r\nМария КУРТЕВА", "date": "2019.03.18", "title": "Виктория Богданова, психолог: Всеки човек индивидуално и субективно вижда света според своята невронна мрежа"}
{"url": "http://www.focus-news.net/news/2019/03/18/2635983/vav-veliko-tarnovo-be-podpisan-noviyat-kolektiven-trudov-dogovor-na-obshtinsko-nivo-v-sferata-na-obrazovanieto.html", "text": "Новият колективен трудов договор в сферата на образованието на общинско ниво бе подписан по време на работна среща при кмета на Велико Търново Даниел Панов. Това съобщиха от  Община Велико Търново . Освен от градоначалника, контрактът бе парафиран от председателя на Синдиката на българските учители Янка Такева и представители на синдикалните организации в сферата на образованието. \r\nВ работната среща участваха още заместник-министърът на просветата Таня Михайлова, началникът на Регионалното управление на образованието Розалия Личева, експерти и педагози.  \r\nНовият колективен трудов договор запазва всички 14 клаузи, надграждащи националното отраслово споразумение.  \r\n„Наша обща цел е Велико Търново да продължава да дава пример със социалната политика в сферата на образованието и със социалното партньорство. За поредна годината просветата е водещ приоритет в провежданите местни политики. Чрез всичко това, заедно с инвестициите в материалната база и в човешките ресурси, Старата столица ще продължи да привлича млади учители“, коментира кметът Даниел Панов.", "date": "2019.03.18", "title": "Във Велико Търново бе подписан новият колективен трудов договор на общинско ниво в сферата на образованието"}
{"url": "http://www.focus-news.net/news/2019/03/18/2635985/patuvashtata-izlozhba-posvetena-na-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-predstavena-na-19-mart-v-haskovo.html", "text": "Пътуващата изложба, посветена на 140 години от Учредителното събрание и приемането на Търновската конституция, ще бъде представена на 19 март 2019 г. в Хасково. Това съобщиха от пресцентъра на Народното събрание. Експозицията ще бъде открита в 10.00 часа в зала „Марица“ в сградата на Областната администрация от областния управител на област Хасково Станислав Дечев. Жителите и гостите на Хасково ще могат да я разгледат до 22 март.  \r\nПо повод 140 години от Учредителното събрание и приемането на Търновската конституция Народното събрание със съдействието на Държавна агенция „Архиви“ подготви  изложба, посветена на тези значими събития от историята. В експозицията са представени исторически факти и биографични данни за народните представители от състава на Учредителното събрание, портрети и документи за тяхната дейност. В нея са включени моменти от работата върху Търновската конституция, както и развитието на конституционния процес на фона на историческите събития, които следват в новата история на България.  \r\nНа откриването на изложбата са поканени народните представители от Хасковски избирателен район, представители на държавните институции, местната власт, юристи, историци, учители и ученици, както и всички граждани на област Хасково.", "date": "2019.03.18", "title": "Пътуващата изложба, посветена на 140 години от Учредителното събрание и приемането на Търновската конституция, ще бъде представена на 19 март в Хасково"}
{"url": "http://www.focus-news.net/news/2019/03/18/2635987/aktsenti-v-sutreshniya-blok-dobro-utro-balgariya-na-radio-fokus-za-19-mart.html", "text": "Стрелба срещу цивилни граждани този път в холандския град Утрехт. Какви действия ЕС ще предприеме за противодействие на грубото посегателство върху живота на хората? Застрашена ли е сигурността на гражданите на Съюза и какво е бъдещето на държавите членки? Отговорите на тези и други въпроси ще потърсим в сутрешния блок „Добро утро, България“ на  Радио „Фокус“  от Огнян Златев, ръководител на Представителството на Европейската комисия в България.  \r\nКакви послания отправят народните представители преди евровота? Действията на политическия елит и мобилизацията на партиите във връзка с европейския дебат ще коментираме с политическия анализатор проф. Михаил Константинов. \r\nМалко преди 09.00 часа ще посетим Община Пещера. Търсят ли се решения за подмяна на остарялата материална база в детските градини в града? Какви са възможните варианти за подобряване на образователната инфраструктура? Гост в ефира ще бъде Зехра Алиш, зам.-кмет по социалните дейности в Община Пещера. \r\nВ Петрич се разработва проект за изграждането на паметник на българския поет Евтим Евтимов. Повече за инициативата ще научим от  Натали Стефанова от Радио „Фокус“-Пирин. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 19 март, с водещ Йоланда Пелова.", "date": "2019.03.18", "title": "Акценти в сутрешния блок „Добро утро, България“ на Радио „Фокус“ за 19 март"}
{"url": "http://www.focus-news.net/news/2019/03/18/2635988/tsvetan-tsvetanov-prisastva-na-zasedanie-na-oblastniya-predizboren-shtab-na-gerb-sofiya.html", "text": "Председателят на ПГ на ГЕРБ и зам.-председател на партията Цветан Цветанов присъства на заседание на oбластния предизборен щаб на ГЕРБ-София. В срещата участваха председателят на щаба и областен координатор на ГЕРБ-София Цветомир Паунов, председателят на Столичния общински съвет Елен Герджиков, председателят на групата общински съветници от ГЕРБ в СОС Малина Едрева, зам.-председателят на СОС Николай Стойнев, народните представители от ГЕРБ и координатори на партията за столичните 23 и 24 МИР Александър Ненков и Евгения Алексиева, председателят на МГЕРБ-София Ивайло Петков, депутати, общински съветници и районни кметове. Това съобщиха от пресцентъра на  ПП ГЕРБ . \r\nПо време на заседанието председателят на ПГ на ГЕРБ и зам.-председател на партията Цветан Цветанов изтъкна необходимостта депутатите и представителите на местната власт да бъдат активни в срещите си лице в лице с хората. Той подчерта, че  за разлика от други партии, представителите на ГЕРБ винаги са били сред гражданите и са запознати с техните проблеми. Цветанов отбеляза, че непрекъснатата комуникация с хората дава възможност държавната и местната власт да отстраняват всяка нововъзникнала нередност, докато останалите политически сили единствено могат да си приписват заслуги, тъй като няма с какво друго да се похвалят. \r\nВ рамките на заседанието на предизборния щаб на ГЕРБ-София бе обсъдена и актуалната политическа обстановка в страната, както и различни организационни въпроси. На срещата бе дискутирано провеждането на гражданския диалог „Европа в нашия дом“ в София на тема регионално развитие. Събитието ще се състои на 4 април 2019 г., като то ще постави акцент върху регионите, икономическия растеж и повишаването качеството на живот благодарение на европейската солидарност. Ще се покажат добрите практики в управлението на ГЕРБ, изпълнените проекти и реализираните политики. На 18 април 2019 г. пък ще се проведе още един граждански диалог от платформата „Европа в нашия дом“, като този път акцентът ще е върху образованието.", "date": "2019.03.18", "title": "Цветан Цветанов присъства на заседание на областния предизборен щаб на ГЕРБ-София"}
{"url": "http://www.focus-news.net/news/2019/03/18/2635990/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.03.18", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/03/18/2635984/tass-vladimir-putin-pokani-erdogan-na-otkrivaneto-na-golyamata-dzhamiya-v-krim.html", "text": "Президентът на Русия Владимир Путин съобщи, че е поканил президента на Турция Реджеп Таийп Ердоган на откриването на голямата джамия в Крим и той се е отнесъл положително, предава  ТАСС . \r\n„Вече поканих президента на Турция Ердоган. Той знае за това и доколкото разбирам се отнася много положително към това предложение. Ще видим как ще се развият нещата и дали той ще има време и възможност да дойде“, каза Путин. \r\nПрезидентът на Русия отбеляза, че страната ще развива отношенията си с Турция и своите приятели във всички сфери. \r\nВ хода на среща с Путин с предложение да се покани Ердоган е излязъл мюфтията на кримските мюсюлмани Хаджи Емирали Аблаев. „Позволете да ви поканя на откриването на голямата джамия и навярно би било уместно, ако вие поканите президента на Турция Ердоган. Той няма да ви откаже“, е казал мюфтията. \r\nСъгласно проекта, общата площ на Катедралната джамия в Симферопол ще бъде 5,7 хиляди квадратни метра, а вместимостта 2600 души. Съоръжението се състои от две части – основна сграда с купол и вътрешен двор с колонади и шадраван. Строителството на джамията започна през октовмри 2016 година и според плановете трябва да бъде завършено в края на 2019 година. \r\nКакто заяви Путин, всички традиционни вероизповедания, включително ислямът, имат много голям културен принос в междурелигиозното спокойствие. Той отбеляза, че през последните години из цялата страна са построени много джамии. \r\nПо думите на президента, кримските мюсюлмани отдавна са мечтали за своя Катедрална джамия. „Увеличава се броят на нашите мюсюлмани, които постоянно ходят на хадж, ходят в Саудитска Арабия. Ние сме в контакт с нашите приятели в Саудитска Арабия и те ни помагат в обезпечаването на тези поклонения. И в бъдеще ще развиваме това направление“, заяви Путин. \r\nПревод и редакция:", "date": "2019.03.18", "title": "ТАСС: Владимир Путин покани Ердоган на откриването на голямата джамия в Крим"}
{"url": "http://www.focus-news.net/news/2019/03/18/2635992/smolyan-mokri-sa-patishtata-po-visokite-chasti-v-planinata-v-oblastta-nastilkite-sa-obraboteni.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно с отлична видимост. Пътните настилки са предимно сухи. Мокри са пътищата по високите и усойни части в планината, а настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3,5 тона. През деня не са получавани сигнали за инциденти по пътищата в областта. \r\nПовишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.18", "title": "Смолян: Мокри са пътищата по високите части в планината в областта, настилките са обработени"}
{"url": "http://www.focus-news.net/news/2019/03/18/2635989/politsiya-i-dobrovoltsi-izdirvat-2-godishno-dete-ot-selo-ravnets-obzor.html", "text": "Полиция и доброволци издирват издирва 2-годишно дете от село Равнец. Детето се е е изгубило вечерта на 17 март. До момента детето не е открито, като се издирва от служители на Районно управление на МВР „Камено“, Главна дирекция „Гранична полиция“ и доброволци от селото. Издирването дете се казва Юлиян Иванов Митков (Онур). То е било облечено с бяла или светла връхна дреха с дълъг ръкав. Има лек дефект при придвижването си, изразяващ се във влачене на едното краче. По думите на кмета на село Равнец Христо Колев 2-годишното дете е изчезнало след игра с другите деца от семейството. Децата са си играели около каруца в двора на къщата на дядо си, като около 18.00 часа са тръгнали да се прибират, но 2-годишното дете не било открито. След претърсване на няколко къщи са пристигнали служители на полицията и пожарната и са започнали издирване, първоначално в радиус от 500-600 метра. Търсенето на детето продължава в момента. Семейството му е от малцинствата и има общо 14 деца.  \r\nОколо селото няма опасни водоеми, пресечена местност или пътища. Ако детето бъде разпознато, може да се сигнализира на телефон 112, на телефона на кметството на село Равнец (05517) 2161, както и на мобилния телефон на кмета на селото – Христо Колев 0887873424. \r\nМария КУРТЕВА", "date": "2019.03.18", "title": "Полиция и доброволци издирват 2-годишно дете от село Равнец (ОБЗОР)"}
{"url": "http://www.focus-news.net/news/2019/03/18/2635991/aktualna-patna-obstanovka.html", "text": "Температурите са в интервала от +7° до +28°. Времето над страната е предимно ясно. Слаб вятър духа в областите: Кюстендил, Кърджали,Пловдив и Ямбол. Пътните настилки са сухи, по усойните и планински райони частично заледени и заснежени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението от км 15+030 до км 18+330 в посока Бургас се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Пазарджик: \r\nВременно движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•Предвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nДвижение в една лента от км 180+300 до км 182+600 посока Бургас поради ремонт на СПО в средно разделителна ивица. Временно се затваря изпреварващата лента и движението на МПС се пренасочва в активната лента за движение. Срок до 18:00 ч на 19.03.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради извършване на ремонтни дейности и подмяна на ударени ОСП. Участъка е сигнализиран с пътни знаци. Срок до 20.03.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.  \r\nДвижението в тунел \"Ечемишка\" посока София се осъществява в една лента поради ремонтни дейности по антените на мобилните оператори. Затворена е изпреварващата лента и движението се извършва в активната. Срок от 10:00 до 12:00 часа на 19.03.2019 г. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401+100. Прехвърлянето обратно в лявото платно става при км 389+717. Ограничено е качването в посока София на пътен възел \"Неофит Рилски\", като движението е пренасочено по път I-2  Русе – Варна. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Русе – Варна. Срок до 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел „Мало Бучино\" посока София се осъществява в една лента поради ремонтни дейности по облицовъчните пана. Движението е ограничено в изпреварващата лента и се извършва в активната. Участъкът е сигнализиран с пътни знаци и скоростта на движение се ограничава до 50 км/ч. Срок 21.04.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: Ограничения в движението на МПС по първокласната пътна мрежа: \r\n-път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\nДвижението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 22.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n-път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n-път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n-път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 в участъка Константиново – Бургас от км 77+000 до км 84+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъкът е сигнализиран с пътни знаци. Срок 25.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 е ограничен в скоростта 30/км/ поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 22.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян, обходен път на гр. Ловеч от  \r\nкм 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път  \r\nІІ-35 за гр. Троян и обратно. Движещите се от Троян към Плевен ползват същия маршрут.    \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401  \r\nП. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът III-102: Движението по път ІІІ-102 с. Горно Церовене - Монтана от км 75+000 до 80+500 се осъществява в една лента и с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по Софийски околовръстен път /II-18 СОП/ при Люлин от км 59+400 до км 61+050 посока Перник се осъществява с повишено внимание поради поетапно затваряне на една от лентите във връзка с ремонтни дейности по пътната настилка. Движението се извършва съседните две ленти. Срок 19.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/   е ограничено поради ремонтни дейности /доизграждане на пътните платна/. Пътните връзки са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности:  \r\nПът III-5504: Движение по път III-5504 с. Медникарево – п.к. Обручище от надлез при км 14+000 до км 15+100 е ограничено поради аварийно възстановителни ремонтни дейности.  \r\nОбходен маршрут: \r\nПрез с. Обручище по ул. ,,Млада гвардия''. Срок до 22.03.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.18", "title": "Актуална пътна обстановка"}
{"url": "http://www.focus-news.net/news/2019/03/18/2635994/burgas-vremeto-e-yasno-patishtata-v-oblastta-sa-suhi-i-normalno-prohodimi.html", "text": "Времето е ясно, пътищата в област Бургас са сухи и нормално проходими, съобщиха за  Радио „Фокус“ – Бургас  от Областното пътно управление. Видимостта е добра, няма затворени пътни участъци. Към момента движението в областната пътна мрежа се осъществява без затруднения. Движението е с нормална интензивност. По-натоварен е трафикът по пътя Поморие – Ахелой, по пътя село Атия – Созопол, както и по отсечката Бургас – автомагистрала„Тракия“.  \r\nНяма образувани големи колони от автомобили по входно-изходните пътни артерии на град Бургас, но движението е интензивни. По-натоварен е трафикът по булевардите „Демокрация“, „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ в жилищен комплекс „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2019.03.18", "title": "Бургас: Времето е ясно, пътищата в областта са сухи и нормално проходими"}
{"url": "http://www.focus-news.net/news/2019/03/18/2635996/shumen-oblastniyat-upravitel-stefan-zhelev-i-nachalnikat-na-arhiva-v-grada-otkriha-izlozhba-posvetena-na-140-godini-ot-uchreditelnoto-sabranie-i-priemaneto-na-tarnovskata-konstitutsiya.html", "text": "Областният управител проф. Стефан Желев и д-р Антония Панева, началник на архива в Шумен, откриха изложба, посветена на 140 години от Учредителното събрание и приемането на Търновската конституция, предаде репортер на  Радио „Фокус“-Шумен . „Изложбата ни дава един факт, който е преломен в нашата история – младата българска държава приема своята първа конституция, първия основен закон. С този акт младата българска държава поставя началото на държавността и поставя България в Европа“, заяви проф. Стефан Желев.  \r\nАнтония Панева представи акцентите в изложбата, както и имената на шуменците, присъствали на това велико събитие. „Значителна част от участниците в Учредителното събрание са с висше образование, получено в Русия и Западна Европа, две трети от всички депутати владеят  френски, а половината от хората - френски или друг език“, отбеляза Антония Панева.  \r\nДокументалната изложба, състояща се от 40 пана, е представена във фоайето на Военния клуб. Представени са исторически и биографични портрети и данни за дейността на народните представители от състава на Учредителното събрание, приело Търновската конституция. Сред присъстващите на откриването на изложбата бяха ученици, директори на училища, народният представител Иван Иванов, омбудсманът на Шумен Иван Капралов, ректорът на Шуменския университет проф. Георги Колев, кметът на Велики Преслав Александър Горчев, директорът на ОДМВР Ялчън Расим и др. Изложбата ще остане в Шумен до 22 март. \r\nИвелина ИВАНОВА", "date": "2019.03.18", "title": "Шумен: Областният управител Стефан Желев и началникът на архива в града откриха изложба, посветена на 140 години от Учредителното събрание и приемането на Търновската конституция"}
{"url": "http://www.focus-news.net/news/2019/03/18/2635975/kiril-dobrev-bsp-elena-yoncheva-e-koshmarat-na-gerb.html", "text": "Не ме изненада това гласуване. Вчера протече един изключително динамичен пленум. Това  е разликата между лидерите на БСП и другите лидери. Нашите си ги избираме, а другите си ги назначават. Проведе се тайно гласуване. Участваха 172 души. Резултатите са ясни. Смятам, че с това темата е приключена. Това коментира заместник-председателят на БСП Кирил Добрев относно избора на водач на евролистата в предаването  Плюс-Минус  по  Нова телевизия . \r\nПо думите му, това което предстои на партията занапред е една тежка кампания, която БСП трябва да спечели. \r\n„Не мога да видя никакво разединени на партията. Да приемем хипотетично, че Сергей Станишев и Елена Йончева са получили много номинации. Това показва, че вътрешните ядра подкрепят с еднаква сила и двамата. Ние търсим разширяване на подкрепата. В този смисъл взехме едно много прагматично решение, избирайки Елена Йончева”, коментира Добрев в предаването „Плюс-Минус. Коментарът след новините”. \r\nПо думите му БСП няма разнобой с ПЕС. „Ние с ПЕС общуваме като партии от едно семейство. Това обаче не означава, че няма да защитаваме нашите вътрешни интереси”, коментира още Добрев. \r\nСпоред Добрев европейските избори са елемент, от това което цели БСП. „Те са инструмент за сваляне на това порочно управление и са ключови, защото могат да покажат друго съотношение на силите”, заяви Добрев. \r\nТой заяви, че е готов да подаде оставка, ако ГЕРБ спечелят европейските избори. „Ще подам оставка, ако ГЕРБ спечелят изборите. На тези избори играем само и единствено за победа”, категоричен бе Добрев. \r\n„Елена Йончева е символно лице, лицето, което поведе борбата срещу корупцията. Нося цялата политическа отговорност, ако загубим тези избори”, заяви депутатът. Той допълни, че изборът на Йончева за водач на листата за европейските избори е силно и прагматично решение. „Елена е страхът на ГЕРБ, тя е техният кошмар”, каза още Кирил Добрев.", "date": "2019.03.18", "title": "Кирил Добрев, БСП: Елена Йончева е кошмарът на ГЕРБ"}
{"url": "http://www.focus-news.net/news/2019/03/18/2635997/pregled-na-mezhdunarodnite-novini-do-18-chasa-agentsiya-fokus.html", "text": "Британското правителство не може да подложи на гласуване в парламента сделката си за Брекзит, ако тя е „същата“ или „същата по същество“ на тази, която депутатите вече отхвърлиха, заяви председателят на британския парламент Джон Бекроу в понеделник, предава  AFP . \r\n„Това, което правителството не може законно да направи, е да представи отново на парламента същото предложение или по същество същото предложение“, каза Джон Беркоу пред народните представители. \r\n*** Трима души са загинали и още минимум девет са получили наранявания в резултат от стрелбата в холандския град Утрехт, предава  ТАСС , като се позовава на изявление в „Туитър“ на кмета на населеното място Ян ван Занен. \r\n„В резултат от инцидента са загинали трима души, а още девет са ранени“, заяви той. \r\nПо-рано министър-председателят на Нидерландия Марк Рюте в хода на пресконференция заяви, че в момента правозащитните органи са съсредоточени върху залавянето на престъпника, стрелял в трамвая. \r\n*** В разпространено в понеделник заявление във връзка с петата годишнина от присъединяването на Крим към Русия, НАТО изрази безпокойството си от засилването на военното присъствие на Русия в Черноморския регион, а освен това й предложи „да върне Крим“ на Украйна, предава  РИА Новости . \r\n„Осъждаме продължаващото широкомащабно увеличаване на военната мощ на Русия в Крим и сме обезпокоени от усилията и заявените планове на Русия за по-нататъшно усилване на военната мощ в Черноморския регион“, се казва в заявлението. \r\nВ него се отбелязва също, че НАТО не признава присъединяването на Крим към Русия. „Призоваваме Русия да върне контрола над Крим на Украйна“, пише в документа. \r\nАлиансът заяви още, че „завръщане към ‚обичайното водене на работата‘ не може да се случи, докато в действията на Русия не се случат ясни и конструктивни изменения, свидетелстващи за спазването на международното право и международните задължения“. \r\nВ отговор на това заявление, директорът на Института по обществени науки и международни отношения на Севастополския държавен университет Иван Чихарев напомни, че Калифорния е бивша колония на Русия. \r\n„НАТО е последната организация, която може да се учудва от засилването на нечие военно присъствие, тъй като след Студената война именно НАТО разширява военното си присъствие във всички региона на света, без съгласието на международната общност. Пример за това е нарушаването на конвенцията от Монтрьо от страна на американски военни кораби. Ответното усилване на Русия е съвсем закономерно от гледна точка на поддържането на баланса на силите в региона. А в отговор на предложението да се даде Крим на Украйна, предлагам на Русия да й бъде върната бившата й колония в Калифорния – Форт Росс“, заяви Чихарев. \r\nРуската агенция припомня, че Форт Росс е основан през 1812 година от руско-американска компания на Тихоокеанското крайбрежие на Калифорния, на 80 километра от Сан Франциско, за лов и търговия с риба и кожи. През 1841 година компанията продава собствеността си на големия земевладелец Джон Сатър. \r\n*** Холандецът от турски произход, който е заподозрян за стрелбата в холандския град Утрехт, по-рано е бил задържан от правозащитните органи на кралството по подозрение за връзки с терористичната групировка „Ислямска държава“, съобщава в понеделник турската редакция на британската BBC, позовавайки се на турски предприемач, живеещ в Утрехт, предава  ТАСС . \r\n„Преди няколко години го задържаха във връзка с подозрения, че е член на „Ислямска държава“, но след това го пуснаха. Той не беше част от турското общество (в Нидерландия), а по-скоро бе отшелник“, е заявил събеседникът на BBC. \r\n*** Сирия ще възстанови контрола си над всички райони на страната и на американските войски ще им се наложи да се изтеглят от базата, създадена в района на Ат Танф, в близост до границите с Йордания и Ирак, заяви на пресконференция в понеделник в Дамаск министърът на отбраната на Сирия генерал Али Аюб, предава  ТАСС . \r\n„На САЩ и другите страни, чиито войски се намират на територията на Сирия без разрешението на нейното правителство, ще им се наложи да ги изтеглят от нашата страна, защото факторът на силата е на страната на сирийските въоръжени сили“, подчерта Аюб. \r\nМинистърът на отбраната на републиката в понеделник в Дамаск проведе съвещание с началниците на Генералните щабове на въоръжените сили на Иран и Ирак, което бе посветено на координацията и сътрудничеството в борбата срещу тероризма. \r\n„Това беше много важна среща за трите държави, която ще им позволи успешно да се изправят срещу различни предизвикателства“, каза Аюб. \r\nПо неговите думи, въпросът за възстановяването на националния суверенитет „не може да бъде предмет на пазарлък“. \r\n„На САЩ и другите страни, чиито войски се намират на територията на Сирия без разрешението на нейното правителство, ще им се наложи да ги изтеглят от нашата страна, защото факторът на силата е на страната на сирийската армия“, каза той. „Ще върнем всяко късче от сирийската земя“. \r\nАюб отбеляза, че на американците им е останала една единствена карта в Сирия – това са кюрдско-сирийските формирования „Сирийски демократични сили“ (СДС). „Командването на Въоръжените сили на републиката ще реши този проблем или по пътя на споразумение за локално примирие, или територията, която заема СДС, ще бъде освободена“, подчерта министърът на отбраната. По неговите думи, „сирийците имат само една възможност: да живеят един с друг завинаги по собствена воля, а не по волята на другите“. \r\n***  Холандската полиция разпространи снимка на роден в Турция мъж, който се издирва за стрелбата в трамвая в Утрехт, в резултат от която поне един човек загина, а още мнозина са ранени, предава  AFP . \r\n„Полицията ви моли да се оглеждате за 37-годишният Гьокман Танис (роден в Турция) във връзка с инцидента от тази сутрин“, гласи съобщението на правозащитните органи в „Туитър“, където се добавя: „Не го приближавайте“. \r\n***  Сирийските правителствени сили ще си възвърнат контрола върху източните райони, контролирани от подкрепяните от САЩ кюрди, независимо дали със сила или чрез помирение, предупреди министърът на отбраната на страната в понеделник, предава  AFP . \r\n„Единствената карта, която остава в ръцете на американците и техните съюзници са“ Сирийските демократични сили (СДС), заяви Али Аюб. \r\n„Сирийското правителство ще се занимае с този въпрос по един от двата начина: споразумение за помирение или освобождаване на територията, която те контролират със сила“, каза той на съвместна пресконференция с началниците на Генералните щабове на Ирак и Иран. \r\n***  Инцидентът със стрелбата в трамвай в холандския град Утрехт има всички признаци на терористична атака, заяви в понеделник националният координатор по борбата с тероризма и сигурността, предава  ТАСС . \r\n„Инцидентът има всички признаци на терористичен акт“, отбелязват от ведомството. По решение на координатора, терористичната заплаха за провинция Утрехт е повишена до пето, най-високо ниво. \r\nСтрелбата в трамвая в Утрехт се случи в понеделник през деня. В резултат от инцидента, по данни на държавната информационна агенция ANP, е загинал един човек, а още няколко са получили наранявания. Точният брой на пострадалите и тяхното гражданство не се съобщават.  \r\nВ своята първа реакция премиерът на Нидерландия Марк Рюте нарече инцидента предизвикващ безпокойство и прекъсна срещата на коалиционното правителство. Политическите партии прекъснаха своите предизборни кампании преди насрочените за 20 март избори за съвети на провинциите. Властите в Утрехт призоваха училищата да не пускат децата на улицата. \r\nХоландската радиотелевизионна корпорация съобщи, че полицията е взела комплекса от сгради Бинерхоф в Хага, където са парламентът и резиденцията на министър-председателя, под силна охрана. Полицията в Амстердам е в състояние на повишена готовност, а освен това е засилена сигурността в международното летище на Амстердам Схипхол. В Ротердам полицията патрулира усилено улиците около гарите и джамиите. \r\n***  Инциденти със стрелби е имало на няколко места в Утрехт. Това потвръди на пресконференция националният координатор по борба с тероризма и сигурността Петер Яп Алберсберг, предава  AFP . \r\nСъгласно думите му, нападателят е избягал от мястото на произшествието. Полицията продължава издирването му. \r\nПо данни на медиите в резултат на стрелбата в трамвая има един загинал и множество ранени. Информацията не е официално потвърдена. \r\n***  Турция и Иран започнаха съвместна операция срещу „Работническата партия на Кюрдистан“ (ПКК), съобщава вестник  Daily Sabah , като се позовава на изявление на министъра на вътрешните работи в Анкара Сюлейман Сойлу. \r\nПКК нейният ирански филиал, „Партията за свободен живот на Кюрдистан“ (ПСЖК/PJAK) използват планината Кандил, разположена приблизително на 40 километра югоизточно от турската граница в иракската провинция Ербил, като щаб на терористичната групировка, подчертава изданието.  \r\nВъпреки че ПКК е със седалище в Сирия до 1998 г., понастоящем терористичната организация се контролира от централата си в Северен Ирак. Съюзът на Кюрдските общности (КСК) служи като обединяваща група за терористични групировки, функциониращи от името на ПКК в Турция, Ирак и Сирия.  \r\nСъздадена през 1978 г., ПКК се бори с турската държава за извоюването на независимост за кюрдите, въпреки че през следващите години тя измести целта си към автономия. В резултат на действията са загинали над 40 хил. души. ПКК е класифицирана като терористична организация от Турция, САЩ и Европейския съюз. \r\n***", "date": "2019.03.18", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/03/18/2635995/predsedatelyat-na-britanskiya-parlament-pravitelstvoto-ne-mozhe-da-provede-novo-glasuvane-za-brekzit-sas-sashtata-sdelka.html", "text": "Британското правителство не може да подложи на гласуване в парламента сделката си за Брекзит, ако тя е „същата“ или „същата по същество“ на тази, която депутатите вече отхвърлиха, заяви председателят на британския парламент Джон Бекроу в понеделник, предава  AFP . \r\n„Това, което правителството не може законно да направи, е да представи отново на парламента същото предложение или по същество същото предложение“, каза Джон Беркоу пред народните представители. \r\nПревод и редакция:", "date": "2019.03.18", "title": "Председателят на британския парламент: Правителството не може да проведе ново гласуване за Брекзит със същата сделка"}
{"url": "http://www.focus-news.net/news/2019/03/18/2635998/gen-andrey-botsev-balgariya-se-utvardi-kato-stabilen-predvidim-partnyor-v-ramkite-na-nato-izpalnyavasht-napalno-poetite-si-angazhimenti.html", "text": "България се утвърди като стабилен, предвидим партньор в рамките на НАТО, изпълняващ напълно поетите си ангажименти. Това каза началникът на отбраната ген. Андрей Боцев Боцев в интервю за  Агенция „Фокус“   във връзка с 15-ата годишнина от приемането на България в НАТО. Ген. Боцев припомни, че преди 15 години странта ни е реализирала стратегическия си приоритет да стане член на НАТО и този акт е отворил пътя ни за присъединяване към ЕС. „България като равноправен член на НАТО участва във взимането на всички решения, ръководена от своя национален интерес. Всички решения в НАТО се вземат само с консенсусно съгласие на всички 29 държави“, заяви ген. Боцев.  По думите му към момента България има голям принос в дейностите на НАТО. „Имаме над 100 военнослужещи и цивилни служители, които заемат международни длъжности в щабовете и органите на Алианса. Там те постигат голяма компетентност и опит, които могат да бъдат прилагани при завръщането им в страната и това значителен принос с личен състав към възвърнатите се на наша територия страни елементи на НАТО  и интегриране на силите“, заяви ген. Боцев.  \r\nПо думите му до този момента България е участвала с над 12 хиляди военнослужещи във всички ръководени от Алианса операции, мисии, дейности в различни точки на света, утвърждаващи се като надежден съюзник. „Със сериозна значимост е приносът на България към операцията в Афганистан, Ирак и Косово. Участвали сме и в морски операции на НАТО. Като към настоящия момент България участва с 208 военнослужещи в различни операции на НАТО  извън страната. Като най-голям ни е контингентът в мисията на НАТО  за подготовка, съветване и подпомагане решението на подкрепа в Афганистан. Там имаме 158 военнослужещи със задача по охрана на вътрешния периметър на база Кандахар, контрол на автомобилния и пешеходния трафик на КПП 4 и обучение и съветване подпомагане на формированието на военнослужещи от Афганистанската армия. Също така значителен е контингентът в република Косово – 22 военнослужещи със задачи свързани с подпомагане и подобряване на сигурността в района“, обясни началникът на отбраната.  \r\nТой посочи, че допълнително за изпълнение на задачи поддържаме 10-дневна готовност на поддържаща елементи рота от 140 военнослужещи, които са включени като оперативен резерв в тази  операция. Ген. Боцев отбеляза, че през 2019 година се планирали 11 съвместни учения, сред които е националното учение Serbian gather`19, което е планирано да се проведе на териториите на България, Румъния и Унгария, като  през 2020 година броят на включените учения ще бъде 13.  \r\n„Важна част от членството ни е, че изпълняваме договореностите на високо равнище от среща на върха във Варшава, където беше взето решение на достигане на 2% от БВП на бюджета за отбрана и от началото на 2018 година правителството пое този ангажимент до 2024 година бюджетът да стигне 2% от БВП, което ще доведе до увеличаване на капиталовите разходи и издръжката. Това значи да се увеличат международните учения и също така да пристъпим по бързо до превъоръжаване на Българската армия със съвременна бойна техника и въоръжение, за да изпълняваме цели на способностите, които сме декларирали пред Алианса“, заяви началникът на отбраната.  \r\nТЕОДОРА ПАТРОНОВА", "date": "2019.03.18", "title": "Ген. Андрей Боцев: България се утвърди като стабилен, предвидим партньор в рамките на НАТО, изпълняващ напълно поетите си ангажименти"}
{"url": "http://www.focus-news.net/news/2019/03/18/2635999/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта.  \r\nОграничено е движението на главен път Е-79 в участъка Кресна – Долна Градешница в района на км 402+365, поради извършване на ремонтни дейности на моста на жп линия София-Промахон. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 село Дрангово – село Ръждак – Петрич. Срокът за приключване на аварийния ремонт е до 31 юли. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.03.18", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/03/18/2636000/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки навсякъде са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.03.18", "title": "Кюстендил: Нормално се извършва преминаването през ГКПП „Гюешево"}
{"url": "http://www.focus-news.net/news/2019/03/18/2636002/predstoyashti-sabitiya-v-stranata-za-19-mart-agentsiya-fokus.html", "text": "*** \r\nОт 09.00 часа 4-ти състав на Специализирания наказателен съд ще заседава по делото срещу Симеон Д., Иво П., Трайчо Т., на които са повдигнати обвинения за престъпления по служба. \r\n*** \r\nОт 09.30 часа в заседателната зала на Висшия съдебен съвет ще се проведе заседание на Съдийската колегия.  \r\n*** \r\nОт 10.00 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 9-и състав на Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в сградата на „Галъп интернешънъл“ на бул. „Джеймс Баучер“ 23 ще се състои дискусия на тема „Готова ли е България за новите предизвикателства пред сигурността“. Организатор на събитието е Институтът по социология „Иван Хаджийски“ заедно с „Галъп интернешънъл“.   \r\n*** \r\nОт 10.30 часа 18-и състав на Специализирания наказателен съд ще заседава по делото срещу Огнян А., Янко Я. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа Атлантическият съвет на България организира брифинг на тема „Пет години от началото на руската агресия срещу Украйна и от окупацията на Крим” в офиса си на ул. „Будапеща” 34. \r\n*** \r\nОт 11.00 часа Националната библиотека „Св. св. Кирил и Методий” ще бъде представена авторската изложба на фотографа Радослав Първанов – „Аз съм Българка!” – Продължението. \r\n*** \r\nОт 11.00 часа в сградата на ИА „Главна инспекция по труда“ ще се състои пресконференция, на която ще бъде представен информационен портал, на който са публикувани минималните условия на труд в Р България и е създадена възможност чуждестранни работодатели от страните от ЕС, които командироват у нас свои работници и служители, да подават нужните за това уведомления в ИА ГИТ по електронен път. \r\n*** \r\nОт 11.00 часа в EFE Hall на хотел „Маринела“ Движение за Национална кауза (ДНК) ще представи  официално кампанията „Направи го сега\" – естествено продължение на „Направи го за България“.  \r\n*** \r\nОт 11.00 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа пети състав на Комисията за защита от дискриминация ще проведе заседание по преписка, образувана по жалба срещу „Теленор България“ ЕАД. \r\n*** \r\nОт 12.00 часа в Националния пресклуб на БТА ще се проведе пресконференция за представянето на проекта „Повишаване на гражданското участие в процесите на формулиране, изпълнение и мониторинг на политики и законодателство в областта на енергийната ефективност“, изпълняван от сдружение „Българска стопанска камара - съюз на Българския бизнес“.  \r\n*** \r\nОт 12.00 часа пети състав на Комисията за защита от дискриминация ще проведе заседание по преписка, образувана по  жалба срещу „А1 България“ ЕАД.  \r\n*** \r\nОт 12.00 часа в зала „Родина“ на Националния стадион „Васил Левски“ ще се проведе пресконференция по повод официалното обявяване на календара от първенства, състезания и активности в Албена като първият в историята Европейски курорт на спорта, сред които финалите на UEFA EURO. \r\n*** \r\nОт 13.30 часа 7-и състав на Специализирания наказателен съд ще заседава по делото срещу Ивайло С., Венцислав Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 10-и състав на Специализирания наказателен съд ще заседава по делото срещу Благовест М., Георги а. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа Централната избирателна комисия ще даде пресконференция по повод изтичане на 5-годишния мандат на Комисията. Пресконференцията ще се проведе в зала 1 на Народното събрание на пл. „Княз Александър І“ № 1. \r\n*** \r\nОт 14.00 часа в сградата на Агенция „Пътна инфраструктура“ ще бъдат отворени офертите за изграждането на интелигентна транспортна система на АМ „Тракия“.  \r\n*** \r\nОт 15.00 часа народният представител от „БСП за България“ Жельо Бойчев и общинският съветник Борис Цветков ще проведат приемна за граждани в постоянната приемна на БСП - София на ул. „Леге“ №10. \r\n*** \r\nОт 15.00 часа пети състав на Комисията за защита от дискриминация ще проведе заседание по преписка, образувана по жалба срещу КНСБ.  \r\n*** \r\nОт 15.30 часа в Дома на Европа ще се проведе публична дискусия на тема „Фалшиви новини, фалшива реалност: Как да разпознаваме фалшивите новини в кампанията за Европейските избори 2019?“.  В събитието ще вземат участие Теодор Стойчев, ръководител на Бюрото на Европейския парламент в България, Владимир Шопов, политически анализатор, доц. д-р Мария Попова и д-р Ралица Ковачева от Факултета по журналистика и масова комуникация към СУ „Св. Климент Охридски“. \r\n*** \r\nОт 16.00 часа в Иновационен Форум „Джон Атанасов“ на София Тех Парк ще се проведе   прессъобщение относно конференция „Automotive Design – Pininfarina Design: Tradition and Innovation“. \r\n*** \r\nОт 17.00 часа в Аулата на Ректората на СУ „Св. Климент Охридски“ постоянният секретар на Френската академия Елен Карер д`Анкос ще бъде удостоена с почетното звание „доктор хонорис кауза“ на Софийския университет.   \r\n*** \r\nОт 17.30 часа в Литературен клуб „Перото“ ще се проведе церемонията по награждаване във връзка с кампанията „Вдъхновителки 2018“. \r\n*** \r\nОт 18.00 часа зала „Славейков” на Френския институт ще се проведе лекция на Дария дьо Бове, посветена на традициите на изкуството в публично пространство.   \r\n*** \r\nОт 18.30 часа в клуб „Книгата“ („Г. С. Раковски“ – 193 – пресечката с „В. Левски“) ще се състои премиерата на книгата „Задругата“ на Добри Божилов.  \r\n*** \r\nОт 19.00 часа спектакълът „Нирвана“ ще бъде представен в Театър Азарян. \r\n*** \r\nОт 19.00 часа естрадният певец Георги Христов е“ ще гостува с биографичния си концерт-спектакъл „Моят път…” в Зрителната зала на Народно читалище „Родолюбие“.  \r\n*** \r\nОт 11.00 ч. в зала 412 (Учебен корпус №1) в Югозападния университет ще се проведе кръгла маса на тема „Социална и педагогическа подкрепа за деца в риск“.  \r\n*** \r\nОт 13.00 часа в „топла връзка“ между зала „22 септември“ и Община Благоевград ще се проведе пресконференция във връзка с V юбилейно издание на Международния фестивал „Благоевград блус и джаз“.  \r\n*** \r\nОт 13.30 часа в зала 114 на Първи учебен корпус ще се проведе информационен ден за програмата „Еразъм +“.  \r\n*** \r\nОт 13.30 часа Сесийна зала  на община Борино ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nВ Бургаския свободен университет ще се проведе Форум на тема \"Успешният имидж и факторите за изграждане на силен работодателски бранд\".  \r\n*** \r\nОт 09.00 часа в Икономическия университет ще се проведе Форум “Кариери”. \r\n*** \r\nОт 11.00 часа в Градската художествена галерия \"Борис Георгиев\" е организирано Закриване (финисаж) на посмъртната изложба на големия български художник Стоян Цанев (1946-2019).  \r\n*** \r\nОт 14.00 часа в офиса на партия ГЕРБ на ул. „Георги Бенковски” №1, доц. Антоанета Цветкова, председател на постоянната комисията „Здравеопазване” в Общинския съвет ще приема граждани.  \r\n*** \r\nОт 11.30 часа в Зала 302 ще се състои пресконференция за представяне на програма със събития, посветени на 150-годишнината на Читалище „Надежда - 1869“.  \r\n*** \r\nОт 17.30 часа в голямата зала на Община Велико Търново ще започне концерт на СУ „Ем. Станев“. \r\n*** \r\nОт 18.00 часа в зала 30 на Младежкия дом ще се проведе концерт на ученици от Музикалната школа по повод Празника на Велико Търново. \r\n*** \r\nОт 19.00 часа в МДТ „Константин Кисимов“ ще се състои премиерата на оперетата „Теменужката от Монмартър“. \r\n*** \r\nОт 11.30 часа в Кабинета по френски език в СУ „Васил Кънчов“ ще се проведе урок с XII а клас на тема „Франция и приносът ѝ за прогреса на човешката цивилизация“. Събитието е част от Седмицата на франкофонията. \r\n*** \r\nОт 14.00 часа на Покритата писта по лека атлетика ще започне Общинското атлетическо състезание „Лъвски скок”. \r\n*** \r\nОт 10.00 часа Окръжен съд – Добрич ще заседава по дело за откриване на производство по несъстоятелност на „Евроманган“ ЕАД – село Църква, Община Балчик, заведено по молба на „Енерго Про Продажби“ АД – Варна Варна заради неизплатени трудови възнаграждения на работници и непогасени задължения за доставка на електроенергия. \r\n*** \r\nОт 10.00 часа в дискусионна зала „Изида“ ще се проведе междинна пресконференция, на която ще бъде отчетен напредъкът на дейностите по “Интегриран проект за подобряване на водния сектор в град Добрич - фаза 1”,  финансиран от Оперативна програма „Околна среда 2014-2020 г.“. \r\n*** \r\nОт 12.30 часа в Регионалния исторически музей ще се проведе музейна работилница, на която ще бъде представено природното наследство на региона. Модератор е Ивелина Романова от РИМ – Добрич. \r\n*** \r\nОт 17.30 часа в Художествената галерия ще бъде открита изложба на Жулиета Койчева  - живопис и рисунки. \r\n*** \r\nОт 19.00 часа в концертна зала „Добрич“ ще започне спектакълът „Да минеш под дъгата“ на Драматичен театър „Адриана Будевска“ – Бургас. \r\n*** \r\nОт 15.00 часа в Общинска служба по земеделие ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nОт 17.30 часа в конферентната зала на парк-хотел „Кюстендил“ ПП ГЕРБ организира граждански диалог „Европа в нашия дом“ на тема образование. Участие ще вземат зам.-министърът на образованието и науката Таня Михайлова и народните представители от Комисията по образованието и науката Ася Пеева и Борислав Борисов.  \r\n*** \r\nОт 18.00 часа в голямата зала на Общинския младежки дом ще започне концерт на Клуб по спортни танци „Астра“ и Мажоретен състав. \r\n***   \r\nОт 11.30 часа, в сградата на ОД МВР-Пазарджик ще се проведе брифинг за отчета на извършеното от структурите на дирекцията за изминалата 2018 година. На него се очаква да присъстват представители на ръководството на МВР, ГДНП и ГДБОП, на съдебната власт, областната администрация. \r\n*** \r\nВ 08.30 ч. министърът на труда и социалната политика Бисер Петков ще гостува в кабинета на областния управител Ирена Соколова, където двамата ще обсъдят развитието на социалните услуги, както за деца, така и за възрастни в област Перник. Около 10.30 часа министърът на труда и социалната политика Бисер Петков ще даде брифинг за медиите в сградата Центъра за деца/младежи с увреждания (ул. „Владислав Граматик“ № 93). В рамките на посещението си той ще проведе срещи с кмета на Перник д-р Вяра Церовска и със служителите на дирекция „Социално подпомагане“ в града. \r\n*** \r\nОт 12.00 часа в пресклуба на БТА ще се състои пресконференция по повод Световния ден на оралното здраве - 20 март и предстоящия Регионален форум \"Дентална медицина - Панорама - 2019 година\" с участието на д-р Павлин Стефанов - председател на Регионалната колегия (РК) на Български зъболекарски съюз (БЗС)-Плевен и д-р Поля Петева - секретар на Управителния съвет на РК на БЗС.  \r\n*** \r\nОт 18.00 часа на Камерна сцена в Драматично-куклен театър „Иван Радоев“ ще се играе куклената постановка ,,Франклин\" от Полет Боржоа. \r\n*** \r\nОт 09.30 часа в Зала 5 на Окръжен съд ще се гледа съдебното дело на подсъдимия Иван Д. Срещу него е повдигнато обвинение за умишлено убийство и за притежание на незаконно огнестрелно оръжие и боеприпаси.  \r\n*** \r\nОт 12.30 часа в ОУ „Алеко Константинов“  Зорница Христова ще представи комикса „Орелът, врабецът и капчукът“, както и поредицата на издателството „Философски закуски“. Събитието е част от поредицата „Младият Пловдив чете“. \r\n*** \r\nОт 13.30 часа в Зала 1 на Апелативен съд ще се гледа делото, образувано по протест на Пловдивската окръжна прокуратура срещу решение на Окръжен съд – Пловдив, с което е признат за „невинен“ частният съдебен изпълнител с инициали А. А. на 52г.. Срещу него са повдигнати две обвинения- за неплащане на данъчни задължения в размер на 17 950 лв. и на неправомерно разпределение на събрани суми в размер на 3 287 лв. \r\n*** \r\nОт 18.00 часа зала „Съединение” ще бъде домакин на събитието „Портрет на художника и писателя Харалампи Г. Орошаков”. \r\n*** \r\nОт 10.00 часа в Народно читалище „Просвета 1888“ ще се проведе специализирана трудова борса. \r\n*** \r\nОт 14.00 часа в класната стая на II а клас в ОУ „Васил Левски“ ще се проведе среща на децата с представители на „Пътна полиция“ в рамките на междуинституционалното сътрудничество по проекта „Пазители на пътя“. \r\n*** \r\nОт 14.30 часа в зала № 105 в сградата на Община Сливен ще се проведе съвместно заседание на постоянните комисии към Общински съвет – Сливен за разглеждане предложението за одобряване на Общия устройствен план на община Сливен и екологичната оценка към него. \r\n*** \r\nОт 10.30 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nОт 13.00 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nОт 09.30 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nОт 11.30 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nОт 18.00 часа в Регионална библиотека „Захарий Княжески“ ще се проведе вечер на Франкофонията под надслов „Изкуството среща поколенията“. \r\n*** \r\nОт 18.30 часа в къщата музей „Гео Милев“ ще се състои премиерата на книгата „Шест грама“ на Елка Няголова. \r\n*** \r\nОт 10.00 часа в зала „Марица“ областният управител на област Хасково Станислав Дечев ще открие изложба, посветена на 140 години от Учредителното събрание, приело Търновската конституция и възстановило България като самостоятелна държава на картата на Европа. \r\n*** \r\nОт 10.30 часа в заседателната зала на общинската администрация екипът на ОИЦ-Видин ще проведе среща на тема „Мерки по ПРСР за земеделските стопани в област Видин“. \r\n*** \r\nОт 09.30 часа Окръжен съд – Шумен ще заседава по делото „Хитрино“. \r\n***   \r\nОт 11.00 часа на пл. „Кристал“  с поднасяне на венци и цветя пред Паметника на загиналите във войните шуменци ще бъде отбелязана 74-тата годишнина от Дравската епопея.  \r\n***     \r\nОт 15.30 часа в зала 203 на общината ще заседава Постоянната комисия по Здравеопазване и социална политика към Общински съвет- Шумен.", "date": "2019.03.18", "title": "Предстоящи събития в страната за 19 март (Агенция „Фокус“)"}
{"url": "http://www.focus-news.net/news/2019/03/18/2636001/veliko-tarnovo-v-ednata-lenta-se-osashtestvyava-dvizhenieto-po-patya-mezhdu-gorsko-novo-selo-i-zlataritsa.html", "text": "В едната лента се осъществява движението по пътя между Горско ново село и Златарица. В участъка се извършва ремонт на пътната настилка, който ще продължи до края на март. От Областно пътно управление – Велико Търново съобщиха за  Радио „Фокус“ – Велико Търново , че трафикът се пропуска последователно в едното платно, като движението се регулира от обучени регулировчици от фирмата-изпълнител на ремонтните дейности. Условията за пътуване в региона са нормални. Времето е ясно, настилките са сухи.  \r\nОграничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка се извършват ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се осъществяват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Ограничено е движението по пътя между селата Царски извор и Драганово. От км 0+000 до км 5+500 има свлачище, чието укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където се работи по разширяване на платното. Обходният маршрут е през  Сливовица – Горско Ново село – Джулюница. \r\nЛуиза ТРАНЧЕВА", "date": "2019.03.18", "title": "Велико Търново: В едната лента се осъществява движението по пътя между Горско ново село и Златарица"}
{"url": "http://www.focus-news.net/news/2019/03/18/2636003/gd-granichna-politsiya-trafikat-na-gkpp-kapitan-andreevo-i-gkpp-dunav-most-vidin-e-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" на българо-турската и ГКПП \"Дунав мост-Видин\" на българо-румънската граница е интензивен на изход за товарни автомобили, по данни към 18.00 часа. Това съобщиха от  ГД \"Гранична полиция\" . \r\nНа всички останали български гранични контролно-пропускателни пунктове трафикът е нормален.", "date": "2019.03.18", "title": "ГД \"Гранична полиция\": Трафикът на ГКПП \"Капитан Андреево\" и ГКПП \"Дунав мост-Видин\" е интензивен на изход за товарни автомобили"}
{"url": "http://www.focus-news.net/news/2019/03/18/2636004/sport-tsska-i-ludogorets-igrayat-dva-pati-v-ramkite-na-tri-dni.html", "text": "Спортно-техническата комисия на Българския футболен съюз прие програмата за мачовете от четвъртфиналите на турнира за Купата на България, както и за двубоите от първите два кръга на плейофите на Първа лига. Лидерите в класирането на първенството Лудогорец и ЦСКА ще играят два пъти помежду си в рамките на три дни, като и двете срещи са в Разград. На 3 април, сряда, разградчани приемат армейците за купата, а на 6 април двата отбора ще играят за първенството.", "date": "2019.03.18", "title": "Спорт: ЦСКА и Лудогорец играят два пъти в рамките на три дни"}
{"url": "http://www.focus-news.net/news/2019/03/18/2636005/veliko-tarnovo-zapochna-obnovyavaneto-na-ploshtada-v-selo-balgarsko-slivovo.html", "text": "В село Българско Сливово дадоха старт на ремонтните дейности за обновяване на централния площад, съобщиха от пресцентъра на  Община Свищов . Кметът Радослав Атанасов и народният представител Станислава Стоянова, която имаше приемна в селото, направиха първа копка на обекта, който ще промени облика на централната част на селото. Кметът на Свищов Генчо Генчев издаде, че д-р Стоянова е изразила желание да дари пейките, които ще бъдат поставени на ремонтирания площад, което зарадва местните жители и те аплодираха жеста й. Кметът Генчев и председателят на Общински съвет – Свищов д-р Кристиян Кирилов приветстваха присъстващите и за пореден път подчертаха, че дадените обещания от общинското ръководство, за равнопоставеност между населените места и общинския център, се спазват. Те припомниха, че с помощта на народните представители Цветан Цветанов и Станислава Стоянова за първи път бяха отпуснати с ПМС средства за ремонт на пътна инфраструктура в свищовските села, а с част от тях са асфалтирани и три от улиците в Българско Сливово. Заедно с кмета на селото Радослав Атанасов, те се ангажираха да съдействат за реализиране на проект за ремонт на местното читалище „Възраждане – 1908“, а Генчо Генчев изрази благодарност към местната кооперация, която е осигурила средствата за изработване на проектното предложение. \r\nРемонтът на площада в селото ще бъде извършен в най-кратки срокове от КСП – Свищов, а средствата, в размер на близо 60 хил. лв., са осигурени от капиталовите разходи на кметство Българско Сливово и съфинансиране от страна на Община Свищов.", "date": "2019.03.18", "title": "Велико Търново: Започна обновяването на площада в село Българско Сливово"}
{"url": "http://www.focus-news.net/news/2019/03/18/2635986/korneliya-ninova-bsp-izborat-na-vodach-na-listata-ni-za-evroizborite-beshe-vazmozhno-nay-prozrachniyat-sigurno-samounizhenieto-na-stanishev-mozhe-da-prodalzhava.html", "text": "Системата на избор на водач на листата ни беше възможно най-прозрачната - сигурно самоунижението на Сергей Станишев  може да продължава. Това каза лидерът на БСП Корнелия Нинова в предаването „Лице в лице“ по  бТВ.  Нинова уточни, че изборът се е провел пред цялата зала на Националния съвет и подчерта, че дори има камери. Лидерът на БСП поясни, че няма никакви съмнения в прозрачността на вота на Пленума. \"Друго обаче е тревожното за мен. Точно в момент, когато БСП поехме инициативата за честни и прозрачни избори в България, заради такава надпартийна кауза напуснахме парламента, заради такава кауза събрахме около себе си много НПО-ата, извънпарламентарни партии. Тази битка ще я продължим, да използваш тази манипулация и да внушиш, че БСП не прави честни избори, според мен е непочтено. Към партия, която те е правила депутат, евродепутат, министър-председател, президент на ПЕС – всички възможни постове, които си искал, си получил благодарение на усилията на тази партия и в този момент, когато тя е тръгнала в един принципен път, да отстоява принципните, изборните, демократичните права, по този грозен начин да хвърляш сянка върху това, аз не го разбирам“, каза Нинова. Във връзка с твърдението на Сергей Станишев, че 20 души от Пленума са на щат на „Позитано“, лидерът на БСП подчерта, че тези хора са назначени именно от Станишев. „Много е важно да умееш да губиш достойно“, обясни Нинова и посочи, че достойнството личи в подобни ситуации.", "date": "2019.03.18", "title": "Корнелия Нинова, БСП: Изборът на водач на листата ни за евроизборите беше възможно най-прозрачният - сигурно самоунижението на Станишев може да продължава"}
{"url": "http://www.focus-news.net/news/2019/03/18/2636006/hristo-prodanov-pg-bsp-za-balgariya-izborat-na-vodach-na-listata-ne-e-predpostavka-za-razedinenie-na-bsp-vav-vsyako-sastezanie-ima-edin-pobeditel.html", "text": "Изборът на водач на листата не е предпоставка за разединение на БСП, във всяко състезание има един победител. Това каза за предаването „Софийска трибуна“ по  Радио „Фокус“  заместник-председателят на БСП – София и на ПГ на „БСП за България“ Христо Проданов. „В случая победителят се казва Елена Йончева, която победи Сергей Станишев с 95 на 75 гласа. Това доказва, че БСП остава единствената демократична партия в България, защото резултатите показват, че имаше различни позиции, сериозен дебат в продължение на 4 часа и в крайна сметка Елена Йончева спечели“, обясни той. Според Христо Проданов твърденията за департизация са неоснователни. „Всички кандидати на левицата за Европейските избори работят и отиват в ЕП, за да изпълняват програмата на БСП“, обясни заместник-председателят на ПГ на „БСП за България“. Левицата винаги е имала граждански квоти, както и места за коалиционните партньори, уточни той. „Едно от решенията на заседанието на Националния съвет вчера беше, че в цялата листа на партията ще има до 6 места за граждански квоти и коалиционни партньори. Останалите около 13 кандидатури ще бъдат изцяло партийни“, посочи Проданов. По думите му не може да се говори за департизация, защото основната част от листата за евроизборите ще бъде от представители на БСП. След като е ясно името на водача на листата, левицата гледа към победа на предстоящите евроизбори на 26 май, заяви Христо Проданов. \"След около 2-3 седмици на друго заседание ще бъдат подредени останалата част и коалиционните партньори,\" обясни той. \r\nВеселка ИВАНОВА", "date": "2019.03.18", "title": "Христо Проданов, ПГ „БСП за България“: Изборът на водач на листата не е предпоставка за разединение на БСП, във всяко състезание има един победител"}
{"url": "http://www.focus-news.net/news/2019/03/18/2636007/varna-peshehodka-e-s-kontuzii-sled-paten-intsident-na-ul-bregalnitsa-v-grada.html", "text": "Пешеходка е била блъсната при пътен инцидент на ул. „Брегалница“ във Варна. Жената е с контузии, като няма опасност за живота й. Това съобщиха за  Радио „Фокус“ – Варна  от „Пътна полиция“.  \r\nОт началото на деня на територията на града са регистрирани пет пътни произшествия. В един от инцидентите тази сутрин пострада велосипедист, блъснат от автомобил в района на църквата „Св. Петка“. По данни на полицията водачът е избягал от мястото на инцидента и не е оказал помощ на колоездача.  \r\nКъм този час във Варна движението се осъществява с обичайна интензивност. Затруднено е преминаването в районите с пътни ремонти. Засега няма информация за неработещи светофарни уредби. \r\nДиана СТОЕВА", "date": "2019.03.18", "title": "Варна: Пешеходка е с контузии след пътен инцидент на ул. „Брегалница“ в града"}
{"url": "http://www.focus-news.net/news/2019/03/18/2636008/sliven-patishtata-v-oblastta-sa-normalno-prohodimi-trafikat-e-intenziven.html", "text": "Пътните настилки в Сливенска област са нормално проходими. На територията на цялата област движението е натоварено, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. В участък от прохода Твърдица – Елена движението се осъществява в едната лента заради ремонт. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременни са ограничения за движение са въведени по някои пътища в областта. Движението по пътя Бероново – Градец в участъка от Садово до  село Градец, от км 9+645 до км 13+042, е ограничено за МПС над 12 т поради намалена носимоспособност на мостово съоръжение на км 10+868. Движението по пътя  Сунгурларе – Пъдарево в участъка от село Чубра до село Пъдарево е ограничено за МПС над 12 т поради намалена носимоспособност на пътня в участъка в област Бургас. Срокът за приключване на двата ремонта е  31 март.", "date": "2019.03.18", "title": "Сливен: Пътищата в областта са нормално проходими, трафикът е интензивен"}
{"url": "http://www.focus-news.net/news/2019/03/18/2636011/v-sofiya-se-provede-debat-s-mladi-balgari-za-badeshtoto-razvitie-na-evropa-obzor.html", "text": "В 18-о СУ „Уилям Гладстон“ се проведе видео-конференция по проект „София и Европа за младите – 3D – демокрация, диалог и дебат“. В нея взеха участие кметът на София Йорданка Фандъкова и българският еврокомисар по цифрова икономика и цифрово общество Мария Габриел. Проектът се реализира от фондация „Етнопалитра“ в партньорство с район „Възраждане“-СО, 18 СУ „Уилям Гладстон“ и 32 СУИЧЕ „Св. Климент Охридски“ с финансовата подкрепа на Програма „Европа“ 2019 на Столична община. Според столичния кмет няма по-добра възможност за развитието на града от инвестицията в младите хора. По думите ѝ Европа днес е изправена пред важни решения, свързани с нейното бъдеще, но няма как да се говори за това, ако в диалогът не са включени младите хора, защото всъщност те ще са тези, които ще реализират бъдещите политики. Фандъкова даде за пример 16-годишното момиче Грета Тунберг, която в последните дни поведе хиляди ученици в борба с климатичните промени. „Това е изключително важно, защото показва, че младите хора се интересуват в какъв свят ще живеят“, отбеляза тя. „Щастлива съм, че Столична община създаде програма „Европа“, която дава възможност граждански организации да получат подкрепа да реализира проекти като този. Ние сме длъжни да осигурим платформата, средата и финансовия ресурс, за да се провеждат такива диалози“, допълни Фандъкова. По думите ѝ програмата до този момент е финансирала над 70 проекта, които са насочени към диалог с младите хора. „Благодаря на нашите млади специалисти, които разработиха двете стратегии, които движат нашия град. Това са стратегия за младите хора и стратегията за интелигентна специализация. За всички нас е много важно да имате перспектива, след като завършите своето образование, да постигате сериозно кариерно развитие в нашия град“, обясни тя. Според нея е трудно да се каже, какви ще бъдат професиите след 5 или 10 години, затова е важно каква подготовка ще получат децата, за да бъдат готови за новите предизвикателства. „За всички ни е ясно, че вие трябва да имате много добра езикова подготовка, която в нашия град се получава отдавна в много от училищата. Да имате дигитална култура и образование и да вярвате, че ще продължите да се развивате през целия си живот“, каза още Фандъкова.  Тя смята, че в София и в България може да имат висококачествено образование, което по нищо да не отстъпва на най-добрите примери. „Стига наистина да работим усилено, да работим заедно и най-вече да разговаряме, и да се чуваме“, поясни Йорданка Фандъкова.   \r\nПо време на срещата еврокомисарят  Мария Габриел  отбеляза пред учениците в залата, че младите българи имат своята роля в оформянето на бъдещето на Европа. Според нея на първо време младите хора трябва да се научат да различават ясно фалшивите новини, и критично да оценяват информацията, до която достигат.  „Цифровизацията е навсякъде около нас, тя променя начина, по който учим, по който пътуваме, дори по който общуваме помежду си. Въпросите, свързани с цифрови умения, трябва да бъдат в дневния ред“, коментира още Габриел. По думите ѝ е важно да има обучение в цифрови умения за младите хора и за учителите, за да могат да индивидуализират наученото спрямо способностите на всеки един ученик, за да бъде ефикасността на обучението по-голяма. „Никога машините и роботите няма да заместят това, което ние като хора имаме. Това е нашата способност да създаваме съдържание, да иновираме, чисто емоционални и социални отношения“, поясни тя. Според нея обаче не трябва да свързваме цифровизацията само с положителни тенденции. „Тя има една тъмна страна, проявяват се нови форми на насилие, говорим за това нашите ценности офлайн да бъдат и ценности онлайн“, обобщи Габриел.  \r\n„На Европа ѝ предстоят много бурни години, защото цифровизацията крие рискове, но и дава шанс за нас. Да покажем, че в Европа имаме научни изследователи, които символизират най-високото ниво в света. Имаме образование, което дава възможност за изява“, допълни еврокомисарят.  \r\nДаяна ДЮЛГЕРОВА", "date": "2019.03.18", "title": "В София се проведе дебат с млади българи за бъдещото развитие на Европа (ОБЗОР)"}
{"url": "http://www.focus-news.net/news/2019/03/18/2636010/nimh-vremeto-utre-shte-bade-predimno-slanchevo-no-sledobed-na-mesta-e-vazmozhno-da-prevali-i-pregarmi.html", "text": "През нощта ще е предимно ясно. Минималните температури ще са между 3° и 8°. До сутринта на места, главно в югоизточните райони, видимостта ще е намалена. Утре ще e предимно слънчево. След обяд над планините и планинските райони, и на отделни места в Южна България ще се развива купеста и купесто-дъждовна облачност и там ще превали краткотраен дъжд, възможно е и да прегърми. Вятърът ще се ориентира от северозапад, ще е слаб, в Северна България - до умерен. Дневните температури слабо ще се понижат и максималните ще са между 18° и 23°. Атмосферното налягане ще се повишава и ще е по-високо от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Евгения Егова. \r\nНад Черноморието ще е предимно слънчево. Главно в южните райони има условия за образуване на ниска слоеста облачност или мъгла, но до около обяд видимостта ще се подобрява, облачността ще намалява. След обяд ще се развива купеста облачност, но вероятността за валежи е малка. Максималните температури ще са от около 12° на север до 18° на юг. Температурата на морската вода е 8-9°. Вълнението на морето ще е 3 бала. \r\nНад планините в сутрешните часове ще е предимно слънчево. След обяд ще се развива купеста и купесто-дъждовна облачност и на места ще превали краткотраен дъжд, възможно е и да прегърми. Вятърът ще е слаб до умерен - по високите части ще е от югозапад, в ниските ще се ориентира от север. Максималната температура на височина 1200 метра ще е около 11°, на 2000 метра - около 4°. \r\nВ средата на седмицата в Западна България отначало от северозапад, в Източна - от североизток, ще нахлува сравнително студен въздух. Ще преобладава облачно време. На места, в сряда главно в Южна България, в четвъртък - в в Западна и Централна България, ще има превалявания, предимно слаби и предимно от дъжд. Дневните температури ще се понижат, повече в Северна България. Минималните ще се задържат все още високи. В четвъртък до края на деня валежите ще спрат, вятърът отново навсякъде ще се ориентира от северозапад. В петък вероятността за валежи е малка, облачността ще е променлива. Ще се понижат минималните температури, дневните слабо ще се повишат.", "date": "2019.03.18", "title": "НИМХ: Времето утре ще бъде предимно слънчево, но следобед на места е възможно да превали и прегърми"}
{"url": "http://www.focus-news.net/news/2019/03/18/2635993/korneliya-ninova-bsp-na-plenuma-imah-useshtane-za-dezhavyu-s-tozi-na-koyto-izdigahme-rumen-radev-nadyavam-se-i-rezultatat-na-izborite-da-e-sashtiyat.html", "text": "На Пленума имах усещане за дежавю с този, на който издигахме Румен Радев - надявам се и резултатът на изборите да е същият. Това каза лидерът на БСП Корнелия Нинова в предаването „Лице в лице“ по  бТВ.  „На този Пленум имах абсолютно усещане за дежвю с Румен Радев. Дори в един момент погледнах дали до мен не седи той или Елена. Колегите, които имаха аргументите срещу Елена, имах чувството, че времето се е върнало три години назад и че разговарям за Румен Радев“, каза Нинова и поясни, че сред аргументите са били защо им е начело гражданска квота, че лицето, което избират няма опит в политиката и са искали председателят на партията да поеме този пост, за да не се разцепи БСП. „И трите аргумента просто пред очите ми. Надявам се и резултатът да е същият“, допълни още Нинова.  \r\nНинова подчерта, че Елена Йончева е лице на две каузи и европейски, и български, и на БСП. „Справедливост и свобода. Справедливост чрез всичко, което тя направи досега, за да осветли корупционни схеми, да търси справедливост и свобода, защото и като журналист се бори за свободата на изразяване, свободата на медиите, свободните права. Тя е гражданска квота“, каза Нинова и посочи, че така може да привлече гласове извън тези на БСП.  \r\nПопитана дали с Елена Йончева начело на листата БСП иска изнесе битката си с ГЕРБ на европейска сцена, Нинова отговори, че тази битка не е само български въпрос. „Въпросът за корупцията, справедливостта, растящите неравенства е европейска тема. В момента и в Европа се създава специален орган, европейска прокуратура, която да се бори със злоупотребата с европейски средства“, обясни Нинова и допълни, че това не е само българска тема.", "date": "2019.03.18", "title": "Корнелия Нинова, БСП: На Пленума имах усещане за дежавю с този, на който издигахме Румен Радев - надявам се и резултатът на изборите да е същият"}
{"url": "http://www.focus-news.net/news/2019/03/18/2636012/shumen-vavezhda-se-vremenen-rezhim-na-dvizhenie-po-ul-petko-balgaranov.html", "text": "Поради извършване на строително-монтажни дейности по ул. „Петко Българанов“ №12 се въвежда временен режим на движение със спиране на моторните превозни средства от 20 до 22 март включително. Това съобщиха от  Общината . За обходен маршрут ще се използват следните улици – от ул. „Алеко Константинов“ през ул. „Ален Мак“ и през ул. „Еделвайс“, както и от ул. „Еделвайс“ през ул. „Ален Мак“ и през ул. „Алеко Константинов“. Временната организация на движение ще бъде обозначена с необходимата вертикална сигнализация.", "date": "2019.03.18", "title": "Шумен: Въвежда се временен режим на движение по ул. „Петко Българанов“"}
{"url": "http://www.focus-news.net/news/2019/03/18/2636009/gen-andrey-botsev-nabelyazali-sme-okolo-24-proekta-za-privlichane-na-voennosluzheshti-v-armiyata.html", "text": "Набелязали сме около 24 проекта за решаване на проблема с привличането на военнослужещи в армията. Това каза началникът на отбраната генерал Андрей Боцев в интервю за  Агенция „Фокус“  по повод 15-ата годишнина от членство на България в НАТО. „През 2018 година вдигнахме доходите с 10%, през 2019 г. отново ги вдигнахме и в момента ние приехме около 156 човека повече отколкото са напуснали през 2018 г. Досега тенденцията беше да се увеличава бройката на некомплекта“, коментира той. „Разделихме заплащането за звание и длъжност, за да мотивираме личния състав при по-големи задължения и отговорности съответно да получава и по-голяма заплата. Също така много неща започнахме да променяме в наредбите за допълнително заплащане при специфични условия на труд, работим и по социалния пакет. Надявам се това да даде резултат“, каза още ген. Боцев.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.03.18", "title": "Ген. Андрей Боцев: Набелязали сме около 24 проекта за привличане на военнослужещи в армията"}
{"url": "http://www.focus-news.net/news/2019/03/18/2636013/tass-meteorit-se-vzrivi-nad-beringovo-more-sas-silata-na-sedem-atomni-bombi-podobni-na-tezi-ot-hiroshima.html", "text": "Учените от Националното управление на САЩ по аеронавтика и изследване на космическото пространство (NASA) регистрираха мощен взрив на метеорит в атмосферата на земята, който се е случил над акваторията на Берингово море на няколкостотин километра от руското крайбрежие, се съобщава на сайта на NASA, предава  ТАСС . \r\nПо данни на американското космическо ведомство, метеоритът е влязъл в атмосферата на 18 декември 2018 година. Скоростта на космическия обект с диаметър от няколко метра е била 32 км/с и той е долетял на 26 километра над повърхността на планетата. \r\nСилата на взрива е била 173 килотона, което е седем пъти повече от тази на атомната бомба, хвърлена по Хирошима през 1945 година. През последното десетилетие по-мощен от този нов „космически пришълец“ е бил само знаменитият Челябински метеорит. \r\nСпециалистите отбелязват, че събитието е останало незабелязано за дълго време, защото се е случило в отдалечено и безлюдно място. Информацията за метеорите се появи чак сега, тъй като на американските учени им е било нужно време, за да обработят спътниковите снимки, на които е фиксиран мощният взрив. \r\nЩо се касае до метеорита „Челябинск“, то той влезе в атмосферата на Земята на 15 февруари 2013 година сутринта, предизвиквайки силен взрив на височина 30-50 км и падане на многобройни фрагменти на голяма територия в Челябинска област. Взривът бе наблюдаван от стотици хиляди хора край Урал и в Северен Казахстан. Най-големи фрагменти от небесното тяло паднаха в околностите на езеро Чебаркул, на 78 км западно от Челябинск. От взривната вълна се счупиха стъклата на стотици хиляди домове в Челябинск и неговите околности. \r\nПревод и редакция:", "date": "2019.03.18", "title": "ТАСС: Метеорит се взриви над Берингово море със силата на седем атомни бомби, подобни на тези от Хирошима"}
{"url": "http://www.focus-news.net/news/2019/03/18/2636014/api-remontirat-se-104-km-ot-am-hemus-na-teritoriyata-na-oblast-varna.html", "text": "До 25 май т. г. е предвидено да завърши ремонтът на 10,4 км от АМ „Хемус“ в платното в посока София (от км 389+717 до км 400+100). Това съобщиха от пресцентъра на  Агенция \"Пътна инфраструктура\" . Това е участъкът между пътен възел „Неофит Рилски“ и естакада „Девня“. Движението ще се извършва двупосочно в платното за Варна и скоростта е ограничена до 90 км/ч. Необходимо е шофьорите да карат внимателно и да спазват стриктно въведената временна организация по време на строителните работи. \r\nРемонтът включва фрезоване на асфалтовата настилка, демонтаж на стари и монтаж на нови бордюри, полагане на нов асфалт, ремонт на отводнителни съоръжения, профилиране на банкети, нова хоризонтална маркировка. Общата индикативна стойност на предвидените ремонтни дейности е 6,8 млн. лв. Те се извършват по договора за текущ ремонт и поддържане от „Автомагистрали-Черно море“ АД.", "date": "2019.03.18", "title": "АПИ: Ремонтират се 10,4 км от АМ „Хемус“ на територията на област Варна"}
{"url": "http://www.focus-news.net/news/2019/03/18/2636017/blagoevgrad-kragla-masa-na-tema-sotsialna-i-pedagogicheska-podkrepa-za-detsa-v-risk-shte-se-provede-v-yuzu-neofit-rilski.html", "text": "Кръгла маса на тема „Социална и педагогическа подкрепа за деца в риск“ ще се проведе в ЮЗУ „Неофит Рилски“. Това съобщиха от пресцентъра на  Югозападния университет . На 19 март от 11.00 ч. в зала 412 (Учебен корпус №1 ) ще се проведе кръгла маса на тема „Социална и педагогическа подкрепа за деца в риск“. Модератори на срещата ще бъдат Юлиана Ковачка и Димитър Шопов. \r\nОсновните теми, които ще бъдат обсъдени по време на форума са: \r\n- Доброволчески инициативи – представяне опита на настоящи и бивши студенти, реализирали се в социопедагогическата сфера; \r\n- От практиката към теорията – междуинституционално партньорство; \r\n- Професионална реализация на социалния педагог. \r\nОрганизатори на кръглата маса са катедра „Педагогика“ към Факултета по педагогика и Центърът за обществена подкрепа, град Дупница.", "date": "2019.03.18", "title": "Благоевград: Кръгла маса на тема „Социална и педагогическа подкрепа за деца в риск“ ще се проведе в ЮЗУ „Неофит Рилски“"}
{"url": "http://www.focus-news.net/news/2019/03/18/2636021/sport-marten-furkad-shte-propusne-poslednite-startove-ot-svetovnata-kupa-po-biatlon.html", "text": "Петкратният олимпийски шампион Мартен Фуркад ще пропусне последните стартове от Световната купа по биатлон за сезона в норвежкия зимен център Холменколен от 21 до 24 март.30-годишният французин се представи слабо през тази кампания и за първи път от 2009-а година насам остана без медал от Световното първенство по биатлон, което се проведе в Йостерсунд, Швеция.", "date": "2019.03.18", "title": "Спорт: Мартен Фуркад ще пропусне последните стартове от Световната купа по биатлон"}
{"url": "http://www.focus-news.net/news/2019/03/18/2636016/predstoyashti-mezhdunarodni-sabitiya-za-19-mart-agentsiya-fokus.html", "text": "*** Визита на председателя на Европейския съвет преди срещата на върха на ЕС за Брекзит \r\n*** Среща между външните министри на Русия и Алжир \r\n*** Големите профсъюзи призовават за стачки \r\n*** Процесът срещу 12-те каталунски политици заради участието им в обявяването на независимост на автономния регион навлиза в шестата си седмица \r\n*** Германският канцлер Ангела Меркел ще участва на срещата на върха „Глобални решения“ \r\n*** Заместник-помощник държавния секретар на САЩ за Западното полукълбо Кари Филипети ще проведе пресконференция за човешките права във Венецуела \r\n*** Президентът на САЩ Доналд Тръмп приема бразилския си колега Жаир Болсонаро \r\n*** Съветът за сигурност на ООН ще обсъди ситуацията в Йемен \r\n*** Държавният секретар на САЩ Майк Помпео ще посети Кувейт, Израел и Ливан \r\n***", "date": "2019.03.18", "title": "Предстоящи международни събития за 19 март ( Агенция „Фокус“ )"}
{"url": "http://www.focus-news.net/news/2019/03/18/2636018/ot-sdvr-obyasniha-che-politseyskite-sluzhiteli-ne-narushavat-zakona-pri-izpolzvane-na-lyutiv-sprey-obzor.html", "text": "Използването на лютив спрей от полицейските служители при изпълнение на служебни задължения, е регламентирано в Закона за МВР. Това каза комисар Борислав Муеров, директор на Дирекция „Охранителна полиция“ към СДВР по време на брифинг в СДВР във връзка с протеста в събота, при който полицейски служител използва лютив спрей срещу протестиращи. Във видео от тогава се вижда, че полицейският служител използва химическо оръжие срещу протестиращи граждани, които изтласкват автомобила му.  Но, заради метеорологичната обстановка, вятърът насочва веществото в друга посока и така лютивият спрей се връща при полицейските служители. Инцидентът предизвика бурни реакции в социалните мрежи от гневни коментари, че полицията използва химично оръжие срещу български граждани до подигравателни затова, че служителите на реда не умеят да боравят с лютив спрей. По този повод беше организиран брифинг в сградата на СДВР, където директорът на Дирекция „Охранителна полиция“ Борислав Муеров даде повече информация по случая.  Той обясни, че относно протеста е имало създадена организация от Столична дирекция на МВР и изготвен план. „Мероприятието не е съгласувано от Столична община, броят на протестиращите е бил около 250 души, които не са се подчинявали на никакви разпореждания от полицейските служители“, отбеляза той. По думите му недоволните граждани са се държали доста грубо и вулгарно, както към полицейските служители, така и към медиите. „Чух доста коментари, че сме започнали да ползваме и други помощни средства. Това е процедура при масово нарушаване на обществен ред“, отбеляза комисар Борислав Муеров. „Използването на лютивия спрей е на въоръжение при нас и е регламентирано от Закона за МВР, в чл. 85 където се казва, че при изпълнение на служебните задължения полицейските служители могат да използват физическа сила и помощни средства. На фона на този член има издадена наредба, която също е за използване на помощни средства“, заяви още началникът на дирекция „Охранителна полиция“. По думите му полицейският служител е използвал лютивия спрей като защитна реакция, за да предотврати по-тежки наранявания. Комисар Муеров разказа подробно създалата се ситуация на база доклад, който е изготвен от полицейските служители, след работата с химическото оръжие. „Групата протестиращи, около 250 души,  е започнала едно броене от 10 надолу и след приключване на броенето са се насочили към главната техника, която е била на пътното платно на бул. „Дондуков“. От масовото бутане на протестиращите към полицейската техника, служителят, който е бил в загасения автомобил, с ръчна спирачка, са го изместили няколко метра и е спрял до съседния до него полицейски автомобил. След което водачът на полицейския автомобил е предупредил протестиращите с полицейска сирена, като е мислел, че ще има някакъв респект от пускането на самата полицейска сирена. Това не е дало ефекти“, обяви той. „За да не се получат по-тежки наранявания и инциденти, самият служител е използвал лютив спрей“, уточни комисар Муеров. По думите му  действия на полицая не са в противовес със законодателството и правилата на действие в МВР. При инцидента не са пострадали граждани.  \r\nДаяна ДЮЛГЕРОВА", "date": "2019.03.18", "title": "От СДВР обясниха, че полицейските служители не нарушават закона при използване на лютив спрей (ОБЗОР)"}
{"url": "http://www.focus-news.net/news/2019/03/18/2636015/rumen-hristov-sds-shte-pregovaryame-s-gerb-desniyat-vot-ne-tryabva-da-e-razpilyan.html", "text": "Отношението към ГЕРБ от страна на СДС е опозиционно, но нека да не забравяме, че отиваме на евроизбори. Не говорим за избор на министър-председател на България. Това каза в предаването „Лице в Лице” по  бТВ  лидерът на СДС Румен Христов. \r\nТой обясни, че на националния съвет на партията в петък е решено преговорите да бъдат затворени в рамките на ЕНП след писмото на Жозеф Дол. \r\n„Предстоят разговори с други формации в дясно. Водим от дълго време преговори с „Демократична България”, където има една партия, член на ЕНП, а именно ДСБ. Предстоят разговори с ГЕРБ и най-вероятно ще бъдат в сряда”, уточни Христов. \r\nТой допълни, че разговорите с лидерите на „Да, България” и ДСБ са вървели добре до момента, в който форматът е бил разширен. По думите му тогава преговорите са „зациклили”. \r\n„Става въпрос за това десният вот да не бъде разпилян”, заяви лидерът на СДС, допълвайки, че страхът от крайните леви, крайните десни, антиевропейски настроените и евроскептиците е основателен и затова ЕНП трябва да получи максимална подкрепа.", "date": "2019.03.18", "title": "Румен Христов, СДС: Ще преговаряме с ГЕРБ, десният вот не трябва да е разпилян"}
{"url": "http://www.focus-news.net/news/2019/03/18/2636022/shumen-v-grada-shte-badat-otbelyazani-74-godini-ot-dravskata-epopeya.html", "text": "С поднасяне на венци и цветя пред Паметника на загиналите във войните шуменци ще бъде отбелязана 74-тата годишнина от Дравската епопея. Това съобщиха от  Община Шумен . Събитието ще се състои на 19 март от 11 часа на пл. „Кристал“. Организатори на честването са Община Шумен, командването на Военен гарнизон – Шумен  и Съюзът на ветераните от войните.", "date": "2019.03.18", "title": "Шумен: В града ще бъдат отбелязани 74 години от Дравската епопея"}
{"url": "http://www.focus-news.net/news/2019/03/18/2636020/korneliya-ninova-za-atentata-v-utreht-da-badem-edinni-i-saprichastni-v-borbata-sreshtu-terorizma.html", "text": "Изразяваме нашата солидарност и подкрепа за семействата на жертвите, и всички засегнати в атентата в Утрехт. Остро осъждаме всеки акт на насилие, който води до загуба на невинни човешки животи. Това заявява в своя позиция лидерът на БСП Корнелия Нинова по повод атентата в Нидерландия, съобщиха от пресцентъра на  партията . \r\n\"Страхът и ужасът, които това варварство всява, няма да успеят, ако бъдем единни и съпричастни в борбата с тероризма\", посочва още Корнелия Нинова.", "date": "2019.03.18", "title": "Корнелия Нинова за атентата в Утрехт: Да бъдем единни и съпричастни в борбата срещу тероризма"}
{"url": "http://www.focus-news.net/news/2019/03/18/2636025/vidin-natovaren-e-glaven-pat-e-79-v-oblastta-v-posoka-za-granichen-punkt-dunav-most-2.html", "text": "Натоварен е главен път Е 79 във Видинска област в посока за граничен пункт „Дунав мост 2“, съобщиха за  Радио „Фокус“ – Видин  от Областно пътно управление. Най-натоварен е участъкът между Дунавци и Видин, пътуват предимно тежкотоварни автомобили. За другите два гранични пункта в областта – „Връшка чука“ и „Брегово“ трафикът е с нормална интензивност. Пътните настилки са сухи и видимостта е отлична. В областния град повече автомобили се движат на входно изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.03.18", "title": "Видин: Натоварен е главен път Е 79 в областта в посока за граничен пункт „Дунав мост 2“"}
{"url": "http://www.focus-news.net/news/2019/03/18/2636023/georgi-georgiev-kmet-na-obshtina-dalgopol-do-may-shte-remontirame-dve-detski-ploshtadki-v-grada-i-v-selo-asparuhovo.html", "text": "Две детски площадки за игра – в град Дългопол и в село Аспарухово край Варна предстои да бъдат реновирани напълно до май месец. Това каза в интервю за  Радио „Фокус“ – Варна  кметът на Дългопол Георги Георгиев. По думите му, за целта от местния бюджет са заделени 30 000 лева. Едната от площадките е изградена в непосредствена близост до сградата на Общината в центъра на града. В момента се изчаква влизане в сила на разрешителното за строеж и ще започне поставянето на съоръженията за игра. Кметът на Дългопол добави, че Общината отново е кандидаствала с проекти за европейско финансиране за ремонт и изграждане на други три площадки. Проектите са по Програмата за управление на дейностите по опазване на околната среда. Георги Георгиев призна, че не всички площадки в Общината са в добро състояние, но от местната администрация се стремят да ги поддържат чисти, стриктно се следи съоръженията да са безопасни. „В детските градини има площадки, както и в един от училищните дворове в града. Общо взето там си ги поддържаме, ремонтират се. Миналата година една люлка ремонтирахме. В парка от преди десетина години има изградена площадка по европрограма. И нея поддържаме в добро състояние, но има нужда от нова“, обясни още кметът. Той добави, че в бюджета за догодина може би трябва да се заложат средства за ремонт на около 6 площадки в по-големите населени места. \r\nДиана СТОЕВА", "date": "2019.03.18", "title": "Георги Георгиев, кмет на Община Дългопол: До май ще ремонтираме две детски площадки в града и в село Аспарухово"}
{"url": "http://www.focus-news.net/news/2019/03/18/2636028/stara-zagora-mladezhki-sdruzheniya-v-kazanlak-organizirat-pochistvane-na-parvata-otsechka-ot-veloaleyata-ot-grada-kam-selo-ovoshtnik.html", "text": "Младежки сдружения в Казанлък организират на 24 март почистване на първата отсечка от велоалеята от града към село Овощник, чиято дължина е близо един километър, каза за  Радио „Фокус”  Станислав Петканов от Сдружение „Резонанс”, един от организаторите на инициативата. Той поясни, че призовават настоящи и бъдещи колоездачи, доброволци и активни граждани да откликнат на инициативата. Община Казанлък ще осигури необходимите инструменти и торби за боклук. Изграждането на нови велоалеи и реновирането на настоящите са един от приоритетите на Общината за 2019 година. Трасето от града към селата Розово и Овощник е сред заложените за изграждане нови велоалеи в Общия устройствен план на Казанлък, за което могат да бъдат осигурени средства от отпуснатите в края на миналата година от Правителството общо 1 млн. 750 хил. лв. целеви средства, от които 200 хил. лв. са предвидени за велоалеи. \r\nСлавяна ГАЙДАРОВА", "date": "2019.03.18", "title": "Стара Загора: Младежки сдружения в Казанлък организират почистване на първата отсечка от велоалеята от града към село Овощник"}
{"url": "http://www.focus-news.net/news/2019/03/18/2636030/prof-aleksandar-marinov-misiyata-na-strategicheskiya-savet-kam-prezidenta-e-da-dade-viziya-i-tsel-za-po-dobro-badeshte-na-mnozinstvoto-ot-obshtestvoto.html", "text": "Мисията на Стратегическия съвет към президента е да даде визия и цел за по-добро бъдеще на мнозинството от обществото. Това каза за обзорното предаване „Това е България“ на  Радио „Фокус“  политологът проф. Александър Маринов, който бе избран за член на стратегическия съвет към президента. По думите му идеята не е нова, защото в предизборната си кампания Румен Радев е наблегнал на необходимостта от нова перспектива на България, с отчитане на тенденциите в света и региона, заплахите и възможностите, които стоят пред България. „Това е само първата стъпка. Истинската важна задача е много от тези ключови въпроси със съдбовно значение за нацията да бъдат подложени на широк и пълноценен обществен дебат, в различни групи, социални, професионални и възрастови слоеве. И то не просто, за да се популяризира или да се рекламира този продукт, а за да бъде постигнато единението, за което говорим – убеждението, че трябва заедно да впрегнем усилията си за постигането на такива жизненоважни цели, а в някои случаи – цели, които осигуряват оцеляването ни“, обясни политологът. Проф. Маринов обясни, че Стратегическият съвет на президента ще върши това, за което е създаден. Без Стратегическия съвет нито правителствата, нито партиите могат да намерят верния последователен курс за по – добро бъде за обществото, обобщи анализаторът. Той уточни, че Стратегическият съвет не е нито в правителство в сянка, нито ръководство на бъдеща партия. \r\nЦоня СЪБЧЕВА", "date": "2019.03.18", "title": "Проф. Александър Маринов: Мисията на Стратегическия съвет към президента е да даде визия и цел за по-добро бъдеще на мнозинството от обществото"}
{"url": "http://www.focus-news.net/news/2019/03/18/2636026/izvestiya-krimski-bastion-kak-se-promeni-voennata-infrastruktura-na-poluostrova.html", "text": "Преди пет години Севастопол и Крим се върнаха в Русия. До този момент при всяка власт в Киев Черноморският флот бавно умираше. Русия не можеше да заменя остарелите кораби и да обновява самолетите от морската авиация, а системите на бреговата охрана на Севастопол и противовъздушната отбрана (ПВО) на флота просто не съществуваха като такива. Тези задачи трябваше да бъдат решавани от въоръжените сили на Украйна, но през 2014 година съществуваха практически само на хартия. След влизането на Крим в състава на Русия Черноморският флот получи нов живот, пише  руският вестник „Известия“  в материал, представен без редакторска намеса. Във водата \r\nПо-рано Черноморският флот носеше прозвището „музей на морските кораби“. Например, стражевият кораб „Сметливий“ през тази година ще отбележи 50 години служба. Няколко десантни кораба са още по-стари. А спасителният съд-носител на подводни апарати „Комуна“ е построен още по времената на Руската империя. \r\nНо в момента, пет години по-късно, такова прозвище за Севастопол вече не е актуално. През 2016-2018 година там пристигнаха три фрегати проект 11356: „Адмирал Григорович“, „Адмирал Есен“ и „Адмирал Макаров“. Тези кораби вече извършиха редица походи в Средиземно море. На тяхна сметка са и ракетни стрелби с „Калибри“ по позиции на терористичната организация „Ислямска държава“ и успешни случаи на откриване на чуждестранни подводници. \r\nОсвен тях в състава на 30-а дивизия от надводни кораби влизат стражевите кораби „Питливий“, „Ладний“ и вече споменатия „Сметливий“. Флагман на флота е ракетният крайцер „Москва“ – скоро той отново ще бъде пуснат на вода, но вече в новото си качество. Освен това не е изключено още една от строящите се в момента фрегати проект 22350 тип „Адмирал Горшков“ да бъде изпратен в Черноморския флот. \r\nЗначително събитие стана и възраждането на знаменития черноморски док за подводници. През 2014 година в състава на флота има само една такава – „Алрос“. Но през 2019 година те вече са седем – добавени са кораби проект 6363. Въпреки че юридически мястото на базиране на четвърта подводна бригада е Новоросийск, фактически плавателните съдове са на своето историческо място в Южната бухта на град Севастопол. Две подводници – „Великий Новгород“ и „Колпино“ – служат в сирийското пристанище Тартус. Между другото, черноморските страни - България, Румъния и Украйна - са загубили своите подводни сили. \r\nВ състава на Черноморския флот има четири малки ракетни кораба: от проект 1239 „Бора и „Самум“ и ракети „Москит“, както и два кораба проект 12341 „Штиль“ и „Мираж“ с ракети „Малахит“. Напълно е възможно последните в най-скоро време да бъдат оборудвани с ракетни системи „Уран“. През 2018 година в състава на ЧФ влизат два малки ракетни кораба проект 21631 „Орехово-Зуево“ и „Вишний Волочек“ с ракети „Калибър“. През 2019 година трябва да се присъединят и „Ингушетия“ и „Грайоворон“. От 2019 година флотът ще започне да получава малки ракетни кораби проект 22800, също въоръжени с „Калибър“. Първи ще е „Циклон“, а в момента в Керч и Феодосия се строят още пет. \r\nОсвен тях във флота влизат пет ракетни катера, шест малки кораби за борба с подводници и девет миночистача (тралчика). \r\nСред всички руски флотове, Черноморският разполага с най-голям брой десантни кораби – има седем от тях. Военноморският флот планира да продължи със строителството на десантни кораби, защото в голяма степен благодарение на тях се осигурява функционирането на „сирийския експрес“. От всички руски територии, Крим се намира най-близо до Сирия, затова от полуострова се води снабдяването на руската групировка в близкоизточната страна. Бойната авиация се прехвърля в Сирия, за да участва в операциите на Военнокосмическите сили (ВКС) именно от кримските летища. Подразделения на ЧФ участват в охраната на точките на базиране на руската армия в Сирия и в съпровождането на конвоите с хуманитарна помощ. \r\nПрез 2018 година в състава на ЧФ влиза патрулният кораб проект 22160 „Василий Биков“. Изпитанията на втория представител на тази серия – „Дмитрий Рогачев“ – все още продълбават. Преди броени дни в Керч бе спуснат на вода третият многофункционален боен кораб от ново поколение „Павел Державин“, а до 2022 година в състава на флота ще влязат още три такива. Новопостроените кораби бяха част от новото подразделение на 184 бригада за охрана на  акваторията на  Новоросийск. \r\nПрез лятото в Севастопол ще пристигне нов тралчик проект 12700 „Иван Антонов”. Той ще бъде последван от „Владимир Емелянов“ и „Георгий Курбатов” – от края на Втората световна война изминаха 74 години, но в крайбрежните води на Крим и до момента има морски мини.Освен това, в последно време решаването на задачите по патрулирането на Средиземно море все по-често се прехвърля на Черноморския флот. \r\nОсвен бойните кораби, в състава на ЧФ влязоха и нови спасителни влекачи – на борда си те имат разнообразни подводни апарати. Скоро флотът ще бъде попълнен с нови танкери и многофункционални плавателни съдове. Възможностите за разузнаване са увеличени от новия разузнавателен кораб „Иван Хрус“. \r\nЗадачите за мониторинг на морската среда се решават от 77-а зона за наблюдение. Радарните постове в тази област контролират цялата дейност в Черно и Азовско море. През 2019 г. областта ще получи радарите „МР-232 Буссоль-С“, информацията от които ще бъде изпращана в  автоматизираната система за технически контрол „Рубеж“. \r\nОбщо от 2015 година ЧФ е получил повече от 50 нови кораба, подводници, катери и помощни съдове. На сушата \r\nВ годините на Великата Отечествена война морските пехотинци защитават Одеса, Севастопол и Новоросийск и участват в десанти. Днес 810-а бригада на морската пехота е гордостта на Черноморския флот. През 2016 година това съединение е наградено с орден „Жуков“ за участието си в бойните действия в Сирия, а в началото на 2018-а получава звание гвардейска. Струва си да се отбележи, че бригадата вече замени съветските БТР-80 с най-съвременните БТР-82АМ. \r\nЧФ винаги е бил силен и със своите подразделения от специални части. През 2016 година в състава на флота се появява „крайбрежен спецназ“ – специален отряд за борба с диверсанти, който разполага с противодиверсионни катери „Грачонок“ и бойни катери „Раптор“. \r\nПод управлението на 22 армейски корпус е 126-а бригада на бреговата охрана, която има в състава си танкови, мотострелкови и планински подразделения. По своята боева мощ тази бригада не отстъпва почти нищо на мотострелкова дивизия. В корпуса влиза също и 127-а бригада на разузнаването, снабдена с разнообразно радиоелектронно оборудване и безпилотни летателни апарати. \r\nЗадачите по артилерийската поддръжка решава 8-и полк. В допълнение към РСЗО (Ракетна система за залпов огън) „Торнадо“ той е получил системи РСЗО „Ураган“ и „Ураган-1М“. Освен това в неговия състав има дивизиони, въоръжени с най-съвременните противотанкови системи „Хризантема“. \r\nВ случай на необходимост от запасняци и резервисти може да бъде разгърната 47-а дивизия за териториална отбрана. \r\nПрез 2014 година е възстановена системата за брегова охрана на главната база на ЧФ, а и на целия Крим. Основа на бреговата охрана става 15-а ракетна бригада. В момента в състава й влизат по два дивизиона с брегови ракетни системи „Бастион“ и „Бал“, както и възстановената подземна ракетна система „Утес“. Тази „супербригада“ е способна гарантирано да унищожи всеки влязъл в Черно море чуждестранен военен кораб. \r\nРадиоефирът над Крим се контролира от 475-и център за радиоелектронна борба. На въоръжение в центъра, конкретно има най-съвременните, произведени след 2012 година, системи за заглушаване на връзката на КВ „Мурманск-БН“. \r\nВ Джанкое се базира десантно-щурмови батальон на Въздушно-десантните войски (ВДВ), който е разположен най-близо до руско-украинската граница. През 2019 година в града ще бъде формиран 97-и десантно-щурмови полк към 7-а гвардейска Новоросийска десантно-щурмова (планинска) дивизия. Във въздуха \r\nКрим отдавна е смятан за „непотопяемият самолетоносач“ на Русия. През 2014 година на полуострова са били разположени четири авиационни полка. Един от тях е 43-и морски щурмови полк. През 2016 година той се прости с бомбардировачите Су-24 и в момента на служба в негови състав са щурмовиците Су-30СМ и Су-24М. Други авиополкове са части на 27-а смесена дивизия от 4-а Въздушна армия на ВКС. \r\nПолковете са разположени на летищата Гвардейский, Джанкое и Белбек. На летището Гвардейский е базиран 38-и смесен авиополк с бомбардировачи Су-24М, разузнавателни самолети Су-24МР и щурмовици Су-25СМ. 37-и изтребителен авиополк е базиран на летището Белбек. Той има на въоръжение изтребители Су-27М, Су-27 и Су-30М2. През 2019 година е завършена реконструкцията на летището и сега то може да приема всички видове бойни самолети, включително стратегически бомбардировачи. В Джанкое е разположен 39-и вертолетен авиополк с най-съвременните Ми-28Н, Ка-52, Ми-35 и Ми-8АМТШ. \r\nПрикритието на Крим от въздушни нападения осъществява 31-а дивизия на противовъздушната отбрана (ПВО). През 2017-2018 въздушното пространство на Крим е защитавано от четири дивизиона системи С-400, разположени в Джанкое, Евпатория, Севастопол и Феодосия. Те са поддържани от няколко дивизиона С-300ПМ, както и бойни машини „Панцирь-С“. През зимата на 2018-а година около Керч, за прикритието на Кримския мост, е разположен допълнителен дивизион „Панцирь-С“ и сега небето над полуострова е изцяло покрито. \r\nЗа въздушното пространство следят радари 55Ж6М „Небо-М“. Те са разположени в Крим в началото на 2018 година и отговарят за цялото въздушно пространство над Черно море до проливите Босфор и Дарданели. \r\nВ 22-и армейски корпус влиза 1096-и зенитен полк. Засега той е въоръжен със ЗРК „Оса“, но тя постепенно се заменя от системи „Бук-М2“ и по-съвременните „Бук-М3“. \r\nУправлението на авиационните сили, средствата за ПВО, бойните хеликоптери и дроновете се осъществява с помощта на нова автоматизирана система за управление с елементи на изкуствен интелект. \r\nТуристите, пътуващи по Черно море, при влизането си в Севастопол могат да обърнат внимание на две големи сиви сгради. Това е радар от системата за предупреждение за ракетно нападение „Днепър“. От това място се наблюдава южното и западното направление. Известно е, че през 2019 година в Севастопол ще започне строителството на нов радар „Воронеж-СМ“. \r\nЗа пет години около Крим и Севастопол е създаден мощен защитен „бастион“, който гарантира защитата на жителите на полуострова от всяко нападение отвън. \r\nПревод и редакция:", "date": "2019.03.18", "title": "„Известия“: Кримски бастион: как се промени военната инфраструктура на полуострова"}
{"url": "http://www.focus-news.net/news/2019/03/18/2636029/plovdiv-spetsializirani-politseyski-sili-kam-odmvr-vleznaha-v-bunkerite-pri-parka-v-kv-karshiyaka.html", "text": "Специализирани полицейски сили към ОДМВР влезнаха в бункерите при парка зад хотел \"Санкт Петербург\", където навремето е бил ситуиран 9-ти пехотен Пловдивски полк, предаде репортер на  Радио „Фокус“-Пловдив . На отварянето присъстваха областният управител Здравко Димитров и директорът на ОДМВР старши комисар Атанас Илков. Акцията бе провокирана от Инициативния комитет на протестиращите жители на квартал \"Кършияка\", които не желаят паркът им да бъде застрояван от сегашния собственик – бизнесмен от село Мулдава. Днес те са посетили областния управител с настояване да бъде уточнена собствеността на тези бункери и ако тя е държавна да бъде предотвратено строителството там. „След като направихме запитване стана ясно, че въпросните съоръжения не съществуват в нито един от архивите – нито на Министерството на отбраната, нито на МВР, нито в общината, нито като държавни“, каза областният управител Здравко Димитров. „Няма яснота какви точно са били тези съоръжения“, каза още Димитров, като изрази мнение, че може да е било съоръжение към казармите на 9-ти полк, а може и да е било строено и по-късно. Димитров ще се посъветва със специалисти, но според него съоръженията първо трябва да бъдат обезопасени, а по-късно и премахнати, тъй като създават опасности там. „Районното кметство трябва да направи предписания на настоящия собственик за това и ако той не иска да ги премахне, то това ще направи общината, а той ще си го заплати“, каза Здравко Димитров.  \r\nПротестиращите, обаче възразиха срещу премахването на бункерите, тъй като, според тях това ще развърже ръцете на собственика и той ще започне по-скоро да строи в парка. Затова хората настояха тези съоръжения да бъдат актувани от държавата и да останат нейна собственост. „Не може в частен имот да актуваме, но е факт, че ги няма в архивите“, каза областният управител. На отварянето на бункерите се появи и районният кмет Ральо Ралев, който обясни, че два-три пъти са възстановявали вратите, които са били разбити, въпреки че е частна собственост. Това е било правено ,тъй като бункерите са били използвани като тоалетна, вътре са били намирани и спринцовки. Той също потвърди , че бункерите не се водят ничия собственост, не са и на собственика от Мулдава. По същия начин е и тоалетната в парка, която единствена е извън собствеността, която е закупена от него.  \r\nОт Инициативния комитет на протестиращите заявиха, че са проучили и според тях тези бункери ги има в най-стария ПУП, от 1965 година, в който пише, че те са принадлежали на казармите на полка и представляват ПРУ - противорадиационно укритие. Според тях не може в най-стария ПУП да го има, а сега да не се води никъде. Затова те настояха пред областния управител бункерите да се актуват като държавна собственост, което според тях ще попречи парка да бъде застроен.  \r\n„Напълно ще ви съдействам парка да бъде запазен“, каза областният управител Здравко Димитров. Той каза, че също ще има среща с кмета на Пловдив и ще се запознае с документите за предназначението на земята, където се намира парка. Хората го информираха, че документите са много объркани, че няма съответствия между ПУП, ОУП и кадастрални карти. „Ако наистина са толкова объркани тези документи, има си прокуратура, която да ги вкара в ред“, каза Здравко Димитров.  \r\n„Искаме си парка“, викаха децата от квартала, които бързо се насъбраха около представителните лица.  \r\nЦветана ТОНЧЕВА", "date": "2019.03.18", "title": "Пловдив: Специализирани полицейски сили към ОДМВР влезнаха в бункерите при парка в кв. \"Кършияка\""}
{"url": "http://www.focus-news.net/news/2019/03/18/2636033/ot-odmvr-sofiya-otchetoha-53-spad-na-registriranite-prestapleniya-prez-2018-g-spryamo-predhodnata-godina-obzor.html", "text": "През изминалата 2018 г. регистрираните престъпления са с 5.3% по-малко от предходната година и с 0.64% от 2016 г. Отчет-анализът за дейността на ОДМВР-София през 2018 г. бе представен в присъствието на директора на ГДПБЗН гл. комисар Николай Николов, зам.- директора на ГДБОП ст. комисар Стефан Джолев, директорите на РДПБЗН-София и РДГП-Драгоман, административните ръководители на Софийска окръжна прокуратура и Софийски окръжен съд и зам.-областния управител на Софийска област Николай Николов.  \r\nОт името на професионалното ръководство на МВР гл. комисар Николов даде положителна оценка за цялостната дейност на областната дирекция, отчитайки спецификата на населението и обслужваната територия. Като много добри той окачестви предприетите от новото ръководство мерки и постигнатите резултати за подобряване на криминогенната обстановка в Ботевград и Ихтиман. Наблюдаваме вашата работа и напълно подкрепяме усилията, които полагате за осигуряване на безопасна среда за всички граждани в областта. Оценката е на база постигнатото намаляване на престъпността и плавно повишаване на разкриваемостта, както и наложените добри практики преди всичко по отношение на превенцията на правонарушенията. „Отчетените днес резултати показват, че посоката, в която вървите, е добра“, подчерта в заключение гл. комисар Николов. \r\nПоложителна оценка за професионалното взаимодействие с разследващите полицаи, въпреки осезаемия кадрови дефицит, изказа и административният ръководител на СОП Наталия Николова. Тя наблегна на значимостта на работата с непълнолетни, на активния контрол на общоопасните средства и отработването на случаите на дребно хулиганство. С много висока оценка за бързата и професионална работа на служителите, извършили първоначалните процесуално-следствени действия при двете тежки автобусни катастрофи, отнели живота на над 20 души, завърши изказването си окръжният прокурор. „Областната дирекция запазва доброто си ниво по отношение процедурите по ЗЕС, оценяваме всички аспекти на вашата нелека работа“, коментира и Пламен Петков, председател на Софийския окръжен съд. Пълна подкрепа в усилията за намаляване на пътнотранспортния травматизъм декларира и зам.- областният управител на Софийска област Николай Николов, посочвайки, че са предприети мерки и до края на годината е планирано да бъдат извършени ремонти по главни пътни артерии в областта. \r\nВ отговор на направените коментари и препоръки директорът на ОДМВР-София ст. комисар Николай Спасов увери, че ръководството си дава ясна сметка, както за постигнатото, така и за допуснатите пропуски, за отстраняването на които са набелязани конкретни мерки и действия.  \r\nПрез изминалата 2018 г. регистрираните престъпления са с 5.3% по-малко от предходната година и с 0.64% от 2016 г. Разкриваемостта бележи ръст с 0.25 пункта спрямо 2017 г. Регистрираните престъпления по криминална линия и разкриваемостта им се запазват през изминалите години. Отново доминиращи са престъпленията, определяни като “битови”, като от общия брой регистрирани, кражбите заемат дял от 34.5%, а грабежите са 0.9%. \r\nОбщият брой на регистрираните престъпления против личността през 2018 г. бележи устойчивост, а разкриваемостта им спрямо 2017 г. бележи ръст с 8.5 пункта.  \r\nПрез 2018 г. са регистрирани 1287 престъпления против собствеността спрямо 1269 за 2017 г. Разкриваемостта е увеличена на 34.58% спрямо 30.10% за 2017 г. През периода са регистрирани 26 грабежа, спрямо 14 година по-рано. Разкриваемостта е 69.23%. И през 2018 г. кражбите остават най-често извършваното престъпление на територията на ОДМВР София – 81.81% от престъпленията против собствеността. Разкриваемостта при тях е увеличена на 31.81% в сравнение с 2017 г. – 28.38%. \r\nПо отношение на общоопасните престъпления има намаление  на регистрираните- 1310 спрямо 1533 за 2017 г., със 75.42% разкриваемост. С близо 21% се е увеличил броят на регистрираните престъпления с наркотични вещества спрямо 2017г. и със 78% спрямо 2016 г., но разкриваемостта им бележи спад.При регистрираните престъпления за превеждане през граница (9 спрямо 11 за 2017 г.), се наблюдава спад, а разкриваемостта е 88.89%.  \r\nИзвършените престъпления от малолетни и непълнолетни през 2018 г. се увеличават в сравнение с предходните години, като доминиращи са кражбите. В резултат на активните съвместни действия по Механизма за обхващане и задържане в образователната система на деца и ученици в задължителна предучилищна и училищна възраст за учебната 2018-2019г. бяха върнати 530 деца. \r\nНивото на регистрираните икономически престъпления на територията на ОДМВР- София отчита устойчивост. Разкриваемостта през 2018 г. е увеличена с почти 5 пункта спрямо предишните години. В хода на проведените през 2018г. специализирани полицейски операции са иззети: 336 028 къса цигари- увеличение с близо 80%, 1173,22 кг тютюн- увеличение над 3 пъти, 5339,74 литра алкохол- увеличение с над 65% и 19 535 литра гориво.  \r\nПрез 2018г. се отчита намаляване в броя на настъпилите пътнотранспортни произшествия като цяло, намаляване на загиналите, но увеличаване броя на ранените. Активно бе взаимодействието с АПИ, ОПУ – София и фирмите по пътно поддържане, както и с местните управленски структури по оказване на помощ и координация на действията за осигуряване безопасността на движението. \r\nЗа постигнати високи резултати в служебната дейност и конкретен принос при изпълнение на професионални задачи през изминалата година са наградени общо 375 служители на ОДМВР-София.", "date": "2019.03.18", "title": "От ОДМВР-София отчетоха 5,3% спад на регистрираните престъпления през 2018 г. спрямо предходната година (ОБЗОР)"}
{"url": "http://www.focus-news.net/news/2019/03/18/2636032/generalniyat-solisitor-na-obedinenoto-kralstvo-nie-sme-v-golyama-konstitutsionna-kriza.html", "text": "Има начини да се заобиколи правилото, което пречи на британския премиер Тереза Мей да постави за трети път на гласуване в парламента непроменена версия на сделката за Брекзит, но това ще бъде голям проблем за правителството, заяви Генералният солиситор (заместник-главен прокурор) в понеделник, цитиран от  Reuters . \r\nРобърт Бъкланд предложи перспективата за пророгация – прекратяване на парламентарната сесия преждевременно – като един от начините да се заобиколи правилото на председателя на законодателното събрание Джон Беркоу. \r\n„Тук попадаме в голяма конституционна криза... Това ни принуждава да си помислим добре в непосредствена перспектива. Има начини това да бъде заобиколено – чрез пророгация на парламента и нова сесия – но в момента говорим не дни, а часове преди 29 март“, заяви Бъкланд пред BBC TV. \r\n„Честно казано, можехме да минем и без това, но то е нещо, за което сега ще трябва да преговаряме и с което трябва да се справим“, каза още той. \r\nПревод и редакция:", "date": "2019.03.18", "title": "Генералният солиситор на Обединеното кралство: Ние сме в голяма конституционна криза"}
{"url": "http://www.focus-news.net/news/2019/03/18/2636027/prof-aleksandar-marinov-izborat-na-elena-yoncheva-e-produkt-na-vatreshnopoliticheski-i-vatreshno-partiyni-obstoyatelstva.html", "text": "Изборът на Елена Йончева е продукт на вътрешнополитически и вътрешно партийни обстоятелства. Това каза за обзорното предаване „Това е България“ на  Радио „Фокус“  политологът проф. Александър Маринов по повод номинирането на Елена Йончева като водач на листата на партията за европейските избори и последвалите реакции в социалистическата партия. По думите му тя е достоен човек, с голям международен опит, макар и като журналист, и би била достойна за уважение, ако наистина преследва безкомпромисно корупцията и злоупотребата с власт, не само управляващите, а  всички забъркани.  \r\n„Имам едно несъгласие с нея. Елена Йончева смята, че Европейският съюз, Европейският парламент, европейските институции ще ни помогнат да почистим корупцията, грабежа, злоупотребата с власт. Аз не мисля, че това е истинското решение. Страната си трябва да си почистим ние. Няма да ни свърши работата европейския прокурор, нито ОЛАФ, нито ЕП – работата трябва да си я свършим ние, защото ние избираме българските политици, те взимат решенията, те правят и кадровите назначения“. Проф. Маринов обясни, че тепърва ще се задълбочава вътрешнопартийната борба в БСП. Поведението и на Станишев, и на ръководството на социалистическата партия го подсказват, каза още Александър Маринов и допълни, че това е лош вариант за социалистите, защото БСП не е в добра предизборна кондиция.  \r\nЦоня СЪБЧЕВА", "date": "2019.03.18", "title": "Проф. Александър Маринов: Изборът на Елена Йончева е продукт на вътрешнополитически и вътрешно партийни обстоятелства"}
{"url": "http://www.focus-news.net/news/2019/03/18/2636034/rumen-petkov-v-belgrad-poslanieto-ni-dnes-tryabva-da-bade-dialog-politicheski-resheniya-mir.html", "text": "Принципът на невмешателство във вътрешните работи, след събитията през 1999 в Югославия, се превърна в принцип на намеса. Да го кажем с голяма болка, горчивина и съжаление, че през ’99 година правителството на България, въпреки многохилядните протести, които тогава, като лидер на левицата, организира Георги Първанов, президент на Р България (2002-2012), правителството даде  въздушното пространство за нанасяне на бомбени удари върху Съюзна република Югославия. Това заяви в доклада си председателят на ПП АБВ Румен Петков в Белград, където участва в Международна конференция на Стратегическия диалог \"Двадесет години от бомбардирането на Югославия - поуки за европейска безопасност в 21 век\", съобщиха от пресцентъра на  партията .  \r\n„Ние години наред заобикаляме въпроси, за да избегнем главния въпрос – този за отговорността. Ударите върху Югославия бяха съпътствани от десет години санкции. В резултат някои анализи говорят, че санкциите и военните действия нанесоха многомилиардни щети в евро на СРЮ. Но по-лошото е, че те доведоха до разцвет на контрабандата, нелегалната миграция, спекулата, организираната престъпност. Но никой не пое отговорност и от никого не беше потърсена вина за това. 20 години по-късно ние констатираме, че определени фактори, в т. ч. страни – членки на Европейския съюз, Организацията на северноатлантическия договор (НАТО) са загърбили грубо и цинично международното право, а „износът на демокрация“ се превърна в цинична практика, и то главно и единствено в ресурсни държави, с цената на тяхната трайна дестабилизация, както и на цели региони и войната стана ежедневие. Фактите: Една от най-циничните лъжи (до сега) на новото хилядолетие принадлежи на британския първи министър Тони Блеър: „В Ирак има химическо оръжие“. Последва военна агресия, убити жени, деца, старци, ГРАЖДАНИ. Разбира се, оказа се, химическо оръжие няма. Но никой не изправи Блеър пред международен съд?! Последваха Судан, Либия, Сирия, натиск върху Иран, и разбира се, опит да написване „отвън“ на изборните резултати във Венецуела, посочва Петков в доклада си. \r\nВ Белград Румен Петков подчерта необходимостта да извадим поуките от миналото. \r\n„Политическите решения и диалога ни задължават да настояваме за процес „Хелзинки 2“. Изправени сме пред заплахата от нова ескалация във въоръжаването в резултат на излизането от договора на Съединените американски щати (едностранно). И ако не си даваме сметка, че пръв и най-голям потърпевш ще бъде Европа - тогава това означава, че 20 години след бомбардировките в Белград нищо не сме разбрали. \r\nИ затова днешното ни послание трябва да бъде: Диалог, Политически решения, МИР! Иначе казано, мирът не може да дойде на върха на ракетите и с тежкия товар на свръхмодерните самолети. Наивно и демагогски звучи внушението, че подобна акция може да донесе стабилност където и да било по света“.", "date": "2019.03.18", "title": "Румен Петков в Белград: Посланието ни днес трябва да бъде „Диалог, политически решения, мир“"}
{"url": "http://www.focus-news.net/news/2019/03/18/2636031/spetsializiraniyat-nakazatelen-sad-pusna-ot-aresta-minyu-staykov-sreshtu-garantsiya-ot-500-000-lv.html", "text": "Специализираният наказателен съд пусна от ареста срещу 500 000 лева собственика на \"Винпром\" - Карнобат Миню Стайков, предаде  БНР . Магистратите взеха решението си на закрито заседание заради здравословните проблеми на обвинения за пране на пари и данъчни и акцизни престъпления бизнесмен. \r\nАреста напуска и синът на кмета на Карнобат Иван Димитров, но срещу десет пъти по-малка гаранция. \r\nДвамата обаче ще останат в ареста до произнасянето на второинстанционния апелативен спецсъд, пред който прокуратурата ще протестира по-леките мерки за неотклонение. \"Съдът прие, че продължава да е налице обосновано предположение за това, че обвиняемият Стайков и обвиняемият Димитров са евентуални извършители на престъпления, за които са привлечени към наказателна отговорност. Съдът прие, че по отношение на обвиняемия Стайков е невъзможно същият да продължи да се лекува в условията на следствия арест и болницата към затвора в София. Считам, че по отношение на двамата обвиняеми тези мерки за неотклонение не биха осигурили целите на мерките за неотклонение, поради което ще изготвя и протест\", каза прокурор Ангел Кънев.", "date": "2019.03.18", "title": "Специализираният наказателен съд пусна от ареста Миню Стайков срещу гаранция от 500 000 лв."}
{"url": "http://www.focus-news.net/news/2019/03/18/2636035/aleksandar-kovachev-direktsiya-regionalna-sluzhba-po-zaetostta-plovdiv-oblast-smolyan-e-12-o-myasto-po-ravnishte-na-bezrabotitsa-sred-regionite-v-stranata.html", "text": "Сред областите в страната Смолянска област към 28 февруари е на дванадесето  място по равнище на безработица. Това каза за  Радио „Фокус“ – Смолян  Александър Ковачев, старши експерт в Дирекция „Регионална служба по заетостта“ – Пловдив. Към края на месец февруари, безработните лица, регистрирани в дирекциите „Бюро по труда“ в Смолянска област са 5482  и са с 15% по-малко спрямо същия месец на предходната година, поясни той. \r\nКовачев уточни, че 3155 от жителите на област Смолян, които са трудовата борса са жени, а 2327 са мъже. 472 от хората без препитание са на възраст до 29 години, от 30 до 39-годишна възраст те са 982, от 40 до 49 г. – 1121, между 50 г. 54 г., броят им е 775, а безработните в предпенсионна възраст – над 55 г. са 2907 лица. Най-малко  са хората без работа с висше образование – 468, следвани от тези със средно – 3383, основно – 1045 и  начално и по-ниско – 586 души, посочи Ковачев. \r\nПостъпилите на работа в област Смолян през февруари 2019 г са 559 души . Местните бюра по труда са устроили на работа 447 души, от които 301 на несубсидирани работни места  и 146 на субсидирани работни места по програми и мерки за заетост. През февруари 2019 г. в бюрата по труда работодателите са заявили 334 работни места на първичния пазар  и 63 места по програми и мерки за заетост, каза още Александър Ковачев. \r\nНели ГЕРГЬОВСКА", "date": "2019.03.18", "title": "Александър Ковачев, Дирекция „Регионална служба по заетостта“ – Пловдив: Област Смолян е 12-о място по равнище на безработица сред регионите в страната"}
{"url": "http://www.focus-news.net/news/2019/03/18/2636054/blagoevgrad-inzh-ivan-gergov-poema-upravlenieto-na-darzhavno-gorsko-stopanstvo-kresna.html", "text": "Инж. Иван Гергов поема управлението на „Държавно горско стопанство Кресна”. Това съобщиха от пресцентъра на  ЮЗДП . Днес той беше представен пред колектива на териториалното поделение на Югозападното държавно предприятие. \r\nЗаповедта за назначаването му идва месец след като стопанството временно се ръководеше от главния лесничей инж. Ваня Мицова.", "date": "2019.03.18", "title": "Благоевград: Инж. Иван Гергов поема управлението на „Държавно горско стопанство Кресна”"}
{"url": "http://www.focus-news.net/news/2019/03/18/2636056/tsvetomir-tsenkov-oits-vidin-sreshti-sas-zemedelskite-stopani-v-oblastta-po-programata-za-razvitie-na-selskite-rayoni-shte-provede-oblastniya-informatsionen-tsentar.html", "text": "Започват срещи  със земеделските стопани в област Видин по Програмата за развитие на селските райони, каза за  Радио „Фокус“ - Видин  Цветомир Ценков от Областния информационен център. Той посочи, че срещите ще се проведат в десетте селски общини на областта в периода 18 март до 3 април. „Акцент в срещите ще бъдат компенсаторните мерки по Програмата за развитие на селските райони. Участниците в информационните събития ще бъдат запознати и с актуализирания график на мерките за финансиране по Програмата за развитие на селските райони“, каза Ценков.   Всички срещи ще се проведат в заседателните зали на общинските администрации, с изключение на Димово, където срещата ще е в залата на читалището. Цветомир Ценков обяви и графикът на срещите: Кула – 18 март, Чупрене – 19 март, Белоградчик – 20 март, Грамада – 21 март, Бойница – 25 март, Ново село – 26 март, Ружинци – 27 март, Макреш – 28 март, Димово – 29 март и Брегово – 03 април. \r\nАнна ЛОЗАНОВА", "date": "2019.03.18", "title": "Цветомир Ценков, ОИЦ-Видин: Срещи  със земеделските стопани в областта по Програмата за развитие на селските райони, ще проведе Областния информационен център"}
{"url": "http://www.focus-news.net/news/2019/03/18/2636055/pazardzhik-bezplatni-gastroenterologichni-pregledi-se-provezhdat-v-bolnitsata-v-panagyurishte.html", "text": "Безплатни профилактични прегледи в отделението по гастроентерология се провеждат в болницата в Панагюрище, съобщиха от пресцентъра на  лечебното заведение . Прегледите на 19 и 20 март ще се проведат от 11.00 до 16.00 часа. Заедно с медицинския преглед, на пациентите ще бъде направена и абдоминална ехография при необходимост. Инициативата е насочена към пациенти с: оплаквания в областта на стомашно-чревния тракт, установено хронично вирусно заболяване и с цироза. При посещението си болницата пациентите трябва да носят със себе си резултатите от предишни свои изследвания, епикризи.", "date": "2019.03.18", "title": "Пазарджик: Безплатни гастроентерологични прегледи се провеждат в болницата в Панагюрище"}
{"url": "http://www.focus-news.net/news/2019/03/18/2636053/brayan-dzhenkins-ekspert-po-sigurnostta-teroristite-razchitat-na-straha-obvit-v-misteriya-i-tova-im-pomaga-da-postigat-svoite-tseli.html", "text": "Терористите разчитат страшно много на страха, който е обвит в мистерия, и това им помага да постигат своите цели и да разпространят своите послания. Това каза в специално интервю за предаването „Това е България” на  Радио „Фокус”  Браян Дженкинс, експерт по проблемите на сигурността и тероризма, който бе в България за представяне на книгата си „Размисли за сенките“. Браян Дженкинс уточни, че е посветил много години от живота си на това да се опита да разбера процеса на радикализация – процеса, който превръща един човек в терорист. „Без значение дали ще говорим за джихадистите или ще говорим за крайнолевите, като например Червените бригади и Червените армии в Германия, или ще говорим за крайнодесните екстремисти. Във всеки случай това, което е изключително важно, е да разбереш, не да съдиш или да симпатизираш, а просто да се опиташ да вложиш своите усилия и експертиза, да обясниш начина на мислене и кое е провокирало това мислене, конкретните действия на терориста. Всъщност нашата работа, това, което ние правим, е да повишим информацията, да повишим разбирането и да намалим истерията, а това от своя страна като резултат да намали терора. Или с други думи, в резултат на нашите усилия, действия, знания, експертиза, ние се опитваме, обяснявайки тероризма, да намалим следващата му поява и да намалим аурата“, добави експертът. Браян Дженкинс обясни, че при посещението си в България терористът Брентън Тарант остава фокусиран само в миналото, тоест той не може да направи анализ на България днес. „В България днес има турско малцинство, което живее в мир с останалата част от населението. Аз не казвам, че тук-таме няма някакво напрежение, но такова срещаме във всяко общество. Това е турско малцинство, което е представено от собствена политическа партия. България днес е успяла да надживее тези битки от историята и те не са отражение на днешните въпроси, които вълнуват обществото. И тук е редно да се отбележи големият успех, който България е успяла да извоюва, за разлика от много други държави, където за съжаление това не се наблюдава, а именно при наличие на турско малцинство в страната, това малцинство да не се радикализира и това малцинство да не стане последовател на крайните екстремистки идеи на джихадизма, каквито виждаме в много други общества, включително западни. Това е големият напредък на България. Войната и робството са останали в миналото“, коментира експертът. По думите му днес предстоят предизвикателства, с които държавата трябва да се справи, но те са по-скоро в икономическите сфери. „А битките, вековните войни на противопоставяне на религии, за щастие, за България са останали в миналото“, допълни Браян Дженкинс. \r\nЦоня СЪБЧЕВА", "date": "2019.03.18", "title": "Браян Дженкинс, експерт по сигурността: Терористите разчитат на страха, обвит в мистерия, и това им помага да постигат своите цели"}
{"url": "http://www.focus-news.net/news/2019/03/18/2636037/brayan-dzhenkins-ekspert-po-sigurnostta-atentatat-v-nova-zelandiya-e-chast-ot-pazela-na-zasilvasht-se-ekstremizam-koyto-nay-chesto-e-svarzan-s-uvelichavaneto-na-kraynodesnite-i-neonatsistki-formatsii.html", "text": "Атентатът в Нова Зеландия е малка част от пъзела на засилващ се екстремизъм, който най-често е свързан с увеличаването на крайнодесните и неонацистки формации, които проповядват антисемитизъм, занимават се с противовес на имиграцията или искане на предотвратяване на миграционните процеси. Това каза в специално интервю за предаването „Това е България” на  Радио „Фокус”  Браян Дженкинс, експерт по проблемите на сигурността и тероризма. „Това е една цяла голяма вселена от нарастване на напрежението. И този атентат е само част от тази обща картина“, добави експертът. Според Браян Дженкинс има редица причини за терористични атаки, сред които влизането на бежанци в Европа, мигрантски вълни, хора, които влизат от Близкия Изток и опитът на европейците да се противопоставят на това. „Със сигурност трябва да отчетем също икономическите трудности и неравенства, които водят до ескалация на напрежението. Например в САЩ в момента сме свидетели на нарастваща имигрантска ксенофобска вълна. Винаги е имало такива настроения в САЩ в различни степени, но в момента наблюдаваме увеличаване на броя на хората, които смятат, че трябва да се противопоставят на тези процеси. Във всички случаи говорим за ескалация на страх, ескалация на гняв и те дават своя резултат в такива терористични атаки“, каза още Браян Дженкинс. По думите му основната мотивация за подобна ескалация на  терористични актове е свързана с това, че голяма част от хората вярват в една теория на конспирацията, която казва, че националните правителства, които са ръководени от капиталистите, имат дългосрочна цел да заместят белите, християните с имигранти най-често от Близкия Изток или от Африка. „И всъщност, тези процеси на нашествия, които ние виждаме, се смесват с вярванията на хората в такава теория на конспирацията и те виждат в мигрантите или в бежанците нашественици, които тук ще ги изместят. В конкретния случай за терориста от Нова Зеландия, от публикувания от него манифест всъщност виждаме, че при него има голяма смесица от различни идеологии. От една страна той открито симпатизира на комунистическия режим в Китай, но също толкова подкрепя и фашизма по време на Втората световна война, изказва се по различни екотеми. Но това, което при него е последователната линия на развитие на неговата мисъл, е, че той вижда инвазия на мюсюлманите сред бялото християнско население и счита, че трябва да предприеме мерки, поне според него, да спре тази инвазия“, коментира експерт по проблемите на сигурността и тероризма Браян Дженкинс. \r\nЦоня СЪБЧЕВА", "date": "2019.03.18", "title": "Браян Дженкинс, експерт по сигурността: Атентатът в Нова Зеландия е част от пъзела на засилващ се екстремизъм, който най-често е свързан с увеличаването на крайнодесните и неонацистки формации"}
{"url": "http://www.focus-news.net/news/2019/03/18/2636057/veliko-tarnovo-za-chetiri-chasa-120-choveka-izchistiha-parka-v-severniya-dvor-na-mobal-d-r-stefan-cherkezov.html", "text": "За четири часа 120 доброволци се включиха в акцията за почистване на северния двор на МОБАЛ „Д-р Стефан Черкезов“ във Велико Търново. Инициатори на идеята бяха ентусиастите от групата „Доброволно чистене – Велико Търново“. Събрани бяха 160 чувала боклук, орязани бяха 60 кубика храсти, клони и лиани, разказва за  Радио „Фокус“ – Велико Търново  Мирела Дончева, пиар на лечебното заведение. След кампанията с нов облик е и северната ограда на областната болница, която бе пребоядисана. Освен това доброволците засадиха нови цветя и монтираха дървени пейки за отдих на персонала и пациентите. Лични благодарности към всички участници в акцията отправи д-р Стефан Филев, директор на заведението, който наравно с тях се включи в почистването. Това направиха и лекарите и персонала на МОБАЛ „Д-р Стефан Черкезов“. \r\nЛуиза ТРАНЧЕВА", "date": "2019.03.18", "title": "Велико Търново: За четири часа 120 човека изчистиха парка в северния двор на МОБАЛ „Д-р Стефан Черкезов“"}
{"url": "http://www.focus-news.net/news/2019/03/18/2636059/radio-fokus-plovdiv-navarshi-9-godini.html", "text": "Радио „Фокус” - Пловдив навърши 9 години. Радиото излъчва от 31 януари 2009 г. на честота 89.90 MHz. На 18 март 2010 г. Радио „Фокус” - Пловдив започна излъчването на самостоятелна регионална програма. Радио „Фокус” – Пловдив е със собствен екип и студиен комплекс, разположен в центъра на града, с напълно оборудвани 12 работни места за журналисти, собствен автомобил за отразяване на събития. Екипът на радиото работи и за програмата на Национална радиоверига „Фокус“, както и за Агенция „Фокус“. Регионалното радиото има ежеседмични предавания за общините Пловдив, Карлово, Асеновград и Садово, както и регионални емисии новини в 09.30, 12.30, 15.30 и 17.30 часа.  \r\nРадио „Фокус“- Пловдив покрива цялата Пловдивска област, част от Пазарджишка, границата със Старозагорска област, района на Казанлък. \r\nВ град Казанлък Радио „Фокус“ излъчва на честота 101.4 FM. Кореспондент на радиото към Радио „Фокус“-Пловдив има от 17 май 2015 година и това е Славяна Гайдарова.  \r\nРадио „Фокус”-Асеновград излъчва музикална програма от 17 май 2007 г. на честота 98.10 MHz. Предавателят на Радио „Фокус”-Асеновград се намира на хотел „Асеновец” в центъра на града. От края на 2009 г. на тази честота се ретранслира регионалната програма от Пловдив.  \r\nОтговорен редактор на офиса на Радио „Фокус”-Пловдив е Цветана Тончева.", "date": "2019.03.18", "title": "Радио „Фокус” - Пловдив навърши 9 години"}
{"url": "http://www.focus-news.net/news/2019/03/18/2636058/varna-napoitelni-sistemi-ead-organizira-konkurs-za-fotografiya-plakat-ili-risunka-na-tema-vodata-e-za-vsichki.html", "text": "По повод 22 март „Световен ден на водата”, „Напоителни системи” ЕАД организира традиционния си конкурс за фотография, плакат или рисунка на тема „Водата е за всички”. В инициативата се включва и клон „Черно море” във Варна. Това съобщават от пресцентъра на  „Напоителни системи” ЕАД . Участниците са разделени в две възрастови категории до 11 години и от 12 до 19 години. Конкурсът е на териториален принцип и се организира от клоновете на дружеството: клон „София”, клон „Черно море” в град Варна, клон „Средна Тунджа” в град Сливен, клон „Марица” в град Пловдив, клон „Мизия” в град Враца, клон „Тополница” в град Пазарджик, клон „Шумен” и клон „Долен Дунав” в град Русе. Няма ограничения относно техниката на изработка на творбите. Задължително изискване е да са свързани с темата на конкурса. Всеки желаещ може да участва само с една творба – фотография, плакат или рисунка. Специално сформирани комисии ще оценят и класират трите най-добри творби във всяка от двете възрастовите категории, на териториален принцип. На 22 март с богата забавна програма ще бъде отбелязан „Световния ден на водата” и ще бъдат обявени победителите в конкурса. Класираните на първите три места в двете категории ще получат почетни статуетки, както и награди, с помощта  на които ще продължат да развиват своя талант в областта на изкуство. За всички участници ще има поощрителни награди. Рисунките на победителите ще бъдат използвани в календара на „Напоителни системи” ЕАД за 2020 година.", "date": "2019.03.18", "title": "Варна: „Напоителни системи” ЕАД организира конкурс за фотография, плакат или рисунка на тема „Водата е за всички”"}
{"url": "http://www.focus-news.net/news/2019/03/18/2636064/sport-sloun-stivans-zapochva-v-mayami-kato-chetvarta-postavena-v-shemata.html", "text": "Слоун Стивънс ще започне защитата на титлата от турнира в Маями като поставена под номер четири в основната схема. Американката попадна в една половина с осемкратната победителка в надпреварата Серина Уилямс, както и с актуалната победителка от „Ролан Гарос“ и втора поставена Симона Халеп.  \r\nСтивънс може да срещне на полуфиналите Елена Остапенко, която победи на финала миналия сезон, както и петата в схемата Каролина Плишкова. \r\nЗа да стигне до четвъртфиналите, Серина Уилямс вероятно ще трябва да играе срещу Елина Свитолина. На четвъртфиналите е възможно да излезе на корта срещу Халеп или сестра й Винъс.", "date": "2019.03.18", "title": "Спорт: Слоун Стивънс започва в Маями като четвърта поставена в схемата"}
{"url": "http://www.focus-news.net/news/2019/03/18/2636061/tass-rusiya-prizna-novoto-ime-na-makedoniya.html", "text": "Москва признава новото име на Македония  - \"Република Северна Македония\". Това се посочва в съобщение от Министерството на външните работи на Руската федерация, предава  TACC . \r\n\"На 19 февруари 2019 г. руското посолство в Скопие получи бележка от Министерството на външните работи на Република Македония с уведомление за промяна на официалното име на тази държава на Република Северна Македония. Руската федерация признава тази страна под новото име Република Северна Македония\", информира външнополитическото ведомство в Москва. \r\nНа 17 юни 2018 г. външните министри на Македония и Гърция подписаха договор на брега на Преспанското езеро за новото официално име на бившата югославска република. Целта на документа е да разреши дългогодишния спор с Атина за името на балканската република, което съвпада с името на северния гръцки регион, и да отвори пътя на Скопие за НАТО и Европейския съюз. На 11 януари 2019 г. парламентът на Македония одобри изменението на конституцията, а две седмици по-късно гръцкият парламент ратифицира споразумението. На 14 февруари Министерството на външните работи на Република Северна Македония уведоми Секретариата на ООН, държавите-членки и страните наблюдатели на ООН, както и всички международни и регионални организации, за промяната на името на страната.  Тереза Герова", "date": "2019.03.18", "title": "ТАСС: Русия призна новото име на Македония"}
{"url": "http://www.focus-news.net/news/2019/03/18/2636060/d-r-nikola-petrov-nao-rozhen-astronomi-ot-balgariya-shte-nablyudavat-palnoto-slanchevo-zatamnenie-v-chili-na-2-yuli.html", "text": "Тази година най-очакваното събитие сред астрономите е наблюдение на пълно слънчево затъмнение, което ще бъде  на 2 юли. Това каза за  Радио „Фокус“ – Смолян  д-р Никола Петров – директор на Националната астрономическа обсерватория „Рожен“. В наблюдението на астрономическото явление от Чили ще участват български астрономи, отбеляза д-р Петров. „Експедицията, която ние организираме ще е от осем души от Института по астрономия, докторанти на Шуменския университет, имаме студент от България, който учи физика и астрономия в Англия. В същото време има любители астрономи от България, които отиват за лично удоволствие и те ще са между 20 и 30 човека“, допълни д-р Петров. Той посочи, че в Чили има наши астрономи, които работят над 10 години там, в местни университети, занимават се с астрономия и наблюдават с тези най-големи телескопи, които се намират там. Слънчевото затъмнение ще се вижда в голяма част от Тихия океан, Чили и много малка част от Аржентина. Наблюдения от кораби също се организират, но е за предпочитане да се наблюдава от суша, уточни астрономът. \r\n„Едната такава експедиция наистина е предизвикателство, защото минимум половин година е необходима за осигуряване на логистиката – транспорт до мястото, резервация на хотел, автомобил за предвижване и т. н. Ние имаме подготовка и от два месеца вече сме уговорили всичко, започваме да правим предварителни експерименти на апаратурата. В Атакама е най-сухото място и шанса да няма облаци е голям, за да може да се наблюдава слънчевото затъмнение, но се надяваме времето да е на наша страна“, изрази надежда д-р Петров. Той поясни, че посещението в една обсерватория в Чили става със заявка от месец напред, а българската експедиция е организирала своето посещение в една от големите обсерватории там още през януари. Той добави, че техни колеги оттам също ги подкрепят и ще се срещнат с тях. „Експедицията е свързана с обмяна на опит и поставяне на експерименти и наблюдения, които обвързват екипи от различни общности като държави и това е един от начините за развитие на науката като цяло“, коментира д-р Петров. \r\nТой допълни, че през последните 10-15-години наблюдението на пълно слънчево затъмнение като че ли е най-посещаваното астрономическо събитие за хората от света. „Имахме експедиция през 2017 г за наблюдение на слънчевото затъмнение от територията на САЩ. Статистиката, която показаха организаторите за наблюдението тогава е, че около 1,8 млн. души,  които не са граждани на САЩ са отишли в там специално за наблюдението. За хората, които имат желание да наблюдават затъмнения от круизни кораби е необходимо поне 2-3 години по-рано да си запазят места за очакваното астрономическо явление“, каза още директорът на НАО „Рожен“. \r\nНели ГЕРГЬОВСКА", "date": "2019.03.18", "title": "Д-р Никола Петров, НАО „Рожен“: Астрономи от България ще наблюдават пълното слънчево затъмнение в Чили на 2 юли"}
{"url": "http://www.focus-news.net/news/2019/03/18/2636036/tass-politsiyata-utochni-broyat-na-postradalite-v-rezultat-ot-strelbata-v-utreht-raneni-sa-petima-a-ne-devet-trima-sa-zaginali.html", "text": "Холандската полиция поправи данните относно броя на пострадалите в резултат от стрелбата в трамвая в град Утрехт. Както съобщиха в „Туитър“ правозащитните органи, „ранени са петима,  а не девет души“, предава  ТАСС . \r\n„Данните относно загиналите са същите“, добавиха органите на ред. По-рано кметът на Утрехт Ян ван Занен заяви, че в резултат от инцидента са загинали трима души. \r\nПо данни на полицията, всички пострадали са закарани в болница и им се оказва необходимата помощ. Гражданството на лицата, загинали и получили наранявания в резултат от инцидента, не се съобщава.  \r\nПредполагаемият престъпник е избягал от мястото на престъплението. Правозащитните органи публикуваха снимка на заподозрения – 37-годишен мъж от турски произход на име Гьокмен Таниш. Както заяви премиерът на Нидерландия Марк Рюте в хода на пресконференция, в момента приоритетът на полицията е неговото намиране. Не се уточнява дали извършителят е имал съучастници. \r\nНационалният координатор по борбата с тероризма и сигурността Питер-Яп Алберсберг не изключва престъплението да е имало терористичен характер. Ведомството реши да повиши до най-високото, пето, ниво на заплаха от тероризъм в Утрехт до 18:00 часа местно време (19 часа българско). \r\nПрез втората половина на деня е планирана извънредна среща на ръководството на страната за обсъждане на инцидента. Политическите партии прекъснаха своите избирателни кампании за предстоящите на 20 март избори за съвети на провинциите. Като превантивна мярка из цялата страна е засилена охраната на правителствените учреждения, гарите, летищата и джамиите. В самия Утрехт са блокирани много пътища, затворени са църквите, библиотеките и много магазини; учебните заведения затвориха вратите и не допускат никой да влезе или излезе. Временно градските власти препоръчаха на местните жители да останат по домовете си и да не излизат на улицата без необходимост, но към момента препоръката е отменена. \r\nПревод и редакция:", "date": "2019.03.18", "title": "ТАСС: Полицията уточни броят на пострадалите в резултат от стрелбата в Утрехт, ранени са петима, а не девет, трима са загинали"}
{"url": "http://www.focus-news.net/news/2019/03/18/2636065/vecher-makedoniya-vlastta-i-opozitsiyata-se-sporazumyavat-za-badeshtiya-statut-na-spetsializiranata-prokuratura.html", "text": "В Министерството на правосъдието в Скопие се провежда първата среща, на която властта и опозицията съгласуват позициите около законопроекта за Прокуратурата. С него се решава и проблемът със статута на Специализираната прокуратура. Той е едно от условията да се започнат преговори за присъединяването  на страната в  Европейския съюз, информира скопското издание  „Вечер“ . \r\nПреди срещата правосъдният министър Рената Тренески-Дескоска заяви пред медиите, че очаква всички участници да допринесат за създаването на качествен закон, който ще е съобразен с международните стандарти, че няма да правят опити да се позволи на бивши или бъдещи извършители на престъпления да избегнат своята отговорност. Що се отнася до искането на ВМРО-ДПМНЕ Катица Янева да не е специализиран прокурор Дескоска отговори, че това е от компетенциите на Съвета на прокурорите.  \r\n„Според действащото законодателство мандатът на специализирания прокурор изтича тази година. Като се има предвид, че нито Мицковски, нито Зоран Заев, нито Министерството на правосъдието избира главен прокурор, отговор на този въпрос трябва да даде именно този Съвет. Затова  не трябва да говорим за хора, а за създаване на система, основана на принципи, която и утре да е гарант за справедливо изпълнение на процедурите от страна на Специализираната прокуратура“, е заявила македонският правосъден министър.  \r\nИван Менкиноски, представител на опозиционната ВМРО-ДПМНЕ, заяви, че Специализираната прокуратура е само част от целия процес и неговата партия ще представи совите конструктивни забележки: „Обявихме, че много ратифицирани международни актове не се прилагат на практика. Аз обаче се надявам, че ще намерим общ език“.  \r\nАртан Груби от Демократичен съюз за интеграция (ДСИ) заяви, че партията му подкрепя решението да се изясни статута на Специализираната прокуратура  в рамките на Общата прокуратура и се надява да убеди и колегите си от опозицията също да се присъединят към постигането на окончателен консенсус. \r\nПо-рано в понеделник премиерът Зоран Заев заяви, че на тези срещи няма да се говори за отделни личности, че нито той, нито Мицкоски не са хората, които трябва да решават кой да ръководи тази институция. Той предупреди, че ако опозицията не гласува новия закон, който според македонското законодателство трябва да се приеме с две трети мнозинство, тогава Специализираната прокуратура ще продължи да функционира според сега действащата правна норма. “Трябва да има сериозна система на държавното обвинение. Имаме прекрасен закон благодарение на помощта на международната общност, на експертите, на Венецианската комисия. Дълъжни сме да си понесем отговорността като участници в живота на обществото. Убеден съм, че това не са преговори, а разговори в работни групи между две политически партии, които искат да се гарантира функционираща съдебна система”, е казал в понеделник Заев.   \r\nТези срещи се очаква да продължат и в следващите дни. В края на март проектът за този закон трябва да влезе в парламента. Тогава започва кампанията за президентските избори.   Ивелина Ватова", "date": "2019.03.18", "title": "„Вечер“ (Македония): Властта и опозицията се споразумяват за бъдещия статут на Специализираната прокуратура"}
{"url": "http://www.focus-news.net/news/2019/03/18/2636019/elena-yoncheva-evrolistata-na-bsp-e-rezultat-ot-demokratichno-glasuvane.html", "text": "Разликата между гласовете, които спечелих аз, и господин Станишев е много малка. Благодаря за доверието, това освен доверие, е и огромна отговорност. Давам си сметка за това. Това каза говорителят на ПГ на „БСП за България“ и водач на листата на БСП за евроизборите Елена Йончева в предаването \"Още от деня\" по  БНТ . Според нея 80% от българите считат, че еврофондовете в България се печелят от тесен кръг, близък до властта, и се надяват, че в Брюксел тези практики могат да бъдат коригирани. \r\nНа въпрос как ще работи заедно с Европейския съюз срещу корупцията в България, щом партията ѝ дава разнопосочни сигнали спрямо отношението си към Европа, Йончева отговори: \"Ние не сме против Европа по различни теми. Българинът е убеден проевропеец. Проблемът е, че възниква евроскептицизъм и това има своите причини\". \r\nСпоред нея те са липсата на справедливост и усещането, че гражданите не могат да разчитат на институциите. Йончева се позова на доклад на Европейската комисия от февруари месец. Тя сподели и данни от доклад на групата на Зелените в европарламента. \r\n\"11 милиарда евро според доклада на групата на Зелените в Европейския парламент са средствата, които се крадат в България всяка година. Това е доклад, който е базиран на информация на Евростат, ОЛАФ и Европейската комисия\", заяви Йончева. \r\nОтносно отношението ѝ към факта, че лидерът на ПЕС Сергей Станишев беше изместен от първото място в листата на социалистите за евровота, Йончева коментира, че членовете на БСП са гласували демократично и така са решили. \r\n\"Смятам, че Станишев е един от най-успелите европейски политици. В България имаме двама политици, които имат европейско признание - Ирина Бокова и Сергей Станишев\". \r\nЕлена Йончева потвърди, че позицията на БСП санкциите срещу Русия да отпаднат остава непроменена и ще я отстояват в Европейския парламент.", "date": "2019.03.18", "title": "Елена Йончева: Евролистата на БСП е резултат от демократично гласуване"}
{"url": "http://www.focus-news.net/news/2019/03/18/2636066/sport-rafael-nadal-i-huan-martin-del-potro-otkazaha-uchastie-v-mayami.html", "text": "Официалният сайт на АТП потвърди, че Рафаел Надал и Хуан Мартин дел Потро няма да участват в турнира от сериите \"Мастърс\" в Маями.  \r\nПричината за отказа и на двамата са травми в десните им колена.  \r\nБившият номер едно в света Надал се контузи по време на мача с Карен Хачанов. Дел Потро не беше играл от октомври и се завърна на корта единствено за надпреварата в Делрей Бийч през февруари, но след нея взе решение да почива още.  \r\nОчаква се Надал да се завърне на корта за началото на сезона на клей в Монте Карло. На свой ред Дел Потро може да бъде подложен на операция, която да го извади за дълго от официалните мачове.", "date": "2019.03.18", "title": "Спорт: Рафаел Надал и Хуан Мартин дел Потро отказаха участие в Маями"}
{"url": "http://www.focus-news.net/news/2019/03/18/2636067/nova-tv-makedoniya-vuchich-shte-pomilva-vsichki-zadarzhani-na-protestite-v-belgrad.html", "text": "Сръбският президент Александър Вучич ще помилва всички, арестувани по време на протестите, съобщава македонската телевизия  НОВА ТВ , като се позовава на белградския вестник Blic.  \r\nСръбското издание публикува информация от източник, близък до президентската институция, според който „онези, които подадат молба за помилване, ще бъдат освободени“.  \r\nПомилването се отнася за всички, с изключение на лицата, които са внесли резачка в сградата на държавното радио и телевизия и са заплашвали журналистите, нито за онези, които на протеста пред президентството на Сърбия \"са се били и са нападали с нож полицаите\".  \r\nПредставителите на \"Съюз за Сърбия\" (СС) предварително призоваха компетентните органи и сръбския президент да освободят арестуваните при безредиците по време на протестите. В противен случай обявиха, че ще организират мирни протести и дежурства пред Президентството, а кампанията им ще продължи под мотото \"За децата няма да ви простим\". Един от лидерите на СС, Драган Джилас, заяви, че акцията за нахлуване в сградата на сръбското държавно радио и телевизия не е планирана. На пресконференция той е пояснил, че  “Вучич има правомощия по закон и според Конституцията да реши амнистията на тези лица и да прекрати съдебните процедури срещу тях, да върне тези млади хора обратно в семейството и училището\".   Ивелина Ватова", "date": "2019.03.18", "title": "Нова ТВ (Македония): Вучич ще помилва всички задържани на протестите в Белград"}
{"url": "http://www.focus-news.net/news/2019/03/18/2636024/elena-yoncheva-bsp-iskame-po-silna-i-sotsialna-evropa-shte-pobedim-gerb.html", "text": "Благодаря за доверието, това не е просто доверие, а голяма отговорност, давам си сметка. Разбирам защо хората ме подкрепиха - на хората им писна от корупцията, грабеж и липса на справедливост и се надяват, че европейските институции ще намерят механизъм, с който това да се коригира. И това е възможно. Това заяви водачът на листата на БСП за европейските избори Елена Йончева пред БНТ, съобщиха от пресцентъра на  партията . По думите ѝ 80 процента от българите считат, че еврофондовете в България се печелят предимно от много тесен кръг, приближен до сегашната власт. Тя цитира последния доклад на Европейската комисия, според който 2/3 от подадените от финансовите институции сигнали за корупция по високите етажи на властта сред видни политици не са разследвани от финансовото разузнаване. \r\n\"Българинът вярва в европейските институции и е проевропеец. Ние от левицата също. Проблемът е, че възниква евроскептицизъм и има причини за това\", каза Йончева. Тя изрази мнение, че една от причините е липсата на справедливост в България, защото българинът разбира, че не може да разчита на българските институции. \"Всички се надяват, че след избора на европейски прокурор, ще бъде обърнато внимание на  България. За около 12 години в ЕС, у нас са налети 30 млрд. евро. За тези средства българинът можеше да живее един достоен живот\", каза още тя. \r\n\"Не мисля, че БСП е разделена. В партията има различни и аргументирани мнения, имаше сериозен дебат. В една демократична партия това е нормално, не е нормално да се избира лидер с 99 процента, както е при ГЕРБ\", коментира Йончева. \r\nПо повод санкциите срещу Русия, Йончева коментира, че този въпрос е обсъден и те трябва да отпаднат, защото не са постигнали резултата, който е предвиден, и второ - България трябва да защитава националните си интереси. Йончева коментира още, че в Европа трябва да се борим за доходите ни, които в България са десет пъти по ниски. По думите й тези избори ще бъдат вот на недоверие към ГЕРБ - групировката, която 10 години управлява България. \r\n\"Искаме по-силна и социална Европа. Ще победим ГЕРБ\", заключи Йончева.", "date": "2019.03.18", "title": "Елена Йончева, БСП: Искаме по-силна и социална Европа, ще победим ГЕРБ"}
{"url": "http://www.focus-news.net/news/2019/03/18/2636063/faz-motivite-za-strelbata-v-utreht-ostavat-neyasni-prizna-niderlandskiyat-premier.html", "text": "Мотивите за стрелбата в трамвай в Утрехт, в резултат на която загинаха най-малко трима души, а петима други бяха ранени, остава неясна. Това подчерта министър-председателят на Нидерландия Марк Рюте, съобщава германският национален ежедневник  Die Frankfurter Allgemeine Zeitung . \r\n\"Има много въпроси и слухове\", призна Рюте от Хага. Не е ясно дали предполагаемият извършител е имал терористичен мотив, но полицията не изключва нито една версия.  \r\nНападателят бе арестуван във вечерните часове на деня в центъра на нидерландския град, недалеч от местопрестъплението.   Тереза Герова", "date": "2019.03.18", "title": "FAZ: Мотивите за стрелбата в Утрехт остават неясни, призна нидерландският премиер"}
{"url": "http://www.focus-news.net/news/2019/03/18/2636068/gazeta-express-kosovo-opozitsiyata-v-kosovo-iska-novo-pravitelstvo-da-vodi-dialoga.html", "text": "Двете най-големи опозиционни партии, дясноцентристката Демократична лига на Косово и движението „Самоопределение“ искат ново правителство да представлява Прищина в диалога със Сърбия, информира електронното издание на прищинския вестник  Gazeta Express . Управляващите партньори обаче настояват опозицията да се присъедини към тях в диалога с Белград.   \r\nВ момента тези две партии се противопоставят на начина, по който Косове се представя в диалога със Сърбия. Те искат съставяне на ново правителство, което да е легитимно при воденето на този диалог. Лявата „Самоопределение“ предлага да се проведат предсрочни избори, а дясната Демократична лига за Косово – създаването на правителство на широка основа. „Диалогът се е преобразувал в надпревара за показване на мускули, както и в инструмент да се удържи властта. Превърнал се е в гладиаторска арена, като онези, които са във властта, се опитват да отвлекат вниманието на гражданите от реалните проблеми. Ако някой от управляващата коалиция действително милее за своята държава, а аз не се и съмнявам, че там има такива хора, но те ще трябва да признаят, че са излъгали хората и е ударил часът да си подадат оставките. Подаване на оставки и бързи преждевременни избори,”, е написал в социалните медии Иса Мустафа, председател на Демократичната лига на Косово.   Ивелина Ватова", "date": "2019.03.18", "title": "Gazeta Express (Косово): Опозицията в Косово иска ново правителство да води диалога"}
