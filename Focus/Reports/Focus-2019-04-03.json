{"url": "http://www.focus-news.net/news/2019/04/03/2642572/balgarskite-prevozvachi-shte-izgoryat-tir-kato-krayna-myarka-na-protest-sreshtu-glasuvaneto-na-mobilen-paket-1-ot-evropeyskiya-parlament.html", "text": "На 4.04.2019г. в 12.00 ч.,  тежкотоварен камион ще бъде изгорен като крайна мярка на протест срещу опитите на Европейския парламент, да бъде одобрен най-спорният документ в историята му - Мобилен пакет I. Това съобщиха от  пресцентъра на Съюза на международните превозвачи.  \r\nРешението бе взето късно тази вечер (03.04.2019 г.) от Управителният съвет на Съюза на международните превозвачи и е част от протеста им срещу всички дискриминационни мерки и техническите похвати за тяхното прокарване в Европейския парламент.  \r\nДо тази крайна мярка се стига, след като на свое заседание вчера (02.04.2019 г.) Транспортната комисия на ЕП реши да предостави за гласуване в ЕП един от най-спорните документи в историята му  – Мобилен пакет I. Пакетът се дискутира и обсъжда вече две години и досега не можа да получи одобрението на мнозинството държави в ЕС заради заложените дискриминационни текстове, които разделят транспорта в Европа на две – привилегирован - за старите страни-членки от Централна и Западна Европа и рестриктивен – за страните от Източна Европа, считана за периферия на ЕС.      \r\nДемонстративното унищожаване на голям камион, облепен с протестни лозунги срещу европейската регулация, станала известна като пакета „Макрон“,  ще се извърши в град Пловдив – Европейската столица на културата за 2019 г., но и център на най-големите логистични международни бази и международен транспортен бизнес. В подкрепа на протеста ще се присъединят и представители на превозвачи от региона и страната, които ще заявят недоволството и огорчението си от отчаяните, но очевидно резултатни опити на западноевропейската дипломация за прокара дискриминиращите текстове.   \r\nПоради краткото време за реакция и необходимостта да се спазят изискванията от специални разрешителни, акта на  протест ще се извърши на територията на частна собственост – в транспортна база  „Колимар - Костурски“, с адрес, гр. Пловдив, Южна промишлена зона, координати на мястото  https://g.co/kgs/HmyXQK  \r\nТова е крайна мярка на протест, резултат от продължителните опити за унищожаване на българския международен транспорт (като част от транспорта на Източна Европа), срещу които водим битка повече от година, заявяват от УС на СМП.  Българските превозвачи вече проведоха два от най-мащабните протести срещу Мобилен пакет 1 пред сградите на ЕП в Брюксел и Страсбург, заедно със свои колеги от Румъния, Литва, Латвия, Полша, Словения и др. Въпреки това предстои документът да бъде одобрен, при крайно незачитане на интереса на България и всички ощетени държави от периферията.", "date": "2019.04.03", "title": "Българските превозвачи ще изгорят ТИР като крайна мярка на протест срещу гласуването на Мобилен пакет 1 от  Европейския парламент"}
{"url": "http://www.focus-news.net/news/2019/04/03/2642540/faktor-makedoniya-na-cherna-gora-y-tryabvat-20-000-sezonni-rabotnitsi.html", "text": "С наближаването на летния туристически сезон Черна гора вече търси сезонни работници, предава северомакедонското електронно издание „Фактор“.  Според изчисленията на Бюрото по заетостта около 20 000 сезонни работници ще бъдат нужни само на брега, така че правителствени служители и работодатели са поканили местните работници този сезон да намерят работа на черногорското крайбрежие.  \r\nЗатова е организирана конференция \"Да наемем домашни\". Целта, както е подчертано, е, че безработните лица от Черна гора ще бъдат наети през летния сезон, а директорът на Бюрото по труда, Сульо Мустафич казва, че броят на безработните намалява от година на година. Той коментира, че 20 000 ще работят по крайбрежието. \r\nЗаплатата на сезонните работници в Черна гора е около 500 евро, а от региона единствено в Хърватия има по-високи възнаграждения.", "date": "2019.04.03", "title": "„Фактор“ (Македония): На Черна Гора й трябват 20 000 сезонни работници"}
{"url": "http://www.focus-news.net/news/2019/04/03/2642543/plovdiv-multimediyna-izlozhba-predstavya-karta-na-lyubovta-v-grada.html", "text": "С мултимедийна изложба в читалище „Алеко Константинов“ на 6 април, събота, от 18.00 ч. ще бъде представен проектът „Mind The Kiss“. Това съобщиха от  Фондация „Пловдив 2019“ . Той е част от официалната програма на Пловдив – Европейска столица на културата 2019 и се координира от италианската организация Cescot Veneto в партньорство с Confesercenti Bulgaria и Frase Contemporary Art. Реализира се от италианският фотограф Сабрина Белензиер. „Mind The Kiss“ е фотографско и физическо пътуване през символични места на любов и привързаност в Пловдив, което проследява трансформацията на града и начините, по които той е живял. Тази емоционална география, подкрепена от архивни фотографии и снимки от настоящето, има за цел да засили паметта, историята и общите ценности, като се използват различни методи за четене, анализ и изграждане на реалността и миналото. По време на теренната работа по проекта, която започна на 30 ноември 2018 г., дейностите по събиране на данни бяха извършвани чрез анонимни интервюта и социална медийна кампания на платформата на проекта във Facebook (Mind The Kiss Plovdiv). След това Сабрина Белензиер предприе пътуване, по време на което откри, засне и записа своята интерпретация на локациите, представени от участниците. За цялостното впечатление от въздействието на емоционално значимите маршрути допринася мултимедийният подход на изложбата – аудио интервюта със спомените на участниците за определени места ще се излъчват в залата на читалище „Алеко Константинов“, където са подредени фотографиите. Физическият продукт от 4-месечните изследвания на алтернативни маршрути в града е Карта на любовта в Пловдив – картография на местата, на които пловдивчани са разменили важна за тях целувка. Тя ще бъде представена по време на откриването на изложбата. Идеята на картата е да накара пловдивчани да се впуснат в емоционално пътуване в своите спомени. От друга страна, тези алтернативни значими маршрути ще дадат на туристите възможност за различно тълкуване на града и на неговата субективна стойност, която включва хора, емоции и преживявания, а не само сгради и паметници на културата и историята. Експозицията ще бъде отворена за посетители от 6 април до 5 май от 9 до 18 часа в читалище „Алеко Константинов“.", "date": "2019.04.03", "title": "Пловдив: Мултимедийна изложба представя Карта на любовта в града"}
{"url": "http://www.focus-news.net/news/2019/04/03/2642545/ivan-byalkov-sdruzhenie-rodopska-pchela-blizo-20-e-smartnostta-pri-pchelite-v-smolyan-ustanovena-zasega-ot-pchelarite-na-sdruzhenieto.html", "text": "Близо 20 % е смъртността при пчелите, установена засега от пчеларите на сдружението. Това каза за  Радио „Фокус“ – Смолян  Иван Бялков – председател на Сдружение „Родопска пчела“ – Смолян. Той уточни, че все още продължава проверката и няма информация от всички членове на сдружението, но общото споделено мнение до момента, е че малко е надвишена средноприетата смъртност от 10 % при пчелите, като тази година тя е близо 20 %. Това обаче не са окончателни данни, защото не всички пчелари са извършили проверки на кошерите си, подчерта Бялков. По думите му, причините за това са комплексни, като основната причина е начина на зазимяването. „Пчеларската година започва от 1 август и както всеки пчелар е подготвил семействата, така ще ги намери напролет. Зимата беше съвсем нормална, не беше тежка и имаше топли моменти, което е много добре за облитане на пчелите. Но всичко зависи от това, кой как си е свършил предварителната работата“, коментира Бялков. Той допълни, че в региона на Смолян сега започват да цъфтят дърветата джанка, слива, дрян, леската е прецъфтяла, а още се очакват глухарчето и кокичето, чийто цъфтеж ще започне със затоплянето на времето. „Пчелите са функция на природата и след като цъфтежът започне и те започват своето бурно развитие. И някъде около 20-30 май пчеларите трябва да следят развитието на пчелните семейства, защото ако не свършат правилно това, започва процесът на роене и това е от несвършена работа. Пчелите са едно много интересно общество, на което ако не се създаде работа, те си следват своя биологичен път. Който мисли, че като сложи 10 кошера, веднага ще напълни 10 тенекии с мед, се заблуждава. Особено сега от следата на април до 21 юни – Еньовден периодът е много важен, защото дотогава продължава роенето на пчелите. До края на май е много активна работата на пчеларите и всеки занимаващ се с това, трябва да го знае“, каза още Иван Бялков. \r\nНели ГЕРГЬОВСКА", "date": "2019.04.03", "title": "Иван Бялков, Сдружение „Родопска пчела“: Близо 20 % е смъртността при пчелите в Смолян, установена засега от пчеларите на сдружението"}
{"url": "http://www.focus-news.net/news/2019/04/03/2642541/nimh-maksimalnite-temperaturi-utre-shte-sa-predimno-mezhdu-14-i-19-po-niski-po-chernomorieto-10-12.html", "text": "През следващото денонощие над Западна България облачността ще е разкъсана, през нощта и до ранния след обяд предимно значителна и на изолирани места, главно в планинските райони ще превали краткотраен дъжд. След обяд облачността ще се разкъсва и намалява, най-късно над Рило-Родопската област. Над източната половина от страната през нощта ще е ясно, през деня - слънчево, с разкъсана висока облачност. Вятърът ще е слаб до умерен от изток-югоизток, но в сутрешните часове за кратко ще стихне. Минималните температури ще са от 0° до 5°, но условия за по-ниски температури ще има на места, главно в североизточните райони на страната и източната част на Горнотракийската низина. Максималните температури ще са предимно между 14° и 19°, по-ниски по Черноморието - 10°-12°.  Атмосферното налягане ще се понижава и ще е по-ниско от средното за месеца. Това съобщи за  Агенция „Фокус”  дежурният синоптик  Евгения Егова от  Националния институт по метеорология и хидрология (НИМХ) .  \r\nНад Черноморието ще е предимно слънчево. Ще духа до умерен вятър от изток-североизток. Максималните температури ще бъдат 10°-12°, близки до температурата на морската вода. Вълнението на морето ще бъде 2-3 бала. \r\nНад планините в западната половина на страната облачността ще е предимно значителна и около обяд на отделни места ще превали краткотраен дъжд, над около 2000 метра - сняг. След обяд облачността ще се разкъсва и намалява, най-късно над Рило-Родопската област. Вятърът постепенно ще се ориентира от юг-югозапад и ще е умерен. Максималната температура на височина 1200 метра ще бъде около 7°, на 2000 метра - около 1°.  \r\nВ петък ще бъде предимно слънчево, но от югозапад облачността ще започне да се увеличава, без валеж. Ще духа до умерен изток-югоизточен вятър. Минималните температури ще са между минус 1° и 4°, дневните ще се повишават и максималните ще са предимно между 19° и 24°, по-ниски ще остават по Черноморието. През почивните дни вятърът ще остане от изток-югоизток, временно ще се усили. Облачността ще бъде предимно значителна. По-късно през деня в събота в югозападните райони, а в неделя на места в югозападната половина от страната, ще превали краткотраен дъжд. Минималните температури ще са предимно между 1° и 6°, максималните между 18° и 23°.", "date": "2019.04.03", "title": "НИМХ: Максималните температури утре ще са предимно между 14° и 19°, по-ниски по Черноморието - 10°- 12°"}
{"url": "http://www.focus-news.net/news/2019/04/03/2642539/24mk-makedoniya-lek-avtomobil-padna-v-ohridskoto-ezero.html", "text": "Лек автомобил падна в Охридското езеро, предава северомакедонското електронно издание „24.мк“, което добавя, че инцидентът станал тази сутрин.  \r\nСпоред неофициална информация, превозното средство първоначално е била управлявана от охридчанка, която я е паркирала на кея, но не е пуснала ръчна спирачка, така че след кратко време превозното средство завършило в езерото. \r\nМедията пише, че няма официална информация дали е грешка на шофьора или някой умишлено е тласнал колата. Полицията ще инспектира и ще получи кадри от камерите за наблюдение, за да определи причината. \r\nПревозното средство е извадено от Охридското езеро от екипи на пожарната.", "date": "2019.04.03", "title": "„24.мк“ (Македония): Лек автомобил падна в Охридското езеро"}
{"url": "http://www.focus-news.net/news/2019/04/03/2642542/opserver-makedoniya-politicheskata-kriza-v-albaniya-plashi-turistite-otmenyat-se-turove.html", "text": "Политическата криза и масовите протести на опозицията причиниха изоставянето на вече обявените турове главно от Германия, Великобритания и Израел, предават редица северномакедонски електронни издания като „А1 On”, „Опсервер“, „Вечер“, „24 инфо“ и др.  \r\nЦитиран от медията Бесник Вати, представител на Асоциацията на албанските туроператори, казва, че само през последните дни са отменени няколко големи групи с туристи, предвидени за края на март и началото на април.  \r\n„Поради политическото напрежение и протести, последствията в туризма вече започнаха да се усещат с отмяната на вече договорени обиколки, особено с израелци, германци и английски. Ако напрегнатата политическа ситуация в страната продължи, не бих искала да повярвам, но това е истината, очакваме много повече екскурзии да бъдат отменени“, казва Вати. \r\nМедията пише, че той не крие загрижеността си, че ако подобна ситуация продължи, може да оказва неблагоприятно въздействие върху основния туристически сезон, въпреки че според него няма отмяна на резервациите за летния период. \r\nСъобщава се, че според статистическия институт Албания миналата година е посетена от рекорден брой туристи, около шест милиона, или с 16% повече от предходната година. От друга страна, туризмът генерира над 1 милиард евро и 850 милиона евро брутен доход, което е най-високото историческо ниво, регистрирано досега.", "date": "2019.04.03", "title": "„Опсервер“: (Македония): Политическата криза в Албания плаши туристите, отменят се турове"}
{"url": "http://www.focus-news.net/news/2019/04/03/2642544/parlamentat-prie-na-parvo-chetene-da-se-spirat-pomoshtite-za-edna-godina-pri-otsastviya-ot-detska-gradina-i-uchilishte-obzor.html", "text": "Парламентът прие промени в Закона за социално подпомагане на първо четене. На вниманието на депутатите бяха предложени три законопроекта: на ГЕРБ, на БСП и на „Обединени патриоти“. Бяха приети законопроектите на управляващата партия и нейните коалиционни партньори. Депутатите отхвърли този на БСП. Приетите с 93 гласа „за“, 1 „против“ и 8 „въздържал се“ предложения на ГЕРБ предвиждат получаването на месечни социални помощи да се обвързва с полагане на общественополезен труд от безработни лица в трудоспособна възраст, освен в случаите на майчинство или когато здравословното състояние на лицето не позволява това. От управляващата партия предлагат още помощите да се обвържат и с редовното посещение на детска градина или училище от детето или ученика в задължителна предучилищна или съответно училищна възраст, съобразно формата на организация или на обучение, освен ако това е невъзможно поради здравословното му състояние. В заключителните разпоредби от ГЕРБ предлагат промени и в Закона за семейните помощи за деца. Те настояват месечните помощи за дете до завършване на средно образование да се прекратяват, ако в рамките на един месец от учебната година са допуснати повече от три дни отсъствия от дете, посещаващо група за задължително предучилищно образование, и от пет учебни часа за учениците. \r\nНародните представители приеха с 93 гласа „за“, 6 - „против“ и 3 „въздържал се“ се сходни текстове, предложени от „Обединени патриоти“. Патриотите предлагат получаването на месечни социални помощи да се обвързва с полагането на общественополезен труд, участието в програми за ограмотяване и повишаване на квалификацията или спазване на мерки за въздействие и възпитание. Патриотите дават и дефиниция на понятието недобросъвестно получени средства от социални помощи. Това е налице, когато за получаването им не са изпълнени или са нарушени изискванията на закона или други норми, включително, когато получателят притежава имущество, което не съответства на заявените от него доходи. В отхвърления законопроект на БСП се предлагаше получаването на социални помощи да е обвързано и те да се изплащат само ако децата редовно посещават подготвителни групи за задължително образование или училище, освен ако това е невъзможно поради здравословното им състояние. \r\nВ рамките на дебата  народният представител от ПГ на „Обединени патриоти“ и член на ръководството на „Атака“ Павел Шопов  заяви, че внесените промени в Закона за социално подпомагане от ГЕРБ, БСП и „Обединени патриоти“ са еднакво ценни да бъдат приети на първо четене. Според Шопов между двете четения може да се направи компилация между тях. „Важното е, че се стига до обществената и политическата воля да се решават проблемите. Ето изведнъж – три законопроекта все в една насока, все в една връзка. И трите законопроекта целят едно и също. Целят интеграцията, която на определени уязвими групи от населението не може да бъде по-успешна от това децата на тези уязвими групи да посещават училище и всъщност така да се интегрират“, каза Шопов. Заместник-председателят на Социална комисия и депутат от ГЕРБ Светлана Ангелова  посочи, че няма как да подкрепи промените на БСП в Закона за социално подпомагане, тъй като те предлагат да отпаднат всички социални помощи. „Няма как да подкрепим законопроекта на БСП. Не защото са в опозиция, не защото ги няма. Техният законопроект гласи следното: „ако децата редовно не посещават училище, задължителна предучилищна форма на обучение, родителите се лишават от всички видове социални помощи в Закона за социалното подпомагане“. Лишавайки от всички видове социални помощи, тези безработни лица на социално подпомагане автоматично отпадат от здравно осигуряване“, посочи Ангелова. \r\nПодобно бе мнението и на  лидера на НФСБ Валери Симеонов , който определи като  прекалено повърхностен и действително с явно популистко предназначение законопроекта на БСП. „Той не подлежи на каквото и да било обсъждане“, допълни Симеонов и посочи, че не  приема упреци за политически елемент във внасянето им. По думите му промените на ГЕРБ и „Обединени патриоти“ в Закона за социално подпомагане са полезни и в отговор на очакванията на българското общество.  Председателят на Социална комисия и депутат от ДПС д-р Хасан Адемов   посочи, че доминиращи трябва да бъдат подкрепящите мерки за връщане на децата в училище. Председателят на Социална комисия разкритикува и трите законопроекта и посочи, че ДПС няма да подкрепи промените в Закона за социално подпомагане. „Резултат дават именно подкрепящи мерки\", каза д-р Адемов.  \r\nДеница КИТАНОВА", "date": "2019.04.03", "title": "Парламентът прие на първо четене да се спират помощите за една година при отсъствия от детска градина и училище (ОБЗОР)"}
{"url": "http://www.focus-news.net/news/2019/04/03/2642546/veliko-tarnovo-blizo-100-knigi-dari-rb-p-r-slaveykov-na-hirurgichno-i-detsko-otdelenie-pri-mobal-d-r-stefan-cherkezov.html", "text": "Близо 100 книги дари Регионалната библиотека „П. Р. Славейков“ на Хирургичното и Детското отделение на МОБАЛ „Д-р Стефан Черкезов“ във Велико Търново. Това съобщи за  Радио „Фокус“ – Велико Търново  директорът на великотърновската библиотека д-р Иван Александров. Дарението включва детски книжки, художествена литература и научно-популярни списания на български издателства. Книгите са специално подбрани от фонда на библиотеката. Идеята за дарението на директора на библиотеката и на началниците на двете отделение. „В разговор с д-р Стойнов и с д-р Точков взехме решение да експериментираме в тези две отделения на болницата като разположим книги на български издателства, за да предизвикаме тези хора, които в момента са в процедура на лечение, да четат. Целта е след като те се докоснат до определени заглавия и след като мине техният оздравителен период, те да се появят в филиалите на библиотеката и да станат потенциални наши читатели“, посочи д-р Иван Александров. Той отбеляза, че периодично заглавията, предоставени на двете отделения, ще се обновяват, за да се предизвика читателски интерес у пациентите. Той информира също, че библиотеката организира четвърто издание на инициативата „Фоайе на книгата с автограф“, което ще се проведе от 17 до 20 април в Двореца на културата и спорта „Васил Левски“ като съпътстващо събитие в рамките Международното туристическо изложение „Културен туризъм“ . Ще гостуват около 50 български издателства публикуваните от тях автори. „Част от заглавията, които сме заявили, вече пристигнаха. Потърсили сме такива заглавия и автори, към които в момента има силен читателски интерес. Това издания, излезли от печат през 2018 и 2019 година“, посочи д-р Иван Александров. Той подчерта, че събитието се провежда за четвърта поредна година и изрази надежда то да придобие устойчив характер. \r\nНадежда КРЪСТЕВА", "date": "2019.04.03", "title": "Велико Търново: Близо 100 книги дари РБ „П. Р. Славейков“ на Хирургично и Детско отделение при МОБАЛ „Д-р Стефан Черкезов“"}
{"url": "http://www.focus-news.net/news/2019/04/03/2642547/valentin-nikolov-rusiya-tryabva-da-izpalni-angazhimenta-si-po-obvarzvashtiya-dogovor-s-gazprom-eksport-za-prenos-na-gaz-po-razklonenieto-na-gazoprovoda-turski-potok-na-balgarska-teritori.html", "text": "Русия трябва да изпълни ангажимента си по обвързващият договор с „Газпромекспорт“ за пренос на газ по разклонението на газопровода „Турски поток“ на българска територия. Това каза за обзорното предаване  „Това е България“  на Радио  \"Фокус\"  зам. председателят на Комисията по енергетика в НС Валентин Николов. Според него руската страната е предпазлива по отношение на проекта, заради реакцията на ЕС и страните, които не искат Украйна да бъде заобиколена. При положение, че Украйна бива заобиколена със „Северен поток 2“, България иска същите количества газ, които са минавали и преди, а не повече, каза още Николов.  \r\n„При условие, че е подписан обвързващия договор, ако се оттегли, руската страна ще търпи два пъти санкции. Единият път – заради това, че е подписан до 2030 г. за доставка на газ през България, през Трансбалканския тръбопровод. Втория път – затова, че е заявен капацитетът и не е изпълнен ангажиментът във връзка с този тръбопровод. Аз съм сигурен, че когато започне и завърши строителството през 2020 г. руската страна ще си изпълни ангажиментите“, обясни той.  \r\nПо думите на Валентин Николов капацитетът не е запълнен на 100%, което означава, че и други участници могат да влязат в търга. Според него правителството работи в посока България да бъде незаобиколим енергиен фактор в региона, защото 80% от газовата инфраструктура на Балканите е у нас.  \r\nЦоня СЪБЧЕВА", "date": "2019.04.03", "title": "Валентин Николов: Русия трябва да изпълни ангажимента си по обвързващия договор с „Газпром експорт“ за пренос на газ по разклонението на газопровода „Турски поток“ на българска територи"}
{"url": "http://www.focus-news.net/news/2019/04/03/2642549/sofiya-slabo-zemetresenie-e-registrirano-kray-svoge.html", "text": "Слабо земетресение е регистрирано край Своге. Това показва справка на сайта на Националния институт по геофизика, геодезия и география (НИГГГ) при БАН. Трусът е с магнитуд 2,8 по скалата на Рихтер и е с дълбочина 21 км. Земетресението е регистрирано в 19.48 часа.", "date": "2019.04.03", "title": "София: Слабо земетресение е регистрирано край Своге"}
{"url": "http://www.focus-news.net/news/2019/04/03/2642550/blagoevgrad-spored-anketa-na-radio-fokus-pirin-zhitelite-na-grada-ne-spirat-da-opazvat-gorata-prez-tsyalata-godina.html", "text": "Благоевградчани не спират да я опазват през цялата година, според анкетно проучване направено от екипа на  Радио Фокус – Пирин  в Благоевград по повод Седмицата на гората. Мотото тази година е „140 години история и традиции в грижата за бъдещето на гората“. Голяма част от запитаните посочиха, че гората трябва да се пази чиста и да изхвърляме отпадъците на подходящите за това места като е важно и да я пазим и от пожари. Една част от анкетираните коментираха, че обичат да се разхождат сред природата. Част от анкетираните казаха, че редовно посещават парк „Бачиново“, защото имат домашни любимци и по този начин комбинират разходката с отговорностите към любимците си. Някои от анкетираните споделиха, че гората е белия дроб на планетата земя и е необходимо да се опазва. Анкетираните участници заявиха, че е необходимо повече хора да засаждат дръвчета и да пазят гората и природата чиста през цялата година. Анкетираните отправиха призив към слушателите и читателите на Радио „Фокус“ – Пирин да отделят повече време за разходки в природата, защото според тях никога не е излишно да се заредим с позитивната енергия на природата. \r\nДенис НИКИФОРОВ", "date": "2019.04.03", "title": "Благоевград: Според анкета на радио \"Фокус\" - Пирин, жителите на града не спират да  опазват гората  през цялата година"}
{"url": "http://www.focus-news.net/news/2019/04/03/2642551/makfaks-makedoniya-bosna-i-hertsegovina-bi-tryabvalo-da-bade-napalno-izchistena-ot-minite-za-shest-godini.html", "text": "На територията на Босна и Херцеговина има голям брой мини, но се работи за това до 2025 година да бъде изцяло изчистена, заяви ръководителят на делегацията на ЕС в Босна, Ларс Гунар Вигемарк, съобщава информационна агенция „ Макфакс . \r\nПредставяйки анализа на дейността по отстраняването на мините, той каза, че от началото на годината е приета нова стратегия за разминиране за периода 2018-2025 г., чиято реализация е подкрепена от ЕС с 10 милиона евро.  \r\nВигемарк подчерта, че работата ще допринесе за безопасността на гражданите, селското стопанство и също ще направи място за реализация на значими проекти от пътната инфраструктура. \r\nДва процента от територията на Босна и Херцеговина все още са заети с мини, а според новата стратегия процесът би трябвало да приключи до 2025 г. Превод и редакция : Калоян Пенков", "date": "2019.04.03", "title": "„Макфакс“ (Македония): „Босна и Херцеговина би трябвало да бъде напълно изчистена от мините за шест години“"}
{"url": "http://www.focus-news.net/news/2019/04/03/2642553/pazardzhik-obshtina-panagyurishte-zapochva-obrabotka-na-trevni-ploshti-za-prevantiven-kontrol-sreshtu-vrediteli.html", "text": "Община Панагюрище започва обработка на тревни площи за превантивен контрол срещу вредители, съобщи за  Радио „Фокус“ – Пазарджик  Радка Костуркова от общинската администрация. Тя обясни, че в периода от 3 до 30 април, съобразено с метеорологичните условия, ще бъдат извършени дезинсекция, дезакаризация и дератизация  на тревни площи на територията на община Панагюрище. С препарат Айкън 10 КС предстои да бъдат обработени откритите площите в училищата и детските градини на територията на общината, откритите площи в Исторически музей и къщите музеи, откритите площи около Център за подкрепа за личностно развитие – Панагюрище, Ученически лагер в село Панагюрски колонии, Спортна зала на стадион „Орчо войвода“, Общински пазар, Дневен център за деца и възрастни хора с увреждания „Дъга”, ЦОП „Зора“, Дневен център за възрастни хора с увреждания „Св. Св. Козма и Дамян”, Център за настаняване от семеен тип за деца и младежи „Закрила“, Общинско предприятие „Чистота”, Общинско предприятие „Минерална баня“, Регионално депо за неопасни отпадъци „Панагюрище“. Освен това ще бъдат обработени и откритите и зелени площи в осемте кметства на общината, а също и зелените площи по улиците, площадите и автогарата в Панагюрище. С препарата ще бъдат третирани и зелени площи около Мемориален комплекс „Априлци”, църквата „Свето Въведение Богородично” и новата поща. \r\nВаня НИКОЛОВА", "date": "2019.04.03", "title": "Пазарджик: Община Панагюрище започва обработка на тревни площи за превантивен контрол срещу вредители"}
{"url": "http://www.focus-news.net/news/2019/04/03/2642548/independent-ministar-po-brekzit-podade-ostavka-v-znak-na-protest-sreshtu-udalzhavaneto-na-chlen-50-ot-tereza-mey.html", "text": "Крис Хийтън-Харис стана вторият министър, който подаде оставка в знак на протест срещу Тереза Мей, която започна преговори за Брекзит с Джереми Корбин, съобщава британският в.  Independent . \r\nМинистърът по Брекзит заяви, че не може да приеме по-нататъшно забавяне на оттеглянето от ЕС, като критикува министър-председателя, че вместо това не приема оттегляне без сделка. \r\nМинистерството за излизане от Европейския съюз е отговорно за подготовката за Брекзит без сделка, който Тереза Мей засега не слага масата. \r\nКрис Хийтън-Хариса заяви, че Обединеното кралство е „трябвало да почете резултата от референдума от 2016 г. и да напусне на тази дата“, на 29 март. \r\n„Всеки път, когато се стремим към удължаване на този процес, ние намаляваме вярата в нашата политическа система и добрите хора, от всички политически партии, които служат в тях“, добави Хийтън-Харис. \r\n„Аз просто не мога да подкрепя всяко по-нататъшно удължаване на член 50 и това очевидно означава, че не мога да остана в правителството“. Превод и редакция : Калоян Пенков", "date": "2019.04.03", "title": "Independent: Министър по Брекзит подаде оставка в знак на протест срещу удължаването на член 50 от Тереза Мей"}
{"url": "http://www.focus-news.net/news/2019/04/03/2642552/niggg-zemetresenieto-do-svoge-ne-e-useteno-ot-naselenieto.html", "text": "Земетресението до Своге не е усетено от населението. Това каза за  Агенция „Фокус“  дежурният сеизмолог от Националния институт по геофизика, геодезия и география (НИГГГ) при БАН. Направени са проверки около Своге и района и няма данни за усещане. Според изчисленията на сеизмолозите, земетресението е с магнитуд 2,8 по скалата на Рихтер. Има чуждестранни изчисления, които го определят като една идея по-силно, но тъй като епицентърът се намира на наша територия, решението на българските сеизмолози е най-точно. До момента не са усетени вторични трусове.  \r\nТеодора ПАТРОНОВА", "date": "2019.04.03", "title": "НИГГГ: Земетресението до Своге не е усетено от населението"}
{"url": "http://www.focus-news.net/news/2019/04/03/2642197/dobrich-vavezhda-vremenna-organizatsiya-na-dvizhenieto-po-bul-rusiya-vav-vrazka-s-provezhdane-na-natsionalen-shampionat-po-sportno-hodene.html", "text": "Със Заповед на Кмета на Община град Добрич, се въвежда временна организация на движението на МПС по бул. „Русия“ в участъка от ул.„Дунав“ до бул. „25-ти септември“ на 6 април 2019. Временната организация се налага във връзка с провеждане на национален шампионат по спортно ходене. Това съобщиха от пресцентъра на  Община Добрич . За движение на МПС ще бъде затворено дясното платно на булеварда, при посока на движение от магазин „Кауфланд“ към градски парк „Св. Георги“, за времето от 09.50 до приключване на състезанието, като движещите се в тази посока могат да използват маршрут – ул. „Дунав“, ул. „Вардар“, ул. „Ген. Скобелев“, ул. „Отец Паисий“ и ул. „Ген. Гурко“. \r\nОбщина Добрич благодари за разбирането и необходимото търпение за временните затруднения за движението на автомобили и пешеходци по улицата.", "date": "2019.04.03", "title": "Добрич: Въвежда временна организация на движението по бул. „Русия“ във връзка с провеждане на национален шампионат по спортно ходене"}
{"url": "http://www.focus-news.net/news/2019/04/03/2642223/spetsializiranata-prokuratura-izvarshva-deystviya-po-razsledvane-v-avtomobilna-administratsiya-pernik.html", "text": "Прокурори от Специализираната прокуратура и служители в ТЗ БОП-Перник започнаха действия по разследване в Областна дирекция на Изпълнителна агенция „Автомобилна администрация“ в град Перник. Това съобщиха от  Специализираната прокуратура . Досъдебното производство на Специализираната прокуратура е образувано срещу лица, за които има данни, че участват в организирана престъпна група за подкупи. Извършват се претърсвания, изземвания, разпити на свидетели. \r\nИнформация за специализираната операция ще бъде предоставена по-късно.", "date": "2019.04.03", "title": "Специализираната прокуратура извършва действия по разследване в „Автомобилна администрация“ - Перник"}
{"url": "http://www.focus-news.net/news/2019/04/03/2642112/sport-yuventus-pobedi-kalyari-s-20-kiril-despodov-otnovo-ne-vleze-v-igra.html", "text": "В 30 кръг от италианската Серия \"А\" Ювентус като гост победи Каляри с 2:0. Кирил Десподов бе в списъка на отбора на домакините, но не излезе на терена. От отбора на Юнентус отсъставах редица известни играчи, включително и Кристиано Роналдо.  \r\nВ 22-ата минута гостите откриха чрез гол на Лео Бонучи. Вторият гол  бе на Мойс Кийн в 85-тата минута.   \r\nТака в класирането Ювентус продължава да е водач с 63 точки, а Каляри е на 13 м. с 33 точки. \r\nВторият мач, който се игра във вторник късно вечерта , беше между Милан и Удинезе. Той завърши с равен резултат 1:1. Головете вкараха: за Милан – Пьонтек в 44 мин. и Лазаня в 55-тата мин. за Удинезе. \r\nВ класирането Милан е четвърти, а Удинезе – петнайсети.", "date": "2019.04.03", "title": "Спорт: Ювентус победи Каляри с 2:0, Кирил Десподов отново не влезе в игра"}
{"url": "http://www.focus-news.net/news/2019/04/03/2642088/", "text": "Във вторник късно вечерта се играха две срещи от 33-тия кръг на ангилйската Висша лига. Уотфор-Фулъм  завърши при резултат 4:1, а  Уулвърхямптън победи Манчестър Юнайтед  с 2:1. \r\nПри първата среща голмайсторите за Уотфор бяха Дукур (23 мин.), Хюз (63 мин. ), Дийни (69 мин.) и Кико (75 минл). Единственият гол за Фулъм вкара Бабел в 33-та минута. \r\nВъв втората среща попаденията за Уулвърхямптън са гол на Жота (25 мин.) и автогол на Смолинг в 77 мин. Единственото попадение за Манчестър Юнайтед е на Томинай в 13-та минута, с което всъщност се откри и резултатът в този мач. \r\nВъв временното класиране Манчестър Юнайтед е пети с  61 точки, Уулвърхямптън  е седми с 47 т., Уотфор е на  осмо място  с 46 т., а Фулъм – предпоследен, 19-ти, със 17 точки.", "date": "2019.04.03", "title": "Спорт: Резултати от срещите, които се играха във вторник, в 33 кръг на английската Висша лига"}
{"url": "http://www.focus-news.net/news/2019/04/03/2642172/varna-skorostno-ogranichenie-do-30-kmchas-e-vavedeno-po-pat-iii-2902-panorama-kumanovo-pri-km-11-poradi-neravnosti-na-patya.html", "text": "Скоростно ограничение до 30 км/час е въведено по път III-2902 Панорама — Куманово при км 11 поради неравности на пътя. Това съобщиха за  Радио „Фокус“ – Варна  от Агенция „Пътна инфраструктура“. Движението в участъка Неофит Рилски – Девня от км 389 до км 400 по автомагистрала „Хемус“ се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от аутобана на пътен възел „Неофит Рилски“, като движението е пренасочено по път I-2 Шумен – Варна. Ремонтни дейности се извършват от км 0 до км 8 по автомагистрала „Черно море“. Движението се осъществява двупосочно в едно платно посока Варна – Бургас. Забранено е преминаването на МПС над 10 тона по път I-9 в участъка Кранево – Варна при км 83. Осигуреният обходен маршрут е през Кичево и Оброчище. \r\nБояна АТАНАСОВА", "date": "2019.04.03", "title": "Варна: Скоростно ограничение до 30 км/час е въведено по път III-2902 Панорама - Куманово при км 11 поради неравности на пътя"}
{"url": "http://www.focus-news.net/news/2019/04/03/2642144/new-europe-evropeyskata-granichna-i-bregova-ohrana-veroyatno-shte-se-uvelichi-s-10-hilyadi-sluzhiteli-do-2027-godina.html", "text": "Евродепутатите дадоха зелена светлина за засилването на Frontex, Европейската гранична и брегова охрана с 10 000 служители до 2027 г., като освен това ще им бъдат предоставени повече правомощия за депортиране и репатриране на мигранти, пише  базираното в Брюксел издание New Europe . \r\nАгенцията ще си сътрудничи тясно с трети страни, особено с онези, които са родините на нелегалните мигранти, които се опитват да пресекат европейските граници с голям брой хора. \r\nС новото законодателство, ЕС се надява, че ще успее да защитава по-добре външните граници на Съюза. Европейският комисар по вътрешните работи, миграцията и гражданството Димитрис Аврамопулос заяви по темата:  \r\n„Европейската гранична и брегова охрана ще има пълния оперативен капацитет и правомощия, необходими за ефективна и пълна подкрепа на държавите-членки на място.Чрез по-добрия контрол на външните ни граници, борбата с незаконната миграция, осъществяването на връщането и сътрудничество с трети държави. Можем да успеем само ако направим това заедно. В крайна сметка това също ще спомогне за запазването на дългосрочната жизнеспособност на Шенгенското пространство на свободното движение“ \r\nСега споразумението трябва да бъде официално прието от Европейския съвет и последната дума е на Европейския парламент. \r\nПревод и редакция:", "date": "2019.04.03", "title": "New Europe: Европейската Гранична и Брегова охрана вероятно ще се увеличи с 10 хиляди служители до 2027 година"}
{"url": "http://www.focus-news.net/news/2019/04/03/2642089/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В понеделник, 1 април, стана ясно, че младият телевизионен комедиен актьор, който няма никакъв опит в политиката, е нанесъл съкрушително поражение на политическия елит на Украйна в първия тур на президентските избори – и това е горчив укор от страна на електората, уморен от липсата на промени в страната, в която всичко ръководят богатите бизнесмени, пише авторитетното американско издание  The New York Times  в материал, представен без редакторска намеса. \r\nКакто се вижда от резултатите от гласуването, публикувано от Централната избирателна комисия на Украйна, 41-годишният Владимир Зеленски, който стана известен с изиграната от него роля на учител, внезапно стана президент, водеше с голяма разлика, получавайки повече от 30% от гласовете. Той спечели 5,2 милиона гласа, което е почти два пъти повече от сегашния президент Петро Порошенко, за който са гласували по-малко от 16% от гласоподавателите. \r\nЮлия Тимошенко, която в миналото два пъти участваше в президентските избори, се класира на трето място, получавайки малко повече от 13% от гласовете. Според избирателната комисия избирателната активност е над 63%. \r\nТъй като никой от кандидатите не успя да получи повече от 50% от гласовете, Зеленски и подгласникът Порошенко ще се срещнат лице в лице във втория кръг на гласуването, който ще се проведе на 21 април. В неделя, 31 март, веднага след като избирателните секции бяха затворени и резултатите от екзит половете показаха, че ще има втори тур, двамата основни кандидати започнаха да се критикуват помежду си. \r\nЗеленски се позиционира като бунтовник, който говори против уморената стара гвардия, която отказва да го приеме сериозно. Той нанесе тежко поражение на 38 други кандидати, представляващи разнообразните блокове в Украйна, повечето от които се ползват с подкрепата на много ограничени групи. Един съветник на Зеленски нарече резултатите от първия тур кулминацията на поредица от въстания, настъпили в Украйна през 2004 и 2014 г., чиито лидери успяха да свалят бивши правителства, но не успяха да се справят с влиянието на олигарсите, контролиращи политическия и икономически живот в страната, както и медиите. „Това е борба за политическата система най-накрая да започне да работи не само за своя собствена изгода, но и в полза на народа“, каза Дмитрий Разумков, политическият консултант на Зеленски. „Въпреки двете революции, нищо не се е променило в нашата страна“. \r\nЗеленски не направи никакви ясни изявления какво ще прави, когато стане президент, а в един момент дори помоли своите поддръжници да му изпратят предложения за съдържанието на политическата програма в социалните мрежи. Във втория кръг на гласуването гласоподавателите най-вероятно ще искат да получат от него по-ясна програма. \r\nОсвен това има съмнения, че Зеленски е прикритие за Игор Коломойски, украински магнат, който е избяга в Израел в резултат  от банков скандал. И двамата обаче отричат съществуването на таен план. \r\nВ неделя вечерта 53-годишният Порошенко призна, че е загубил доверието на избирателите поради твърде бавните темпове на промяна и икономическите трудности. Той обаче добави, че времето за шеги е приключило и че Украйна се нуждае от лидер, способен да решава социални и икономически проблеми и, което е по-важно, да разреши конфликта с Русия. \r\nТези избори ще помогнат да се определи курса на една страна, която се превърна в разломна линия в обновената глобална конфронтация между Русия и Запада. Войната за контрол над Донбас - район в източната част на Украйна, където правителствените сили се борят с подкрепяните от Русия сепаратисти - вече отне живота на 13 хиляди души и превърна милиони хора в бежанци. \r\nДоказателство за разрива с Русия беше, че на тези президентски избори главното съперничество изобщо не беше между проруските и прозападните фракции - за разлика от преди 10 години. Този път проруският кандидат Юрий Бойко се класира на четвърто място, като спечели 11% от гласовете. \r\nСпоред политическите анализатори Порошенко е изправен пред тежка борба и една от основните причини е, че той остава един от най-богатите хора в Украйна. Той спечели богатство от шоколадовата си империя и никога не изпълни своето предизборно обещание, направено през 2014 г., да продаде бизнеса си. Много бизнесмени, близки до него, бяха замесени в корупционни скандали. \r\nПрезидентът продължи да се обогатява, докато обикновените украинци страдаха от ниски заплати и безработица, както отбеляза политическият анализатор Владимир Фесенко. \r\nСпоред Фесенко и други анализатори, резултатите от неделните избори отразяват глобалната тенденция, която е, че хората отхвърлят представителите на политическия елит, предпочитайки кандидати, които обещават радикални промени. \r\n„Победата на Зеленски е протест срещу стария елит и искане за радикални политически промени, радикални подобрения“, обясни Фесенко, председател на Центъра за приложни политически изследвания. Според него това не е толкова любов към конкретния комик, колкото „очакването, че той може да бъде катализатор за промяна“. \r\nКато цяло украинците не се доверяват на политическите си лидери. Според проучване, проведено от Gallup Center през март, само 9% от украинците са изразили доверие в своето правителство, а 91% са отговорили, че не му вярват. \r\nПредставителят на руския президент Владимир Путин, Дмитрий Песков, отказа да коментира резултатите от първия кръг на гласуването. Според него Русия е заинтересована да спечели такъв кандидат, който е готов да започне работа за поетапно уреждане на конфликта в Донбас. \r\nДруги руски политици и държавни медии се опитаха да представят президентските избори в Украйна като фарс и като доказателство, че политическото въстание в Украйна през 2014 г. не е довело до промени. „Российская газета“ съобщи, че по време на гласуването има признаци на „масови нарушения и фалшификации на тези избори - най-мръсните и нечестни в историята на Украйна, както се признава от почти всички участници в процеса и наблюдателите“. \r\nРуските репортери и коментатори пренебрегнаха общото мнение, че тези президентски избори в Украйна станаха наистина демократични, тъй като украинците имаха избор и резултатите им не бяха предопределени, за разлика от изборите в Русия. Досега са докладвани само незначителни нарушения. \r\n***  Турската управляваща „Партия на справедливостта и развитието“ (ПСР) във вторник официално оспори резултатите от местните избори в 39 района на Истанбул, пише  електронното издание на турския ежедневник Sabah . \r\nПартията на Ердоган оспорва резултатите и във всички 25 района на столицата Анкара, като се позовава на нередности в 3217 бюлетини, \r\n\"Открихме значителни несъответствия между табличните резултати с мокри подписи и печати - което показва първия запис за гласуването - окончателния запис и общия брой гласове, подадени до Върховната избирателна комисия“, заяви Байрам Шеночак, провинциалният ръководител на ПСР в Истанбул пред репортери. \r\nПо неговите думи, това се е случило в 15:00 часа местно време (съвпада с българското). \r\n„Открихме нагласяния и нередности, които нарушават законодателството и атмосферата на честни избори още от самото начало на изборния процес“, поясни Шеночак. \r\nПо-късно във вторник местните изборни съвети в кварталите Бейкоз, Фатих и Чекмекьой постановиха повторно преброяване на невалидните гласове, докато подобно искане бе отказано в Бейоглу. \r\nДевлет Бахчели, председател на Партията на националистическото движение (ПНД), който се съюзи с ПСР в „Народния съюз“, заяви във вторник, че обжалването на резултатите от изборите е законно право, добавяйки, че резултатите трябва да бъдат внимателно разгледани. \r\n„Ако има нередности ... е абсолютно необходимо да ги поправим и компенсираме“, каза той, като добави, че ПНД следи отблизо процеса и смята, че ЦИК ще осигури справедливост. \r\nТой изрази недоволството си от неофициалните резултати в столицата Анкара, където въпреки че Народният съюз получава мнозинство в районните съвети, опозиционният кандидат на „Националния алианс“ Мансур Яваш спечели вота за градското събрание. Той каза, че същият „дисбаланс“ се е случил в Истанбул, където основният опозиционен кандидат на Републиканската народна партия (РНП) Екрем Имамоглу изглежда има надмощие. \r\nМилиони турски гласоподаватели гласуваха в национален мащаб в неделя на изборите, за да изберат кметовете, членовете на общинските съвети, мухтари (чиновниците от съседите) и членовете на съветите на старшините за следващите пет години. \r\nУправляващата партия ПСР печели в 15 големи общини, като според неофициални резултати кандидатите на ПСР печелят още 24 града. \r\nПартията на Ердоган изпусна победата в Истанбул за 23 хиляди гласа, като нейният кандидат, бившият премиер Бинали Йълдъръм, загуби състезанието с човека на „Националния алианс“ Екрем Имамоглу. \r\nВ понеделник заместник-председателят на ПСР Нуман Куртулмуш заяви: „Има почти 300 хиляди недействителни гласа (в Истанбул). В някои области делът е много висок. Нашата организация подготвя възражения. И ние, и РНП следим процеса“. \r\nВ Анкара кандидатът на РНП Мансур Яваш печели изборите с 50,9% срещу 47,1% за кандидата на Ердоган Мехмет Южасеки. \r\nГенералният секретар на ПСР Фатих Шахин заяви в понеделник: „Регистрирахме невалидни гласове и нередности в повечето от 12 158 избирателни секции в Анкара“. \r\n„Ще използваме законовите си възможности до край и няма да позволим волята на нашите граждани да бъде променена в Анкара“, добави той. \r\n***  Полският политически връх очаква от президентските избори в Украйна победа на антируския кандидат. Оттук и лоялното отношение към Петро Порошенко, предпазливото към Юлия Тимошенко и критичното към главния опонент на действащия украински президент – Владимир Зеленски, пише електронното издание на руското списание  „Фонд за стратегическа култура“  в материал, представен без редакторска намеса. \r\n„По отношение на вектора на цивилизационното развитие на украинската държава ключовите кандидати не се различават един от друг“, казват полските експерти. Всички са за членство в НАТО и ЕС, докато условно проруските кандидати могат да разчитат на максимум 15-20%. \r\nТрите основни кандидати за президент на Украйна действително по един или друг начин си приличат - отиват на изборите под същите лозунги за деолигархизация и борба с корупцията. Най-смешното е, че и тримата или сами са олигарси (Порошенко, Тимошенко), или са номинирани от олигарси (Зеленски, зад когото стоят парите и задкулисните игри на Коломойски). \r\nВ същото време официалната Варшава избягва атаките срещу опонентите на Порошенко. Преди втория кръг още не е ясно кой ще е победител. Но за това, че на интересите на Полша повече отговаря победа на действащия президент се говори директно. Като заслуга на Порошенко се посочва маргинализацията на проруския електорат. \r\nВъв Варшава не биха искали разрешаване на конфликта в Донбас. Източната политика на Полша цели отделянето на Украйна от Русия. Гражданската война в страната трябва да служи като водораздел, който закрепва това отделяне. Нека това да унищожи Украйна като териториално-политическа единица, но да засили влиянието на Полша в Източна Европа. \r\nОтношението на Варшава към кандидатите за президент в Киев зависи преди всичко от отношението на тези кандидати към войната. Никой от тях не знае как да го завърши, но темата за Донбас присъства в реториката на всички. \r\nТимошенко е по-малко привързана към „историческата политика“ и прославянето на ОУН-УПА (Организацията на украинските националисти-Украинската бунтовническа армия) и това е плюс за Полша. Смята се обаче, че тя е непредсказуема в отношенията с Москва и това е голям минус. Тимошенко подкрепя разширяването на „Нормандския формат“ (Русия, Украйна, Франция, Германия) за преговори по Донбас по формулата \"Будапеща плюс\" - с участието на страните, подписали Будапещенския меморандум от 1994 г. (Русия, Украйна, САЩ, Великобритания), както и Франция , Германия и Китай. \r\nПоследното не съвпада с плановете на Варшава да постигне разширяване на формата на преговорите за Донбас за сметка на Съединените щати и Европейския съюз, обявени през януари от външния министър Яцек Чапутович. „Германия и Франция смятат, че представляват Европа, но това не е така”, каза Чапутович, изказвайки се в полза на участието в преговорите на наднационалните европейски структури. Варшава не иска да вижда Пекин сред преговарящите. Предложението на Тимошенко за разширяване на „нормандския формат“ не е подходящо за полските лидери. \r\nПолската преса нарича Порошенко „по-безопасен политик“, като влага в това смисъл, че при него курса на противопоставяне с Русия е гарантиран. \r\nЗеленски е съмнителен за Варшава с това, че той като че ли допуска възможността за търсене на компромис с донбаските републики и преговори с Русия за разрешаване на политическите и икономическите проблеми между двете страни. Загубата на Порошенко в първия тур е загуба за партията на войната. Гласувайки за Зеленски, украинските избиратели гласуваха за прекратяване на кръвопролитията. Между другото, на същите основания те гласуваха за Порошенко през 2014 година, когато той обеща, само си помислете, за скорошен край на войната и нормализация на отношенията със съседите. \r\nНакратко, Полша залага на партията на войната в Украйна. Именно по тази причина един от най-големите полски вестници Rzeczpospolita призовава в своя статия под заглавие „Украйна гледа в пропастта“, „стискайте палци за Порошенко“. \r\nСтрува си да се обърне внимание на резултатите от изборите сред украинските военнослужещи в Донбас: първото място е за Зеленски, а Порошенко заема второто. Това означава, че армията е престанала да вярва на своя главнокомандващ. \r\nТемата за интеграцията с Европейския съюз заема едно от централните места в предизборната кампания на Порошенко, но поддръжниците на украинския президент в Полша оценяват неговия напредък в тази посока като повече от скромен. \r\nПрехваленият безвизов режим с ЕС също не е постижение, такъв имат, например, повечето страни от Латинска Америка. Между другото, най-ниската избирателна активност е регистрирана в Закарпатска, Черновицка и Ивано-Франковска области, въпреки че тези гранични региони трябва да бъдат удовлетворени от безвизовия режим. Избирателната активност в Транскарпатия е 46,99% - най-ниската. Ръководителят на Унгарската културна асоциация Василий (Ласло) Брензович заяви малко преди изборите, че никой от кандидатите за президент не е в интерес на унгарското малцинство. Това означава, че неразрешения „унгарски въпрос“ при Порошенко ще падне върху плещите на следващия президент. \r\nИкономическата интеграция на Украйна с Европейския съюз е мизерна, обемът на търговията на Украйна с Германия, най-голямата икономика в Европа, представлява едва 5% от обема на полско-германската търговия. И по отношение на БВП на глава от населението, Украйна след няколко години на управлението на Порошенко, отстъпи пред Хондурас и беше близо до Лаос и Египет (данни за 2017 г.) \r\nИ в същото време Полша „стиска палци“ за Порошенко.", "date": "2019.04.03", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/03/2642090/predstoyashti-sabitiya-v-stranata-za-3-april-agentsiya-fokus.html", "text": "От 11.30 часа президентът Румен Радев ще награди победителите в конкурса за млади преподаватели „Най-важният урок. Послание към бъдещите ми ученици“ на „Дондуков“ 2. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 09.00 часа в храм „Света София“ в присъствието на Негово Светейшество патриарх Неофит ще бъде отслужена Архиерейска света Литургия по повод 140-годишнината от обявяването на София за столица на България.  \r\n*** \r\nОт 9.30 часа III състав на Специализирания наказателен съд ще гледа делото срещу Иван К. за кумулиране на наказанията. \r\n*** \r\nОт 09.30 часа в спортната зала на Студентски център „Америка за България“ ще се проведе Панаир на професионалната реализация. \r\n*** \r\nОт 10.00 часа III състав на Специализирания наказателен съд ще заседава по делото срещу Иван К. и Димитър Г. за квалифицирани състави на изнудване. \r\n*** \r\nОт 10.00 часа в зала „Проф. Марин Дринов“ на БАН (ул. „15-ти ноември“ 1) ще се състои конференция на тема „Папа Франциск в България“, по повод предстоящото идване на Папата у нас. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад относно заявление на „Топлофикация – Враца“ ЕАД за одобряване на Общи условия за продажба на топлинна енергия за битови нужди от „Топлофикация – Враца“ ЕАД на клиенти в град Враца. \r\n*** \r\nОт 11.00 часа в клуб „Журналист“ на Съюза на българските журналисти – ул. „Граф Игнатиев“ 4, ет. 1., Световното Движение за мир ще бъде представено пред медиите и представители на дипломатическия корпус. Участие ще вземе Пламена Заячка, председател на Инициативния комитет на Световното Движение за мир. \r\n*** \r\nОт 11.00 часа на пл. „Свети Александър Невски“ кметът на София Йорданка Фандъкова ще връчи знамена на столичните училища по повод 140-годишнината от обявяването на София за столица на България. В тържествената церемония по освещаване на знамената участие ще вземат Националната гвардейска част, Гвардейският представителен духов оркестър, Представителният ансамбъл на въоръжените сили и представители на Софийската Света митрополия.   \r\n*** \r\nОт 11.00 часа в заседателна зала на Националната библиотека „Св. св. Кирил и Методий“ ще се проведе брифинг по повод началото на основен ремонт на покрива на сградата. \r\n*** \r\nОт 11.00 часа в Галерия Академия (НХА, ул. Шипка 1,) ще се открие изложбата на ГРУПА ГРАДЪТ. \r\n*** \r\nОт 11.30 часа в двора на ГД „Национална полиция“ ще се състои брифинг за представяне на окончателните данни от проведената 24-часова операция за контрол на скоростта.  \r\n*** \r\nОт 13.00 часа IХ състав на Специализирания наказателен съд ще гледа делото за организиране и ръководене на организирана престъпна група срещу Гроздан Т., Иван П., Калоян Г., Емил К., Стефан Е., Виктория К., Александър Н., Венцислав Й., Милко В. и Милчо А.  \r\n*** \r\nОт 13.30 часа XI състав на Специализирания наказателен съд ще заседава по делото срещу Станислав М. и Крум Р. за организиране и ръководене на организирана престъпна група.  \r\n*** \r\nОт 13.30 часа 8 състав на Софийския градски съд ще гледа делото срещу Николай Ненчев.  \r\n*** \r\nОт 16.00 часа в централното фоайе на Ректората на Софийския университет да бъде даден старт на инициативата „Твоето бъдеще е тук. Успехът е в България.“  \r\n*** \r\nОт 16.00 часа до 18.00 часа ще се проведе обиколка с празничния ретро трамвай по повод 140-годишнината от обявяването на София за столица на България. Маршрутът е: пл. „Възраждане” - бул. „Христо Ботев” - пл. „Македония” - ул. „Алабин” - бул. „Мария Луиза” - Централна гара - бул. „Христо Ботев” - пл. „Възраждане”.  \r\n*** \r\nОт 17.00 часа в Галерия на открито в Градската градина Държавна агенция „Архиви” и Столична община представят изложбата „Да съградиш столица”.  \r\n*** \r\nОт 17.30 часа в „Before and After“ (къщата на Мара Белчева на ул. „Христо Белчев“ 12) ще бъде представен романът „Зара. Страници из един дневник“ на неизвестната писателка Евгения Димитрова.  \r\n*** \r\nОт 18.00 часа в Ларгото ще се проведе концерт на Софийския духов оркестър с диригент Васил Делиев по повод 140-годишнината от обявяването на София за столица на България.  \r\n*** \r\nОт 18.00 часа в галерия „София“ на Столична библиотека ще бъде открита изложбата „С порива на птиците“ на Регионален исторически музей - Добрич. \r\n*** \r\nОт 20.30 часа на площад „Княз Александър I” ще започнат празнични илюминации по повод 140-годишнината от обявяването на София за столица на България. \r\n*** \r\nОт 09.30 часа в ДГ „Надежда” ще се състои библиотечен уъркшоп  „Моята първа книжка”. От 17.30 часа в Градската библиотека ще се представи книгата „Техническа проверка” на Ангел Иванов. Събитията са част от програмата „Дни на книгата 2019“. \r\n*** \r\nВ Балканския център към Американският университет ще се проведе Национално събрание на БМЧК. \r\n*** \r\nОт 11.00 часа в аудитория „Андрей Делчев“ в Академичния център „Балкански“ на Американския университет в България ще бъде открита инициативата The Free Market Road Show 2019.  \r\n*** \r\nОт 10.30 до 12.00 часа в заседателната зала на общинската администрация ще се проведе среща на тема „Мерки по ПРСР за земеделските стопани в област Видин“. \r\n*** \r\nОт 11.00 часа в малкия клуб на ОДМВР – Бургас ще се проведе брифинг за предоставяне на резултатите от акцията за контрол на скоростта.  \r\n*** \r\nОт 11.00 часа в новата част на Приморския парк ще се състои залесяване по повод Седмицата на гората.  \r\n*** \r\nОт 13.30 часа ИК „За развитие на местната демокрация” ще внесе официално предложението за въвеждане на райони и избираеми районни кметове в „Центъра за административно обслужване” на Община Бургас (ул. „Александровска” 26).  \r\n*** \r\nОт 09.45 часа в местността „Салтанат“ в Морската градина ще бъде открита реновираната детска площадка за деца със специални образователни потребности. На събитието ще присъства посланикът на САЩ Ерик Рубин.  \r\n*** \r\nОт 10.00 часа в пункт за базиране Варна ще се проведе военен ритуал за тържествено сдаване и приемане на длъжността „Командир на Пункт за базиране - Варна”. \r\n*** \r\nОт 12.15 часа в Хотел „Терма Еко“, Кранево ще се състои официалното откриване на XXIV Пролетен семинар на Фондация Българска Памет под мотото „Иновации, прогрес и дигитален свят“  \r\n*** \r\nОт 13.00 часа на Сцена „Ротонда“ в сградата на Драматичния театър „Стоян Бъчваров“ ще се проведе пресконференция с участието на проф. Роман Федчук. Той ще представи ценната цигулка „Гуарнери“ от 16 век.  \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Калина Пеева ще приема граждани. \r\n*** \r\nОт 16.30 часа на петия етаж на Съдебната палата на площад „Независимост“ ще бъде открита изложба на възпитаник на Школа „Дедал“. \r\n*** \r\nОт 18.00 часа в Радио Варна ще се проведе премиера на книгата на Ангел Дюлгеров  „Думи от дългия път. Онтология на болката в поезията на Борис Христов“. \r\n***  \r\nОт 10.30 часа в детски отдел на РБ „П. Р. Славейков“ ще гостуват деца от ДГ „Ален Мак” по случай Деня на детската книга.  \r\n***  \r\nОт 11.00 часа в пресклуба на БТА ще се състои пресконференция на ректора на Великотърновския университет проф. Христо Бонджолов по актуални въпроси.   \r\n***  \r\nОт 14.00 часа в детски отдел на РБ „П. Р. Славейков“ ще гостуват деца от Детска занималня „Мечо Пух“ по случай Деня на книгата. \r\n***  \r\nОт 18.30 часа в Клуб 7 ще се проведе среща-разговор с декана на филологическия факултет проф.д-р Ценка Иванова на тема „Реализация след завършване на висше образование“.  \r\n***  \r\nОт 19.00 часа в МДТ „Константин Кисимов“ ще бъде представен „Декамерон“ – комедия по Джовани Бокачо.  \r\n***  \r\nОт 19.00 часа на стадион „Ивайло“ ще се проведе безплатна тренировка на открито.  \r\n*** \r\nОт 11.00 часа в Регионалния пресклуб на БТА ще се проведе пресконференция, на която ще бъдат представени постигнатите резултати по проект “Регионална мрежа за социална кохезия”, финансиран по Програма ИНТЕРРЕГ V-A Румъния – България и изпълнявана в партньорство с асоциация Василиада - Крайова.  \r\n*** \r\nОт 11.00 часа кметът на Община Видин Огнян Ценков ще направи обиколка на част от готовите обекти, предвидени за асфалтиране в капиталовите разходи за 2019 г. Първият обект е пешеходната алея до крепостта „Баба Вида“, ще бъде направен оглед на ул. „Феликс Каниц“ в квартал „Акджамия\" и на междублокови пространства в ж.к. „Гео Милев“. \r\n*** \r\nОт 13.30 часа в залата на 6 ет. в административната сграда на Общината кметът Огнян Ценков ще награди Ивана Виткова от Общинския младежки съвет за превенция на зависимости, във връзка с успешното й представяне на Световен младежки форум през месец март във Виена, Австрия. \r\n*** \r\nОт 14.00 часа в ОДМВР Враца ще се проведе брифинг. \r\n*** \r\nОт 17.00 часа в Малка зала на ХГ „Иван Фунев“ ще бъде представена историята на „Практическо селскостопанско училище по бубарство и птицевъдство - Враца“. \r\n*** \r\nОт 19.00 часа в Камерна зала на ДКТ ще се играе „Тартюф“ по Молиер. \r\n*** \r\nОт 11.00 часа в сградата на кметството ще се проведе срещата на жителите на село Маломир с началника на полицейското управление гл. инсп. Румен Симеонов.  \r\n*** \r\nОт 09.00 часа в малката заседателна зала на общинската администрация зам.-кметът д-р Емилия Баева ще представи  програмата на четвъртото издание на кампанията „Бъди здрав“.  \r\n*** \r\nОт 9.30 часа в Държавен куклен театър „Дора Габе“ ще се играе Куклен спектакъл „Жабокът и слънчевата дъщеря“. \r\n*** \r\nОт 18.00 часа в Регионална библиотека „Дора Габе“ Център за природосъобразен живот и помощ и Регионална библиотека  „Дора Габе” представят Христо Нанев. \r\n*** \r\nОт 18.30 часа в Кафене „Стария Добрич“ ще се състои прожекция на филма  \r\n„Забраненото образование\". \r\n*** \r\nОт 12.15 часа в Хотел „Терма Еко“ ще се състои официалната церемония по откриването на XXIV Пролетен семинар на Фондация Българска Памет под мотото „Иновации, прогрес и дигитален свят“.  \r\n*** \r\nОт 16.00 часа ПП ГЕРБ организира граждански диалог на тема регионално развитие в конферентната зала на комплекс „Арпезос“. \r\n*** \r\nОт 18.00 часа в залата на Общински театър – Кюстендил ще се състои официалното откриване на Международния конкурс „Академик Марин Големинов”. \r\n*** \r\nОт 10.00 часа началникът на полицейското  управление в Каолиново гл. инсп. Кирил Кирилов ще проведе среща с жителите на Никола Козлево в сградата на кметството.   \r\n*** \r\nОт 11.00 часа в Регионалния пресклуб на БТА ще се състои информационна среща, организирана от Сугестопедия Център за работа с деца от 7 до 14 години в Плевен. Ръководителят на проекта Преслав Гайдарски ще представи първия отбор по Роботика в Плевен и предстоящо събитие.  \r\n*** \r\nОт 11.00 часа заместник-началникът на отбраната генерал-лейтенант Димитър Илиев ще наблюдава стрелби на участниците в курс по начална военна подготовка. \r\n*** \r\nОт 10.00 часа в зала № 1 Окръжният съд ще заседава по делото срещу Красимир Ф. и Петър Ф. Те са обвинени за това, че са въвели в заблуждение трима души и са причинили имотна вреда на 5 дружества в размер на 1 076 000 лв. \r\n*** \r\nОт 12.00 часа в Регионалния пресцентър на БТА ще се проведе пресконференция на Коалиция „Кауза Пловдив“. \r\n*** \r\nВ 14.00 часа в двора на Балабановата къща в Стария град ще се проведе кураторски тур от Натали Хойос и Райналд Шумахер. \r\n*** \r\nОт 19.00 часа ще се проведе традиционният пролетен бал на Държавна опера – Пловдив. \r\n***   \r\nОт  10.00 до 16.00 часа Регионална дирекция по горите-Сливен организира „Ден на отворените врати“, като посетителите ще могат да се срещнат със служители от дирекцията, да видят презентации и експозиции за лесовъдската професия и грижите, които се полагат за гората. \r\n*** \r\nОт 14.00 часа директорът на Регионалната дирекция по горите ще даде пресконференция по повод „Седмица на гората – 2019 г.”. \r\n*** \r\nОт 18.00 часа в зала на първи етаж в РБ „З. Княжески“ ще се състои оперен концерт по повод 65-годишнината от създаването на Регионалната библиотека. \r\n*** \r\nОт 18.00 часа в Къща музей „Гео Милев” ще се проведе среща с писателя  \r\nМарек Шинделка. \r\n*** \r\nОт 19.00 часа в Драматичния театър ще се играе постановката „Снаха”  от Георги Караславов. \r\n*** \r\nОт 19.00 часа на сцената на Държавна опера-Стара Загора ще се състои пролетна премиера на Коледната приказка „Лешникотрошачката“. \r\n*** \r\nОт 10.00 часа ще започне Колопоход - „Здраве и спорт за децата на Струмяни\". \r\n***   \r\nОт 11.00 часа в зала 28 на Община Търговище ще бъде дадена на пресконференция за кампания за почистване на града и населените места преди Великден.  \r\n*** \r\nОт 17.00 часа в спортна зала „Спартак“ ще се проведе детски спортен празник.  \r\n*** \r\nОт 10.00 часа в Административен информационен център „Кьошкове“ ще бъдат обявени режимите за достъп до пещера „Бисерна“, както и резултатите от обследването на пещерата от специалисти от БАН.", "date": "2019.04.03", "title": "Предстоящи събития в страната за 3 април (Агенция „Фокус“)"}
{"url": "http://www.focus-news.net/news/2019/04/03/2642094/pazardzhik-po-malko-suitsidni-opiti-sa-registrirani-prez-izminalata-godina-v-oblastta.html", "text": "По-малко суицидни опити са регистрирани през изминалата година в област Пазарджик. Това съобщиха от  Регионална здравна инспекция (РЗИ)-Пазарджик . През 2018 г. инспекторите от РЗИ-Пазарджик са регистрирали с 27 по-малко суицидни опита в сравнение с предходната 2017 година. Получената информацията е на база попълнени суицидни карти, подадени от медицинските специалисти от лечебните заведения и центровете за спешна помощ в област Пазарджик и въведени в Националния електронен регистър на суицидните опити в Република България. След генериране на данни за 2018 г. се констатира, че са регистрирани общи 68 суицидни опита – 43 нереализирани и 25 реализирани. През предходната година броят им е бил 95. Намалели са значително неуспешните опити за самоубийство – с 24 броя. При опитите, завършили със смърт, не се отчита съществена промяна.", "date": "2019.04.03", "title": "Пазарджик: По-малко суицидни опити са регистрирани през изминалата година в областта"}
{"url": "http://www.focus-news.net/news/2019/04/03/2642143/kardzhali-grazhdanski-dialog-na-tema-regionalno-razvitie-shte-se-provede-v-grada.html", "text": "Граждански диалог на тема регионално развитие ще се проведе в Кърджали. Това съобщиха от пресцентъра на  ПП ГЕРБ . Събитието е част от платформата за граждански диалози под надслов „Европа в нашия дом“ и ще започне в 16.00 часа в конферентната зала на комплекс „Арпезос“. \r\nУчастие във форума ще вземат председателят на Народното събрание Цвета Караянчева, заместник-министърът на регионалното развитие и благоустройството Николай Нанков, областният управител Никола Чанев, браншовици, представители на бизнеса и граждани. \r\nВъв фокуса на обсъжданията ще бъдат националните и местните приоритети в регионалното развитие, европейската солидарност и ключовите инфраструктурни проекти на областно ниво. Форумът ще се проведе при отворени врати.", "date": "2019.04.03", "title": "Кърджали: Граждански диалог на тема регионално развитие ще се проведе в града"}
{"url": "http://www.focus-news.net/news/2019/04/03/2642091/tass-tramp-zayavi-che-sasht-ne-se-otkazvat-da-normalizirat-otnosheniyata-si-s-rf.html", "text": "Президентът Доналд Тръмп не се отказва от многократно заявеното си желание да подобри отношенията на САЩ с Русия, информира  ТАСС .Това той е заявил отново във вторник , докато е отговарял на въпроси на журналисти след срещата си в генералния секретар на НАТО Йенс Столтенберг в Белия дом.   \r\n\"Надявам се, че тя [Русия] няма да е заплаха за сигурността. Надявам се, че ще имаме добри отношения с Русия, а също, с Китай и с всички останали \", е заявил Тръмп.   \r\nВ същото време той високо е оценил ролята на НАТО и е потвърдил намерението на Вашингтон да настоява пред съюзниците да увеличат  разходите си за отбраната. \r\nСтолтенберг е отговорил, че \"съюзниците отделят вече повече средства и това им дава нови сили \", необходими за поддържане на \"ползващото се с доверие правило за въздържане \".  Ивелина Ватова", "date": "2019.04.03", "title": "ТАСС: Тръмп заяви, че САЩ не се отказват да нормализират отношенията си с РФ"}
{"url": "http://www.focus-news.net/news/2019/04/03/2642092/tass-tramp-obyavi-za-pozorni-namereniyata-na-demokratite-da-provedat-novi-razsledvaniya-po-deloto-rf.html", "text": "Президентът на САЩ Доналд Тръмп определи като позор и причиняващи вреда на страната действията на демократите, които възнамеряват да проведат редица нови разследвания в Камарата на представителите в американския Конгрес по повод т.нар. „таен сговор“ на предизборния щаб на Тръмп с Русия, предава  ТАСС .  \r\nГлавата на вашингтонската администрация дал тази оценка във вторник, докато отговарял на журналистически въпрос по време на срещата с генералния секретар на НАТО Йенс Столтенберг в Белия дом. Той припомнил, че приключилото разследване, водено от спецпрокурора Робърт Мюлер не е стигнало до никакви данни за таен сговор.   \r\n\"Сега се опитваме да започнем този процес от самото му начало и това е позор, аз поне така мисля. Демократите се опитват да нанесат вреда на държавата ни и това не трябва да се допуска \", е мнението на президента.   \r\nТой е пояснил също, че \"каквото и да им се предостави по това дело, то няма да им бъде достатъчно. Може да им дадем този 400-страници доклад (едно от настояванията на демократите е да им се предостави пълният доклад – бел. ТАСС), може да им дадем и 800-страници доклад, и все ще са недоволни. Винаги ще се връщат и ще заявяват, че това не им е достатъчно\", изтъква Тръмп.  \r\nТой отбелязва, че разследването на Мюлер е продължило две години и е имало бюджет над 30 млн. щатски долара: „според мен това е безсмислено загубено време, това е политика на твърде ниско равнище \", президентът е изразил надежда да се започне разследване за това как и кога са започнали да се разбират по този казус Мюлер и ФБР.   Ивелина Ватова", "date": "2019.04.03", "title": "ТАСС: Тръмп обяви за позорни намеренията на демократите да проведат нови разследвания по „делото РФ“"}
{"url": "http://www.focus-news.net/news/2019/04/03/2642095/v92-sarbiya-chernogorska-drama-narod-i-duhovnitsi-branyat-srabski-baptisteriy.html", "text": "Във вторник черногорската полиция се е оттеглила след опит да обкръжи остров, където се намира баптистерий, собственост на Сръбската православна църква, предава белградското радио  В92 .  \r\nСуза Негошевият баптистерий е разположен недалеч от град Тиват на адриатическия бряг, черногорските власти го бяха определили за събаряне. Процедурата по разрушаване на храма трябваше да се извърши във вторник, но тя беше спряна от духовниците и хората, които се събраха на мястото.   \r\nСпоред черногорската държавна телевизия, полицията също се е оттеглила, след като духовниците са ги призовали да не се намесват. Рано сутринта полицията е започнала да идва на острова на многочислени групи, обкръжила е баптистрерия, тъй като събарянето му е било обявено за 9.00 ч. сутринта. През цялата нощ са били камбаните, приканвайки богомолците да окажат съпротива с молитвите си.   \r\nВ  09:00 ч. е започнала сутрешната служба в храма. Според черногорските медии, на нея са присъствали безпрецедентно голям брой християни. Сред тя хе имало членове на черногорския парламент от опозиционния „Демократичен фронт“, лидерът на извънпарламентарната партия „ Истинска Черна гора“ Марко Милачич, редица общественици и представители на местната власт от Тиват, Котор, Херцег-Нови и Будва.   \r\nСъбарянето на храма е било обявено от Министерството на устойчивото развитие и туризма.    \r\nБаптисерият представлява възстановена сграда на древен храм, построен на същото място преди повече от 11 века.    Ивелина Ватова", "date": "2019.04.03", "title": "В92 (Сърбия): Черногорска драма: Народ и духовници „бранят“ сръбски баптистерий"}
{"url": "http://www.focus-news.net/news/2019/04/03/2642099/the-daily-express-barkou-i-mey-na-raba-na-voyna-za-vota.html", "text": "Бъркоу и Мей са на ръба на война за вота, Лора Куенсбърг разкрива слухове от Долната камара, съобщава  The Daily Express .  \r\nИма вероятност Тереза Мей и Джон Бъркоу да се изпокарат заради цялата парламентарна война, която се води около плановете на премиера да върне отново в Уестминстър своята сделка по Брекзит за нов вот в Камарата на общините.  \r\nНа три пъти Мей настоя пред депутати де гласуват сделката й, или елементи от нея. И трите пъти Долната камара я отхвърли с голямо мнозинство при всяко гласуване. Сега министър председателят на Великобритания, както се твърди, планира четвърти вот, след като депутатите на два пъти не успяха да постигнат пълно мнозинство, докато гласуваха алтернативните планове. Председателят на Камарата на общините обаче, Джон Бъркоу, вече предупреди, че той няма да допусне вот за нейния проект, освен ако той не е чувствително променен в сравнение с предложението за сделка, което Мей даваше за гласуване в последните седмици.   \r\nВ Туитър политическият редактор от БиБиСи Лора Куенсбърг  написа: „Слуховете тази сутрин (вторник – бел. ред.) дадоха на правителството ясно да разбере , че според чиновниците от Камарата на общините Бъркоу няма да позволи правителството да се върне в Парламента със същата сделка, но за нов вот.  \r\n“Един източник каза, че това е „ГОЛЯМ ПРОБЛЕМ“ – с главни букви, НО от офиса на Председателя отговориха „Все още не е решено, да почакаме и ще видим“.   \r\nТереза Мей преминава през маратон от сесии на кабинета, където се опитва и пробива  „задънената улица“, наречена Брекзит.  Ивелина Ватова", "date": "2019.04.03", "title": "The Daily Express: Бъркоу и Мей на ръба на война за вота"}
{"url": "http://www.focus-news.net/news/2019/04/03/2642098/kardzhali-aktrisata-velina-yasenova-chete-prikazki-v-detska-gradina-vyara-nadezhda-i-lyubov.html", "text": "Актрисата Велина Ясенова чете приказки в детска градина „Вяра, Надежда и Любов“ в Кърджали. Това съобщи за  Радио „Фокус“  Уляна Ганева, директор на Регионална библиотека „Н. Й. Вапцаров“, която е организатор на четенето. „Актрисата предложи като интересна игра децата да познаят от кои андерсенови приказки са прочетените от нея откъси“, каза още Уляна Ганева.  \r\nВ рамките на Международния ден на детската книга и изкуствата за деца започна и Националният маратон на четенето. Инициативата продължава до 23 април и цели стимулиране у децата и подрастващите интерес към книгата и четенето. По време на маратона писатели, артисти, художници и публични личности четат приказки на деца.", "date": "2019.04.03", "title": "Кърджали: Актрисата Велина Ясенова чете приказки в детска градина „Вяра, Надежда и Любов“"}
{"url": "http://www.focus-news.net/news/2019/04/03/2642097/izvestiya-nebenzya-obyavi-usloviyata-za-po-natatashnoto-yadreno-razorazhavane.html", "text": "Постоянният представител на Русия в ООН Василий Небензя обяви условията, нужни за по-нататъшното ядрено разоръжаване в света, пише вестник  „Известия“ .   \r\nПо думите му, световната общност трябва да реши проблемите, свързани с разгръщането на американските система за противовъздушна отбрана в различните страни, вероятността от поява на въоръжение в космоса и едностранния натиск, който се упражнява чрез въвеждане на санкции, които не са одобрени от Съвета за сигурност на ООН.   \r\nОсвен това, за да се създадат предпоставки за ядрено разоръжаване, е нужно да се оздрави стратегическата ситуация в отделни региони и в света като цяло.   \r\n«Това е възможно само ако се отчете целият комплекс от фактори, които оказват въздействие на стратегическата стабилност и международната сигурност“, е заявил руският дипломат. Към тези фактори той отнася именно американското разгръщане  \r\nПо целия свят на системи за противовъздушна отбрана, разработката на висококачествени настъпателни оръжия, милитаризацията на космоса, разхлабване на самите международни договори в сферата на контрола над въоръженията и опити да се отслаби отбранителния потенциал над другите държави.   \r\n«Докато не се разрешат посочените проблеми едва ли е възможно да се постигне международна сигурност, която да е благоприятна, за да се предприемат по-нататъшни стъпки по пътя към ядреното въоръжаване », обобщава Небензя.  Ивелина Ватова", "date": "2019.04.03", "title": "„Известия“: Небензя обяви условията за по-нататъшното ядрено разоръжаване"}
{"url": "http://www.focus-news.net/news/2019/04/03/2642171/mishel-barnie-brezkit-bez-sdelka-e-po-veroyaten-s-vseki-izminal-den-ostavat-tri-vazmozhnosti.html", "text": "През последните дни е станало още по-вероятно Великобритания да излезе от Европейския съюз без сделка, заяви главният преговарящ за Брекзит от страна на Съюза Мишел Барние, цитиран от  Reuters . \r\n„През последните дни сценарият за Брекзит без сделка стана по-вероятен, но все още можем да се надяваме да го избегнем“, заяви Барние, като добави, че Брюксел е готов да приеме оставането на Обединеното кралство в митническия съюз, или отношения, близки до тези, които ЕС има с Норвегия. \r\nГоворейки на събитие в Брюксел, след като британският парламент отхвърли алтернативите на споразумението за развод на премиера Тереза Мей, главният прегоравящ на Брюксел каза, че Великобритания вече има три възможности преди да напусне 12 април. \r\n„Обединеното кралство сега трябва да посочи пътя напред или да посочи план - каза Барние. - Още днес повече от всякога“. \r\nПо неговите думи, Лондон все още може да приеме спряната сделка, която бе договорена от премиера Тереза Мей, като натърти, че това е „единственият начин“ Великобритания да излезе от Съюза организирано. Сред другите варианти са Брекзит без сделка, или дълго отлагане на датата на напускане на Великобритания, отбеляза Барние, като добави, че фрагментираният парламент на Великобритания ще поеме отговорността за тях. \r\nКакто отбеляза главният преговарящ на ЕС, дългото отлагане на излизането на Лондон би довело до организиране на избори за Европейски парламент във Великобритания през май и излъчване на британски представители в Европейската комисия. \r\nФранцузинът каза, че няма добавена стойност за Брекзит и подчерта, че 27-те държави от ЕС, останали заедно, вече са готови за рязко разделяне. \r\n„Подготовката за развод без сделка не означава, че всичко ще мине гладко. Ще има проблеми. Да си подготвен не означава, че всички непредвидени смущения биха могли да бъдат управлявани от ЕС“, обясни Барние. \r\nЛидерите на ЕС, включително Тереза Мей, ще се срещнат в Брюксел на 10 април, за да вземат решение за следващите стъпки. \r\nПревод и редакция:", "date": "2019.04.03", "title": "Мишел Барние: Брезкит без сделка е по-вероятен с всеки изминал ден, остават три възможности"}
{"url": "http://www.focus-news.net/news/2019/04/03/2642222/premierat-boyko-borisov-razgovaryah-s-premiera-zoran-zaev-za-katastrofiraliya-samolet-nashiyat-helikopter-ot-snoshti-e-v-gotovnost-da-okazhe-pomosht.html", "text": "Разговарях с премиера Зоран Заев за катастрофиралия самолет, нашият хеликоптер от снощи е в готовност да окаже помощ. Това каза министър-председателят Бойко Борисов в началото на днешното правителствено заседание, предаде репортер на  Агенция „Фокус“ . \r\n„Разговарях с македонския премиер Зоран Заев. От снощи сме в комуникация, правят всичко възможно да стигнат до катастрофиралия самолет. Нашият хеликоптер е готов от снощи. Засега се счита, че ще стигнат, тъй като е много непристъпна местността. Дано по-бързо стигнат, за да видим и причините за катастрофата“, каза Борисов. Той честити и празника на град София. \r\nЦветилена СИМЕОНОВА", "date": "2019.04.03", "title": "Премиерът Бойко Борисов: Разговарях с премиера Зоран Заев за катастрофиралия самолет, нашият хеликоптер от снощи е в готовност да окаже помощ"}
{"url": "http://www.focus-news.net/news/2019/04/03/2642104/afp-pompeo-shte-propusne-razgovorite-na-ministrite-ot-g7-vav-frantsiya.html", "text": "Държавният секретар Майк Помпео ще пропусне министерската среща на Г7 тази седмица в Париж. Това са обявили от Държавния департамент, като са аргументирали отсъствието на американския външнополитически глава с напреженията между Европа и президента Тръмп, предава  AFP .   \r\nОфициално отсъствието на Помпео не се обяснява, но е ясно, че то идва като резултат от цяла поредица от несъгласия, включително и американския отказ да се постигне окончателно международно споразумение по иранската ядрена програма и за климата.   \r\nОт Държавния департамент информират, че САЩ ще се представлява от заместник държавния секретар Джон Съливан, който ще се придружава от Дейвид Хейл, висш американски дипломат от кариерата, на разговорите в петък и събота в Динар, на брега на Бретан.. \r\nСъливан ще се „включи в дискусиите с по-общ характер, включително и по ситуацията във Венецуела, дестабилизиращото иранско поведение в Близкия изток, отговорното поведение на държавите в киберпространството и окончателната денуклеаризация на Северна Корея“, се казва в съобщението на ведомството.   \r\nЗапитан за обяснение по повод отсъствието на Помпео, говорителят на Държавния департамент Робърт Паладино не посочва специални причини: „Трансатлантическите съюзи са по-силни от когато и да било“.  Помпео има „пълна вяра“ в Съливан и в „способностите му да развива интересите на Америка, свързани с националната й сигурност“, е казал той.   \r\nПреди това обаче Помпео ще се срещне с няколко от своите партньори от Г7 във Вашингтон още в сряда и четвъртък по време на тържествената среща, на която ще се отбележи 70-та годишнина от създаването на НАТО, той обаче няма други ангажименти до края на седмицата.   \r\nОсвен САЩ и Франция в Г7 влизат Великобритания, Канада, Германия, Италия и Япония.Очаква се френският президент да представи амбициозна програма на срещата на върха на Г7 през август, която ще се проведе в морския курорт Биариц, за нейната подготовка именно се предполага, че сега ще се събират министрите. Френските домакини не пропускат и за миг спомена от миналогодишната среща в Канада, на която Тръмп отказа да подпише окончателното комюнике за срещата и открито критикува домакините в лицето на канадския премиер Джъстин Трюдо, за търговските политики на страната.    Ивелина Ватова", "date": "2019.04.03", "title": "AFP: Помпео ще пропусне разговорите на министрите от Г7 във Франция"}
{"url": "http://www.focus-news.net/news/2019/04/03/2642103/nezavisimaya-gazeta-frantsiya-napomni-na-velikobritaniya-kolko-veche-se-protochva-razmisalat-za-brekzit.html", "text": "В близките месеци предстои жестоко излизане за Великобритания от ЕС, ако в страната не се постигне консенсус по варианта за напускане на Евросъюза . За това заявява във вторник външният министър на Франция Жан-Ив льо Дриен в коментар за заявлението на британския премиер, че е нужна нова отсрочка на излизането на Обединеното кралство от блока, пише  „Независимая газета“ .   \r\n\"Ако трябва всеки път да отговаряме на нещо ново, това означава да изгубим цял ден“, казва Льо Дриен. „ Много е сложно да се следят всички събития, включително и последните гласувания. По нито едно от тях не беше постигнато мнозинство. Три години след като британците решиха да излязат от Евросъюза, би било прекрасно, ако Великобритания най-сетне стигне до някакво споразумение. В противен случай в месеците, които се задават, предстои жесток вариант за излизането й“.  Ивелина Ватова", "date": "2019.04.03", "title": "„Независимая газета“: Франция напомни на Великобритания колко вече се проточва размисълът за Брекзит"}
{"url": "http://www.focus-news.net/news/2019/04/03/2642102/the-daily-mail-kakvo-se-sluchva-che-mey-se-obrashta-kam-korbini.html", "text": "Премиерът ще се опита да отложи Брекзит с няколко месеца и ще използва лейбъристка подкрепа, за да организира плавно и меко излизане от Евросъюза, … но само ако и в Брюксел се съгласят, пише   The Daily Mail .  \r\nПредложението на Тереза Мей за разговори с Джеръми Корбин трасира пътя за нова драма в Уестминстър, ако Долната камара решава какво да е бъдещето на британския Брекзит. Тя трябва да изготви нов план и да го солжи в джоба си до 10 април, когато е спешната среща на Европейския съвет. Последният шанс за Камарата е във вторник през нощта, което означава, че до тогава разговорите с Корбин трябва да се проведат.  \r\nАко Мей може да изготви сделката, много вероятно е Брекзит отново да бъде отложен, но парламентът ще трябва следващата седмица да подкрепи тази промяна на датата за напускане на ЕС.  \r\nСлед това до 22 май трябва да се приеме законопроект, с който да се очертае процедурата за напускане преди 22 май и така да се гарантира, че Обединеното кралство няма да участва в европейските парламентарни избори.    \r\nАко премиерът не може да изготви сделка, както тя казва, двамата лидери ще трябва да седнат и да разработят „известен брой от опции“, които да предложат за бъдещото партньорство, които да се приемат чрез серия от вотове в Общините.  \r\nКорбин се съгласи да разговаря, като обеща да не поставя никакви „ограничения“ за срещата. Той обаче предупреди, че принципите му задължително го карат да се съобразява с „нуждите“ на хората, които са избрали всички депутати и потребността да се избегнат опасностите от блокиране“.  Освен това той предупреди, че лейбъристите ще „се държат в запас“ опцията за обсъждане на вот на доверие към правителството, ако то се „окаже неспособно да командва мнозинството в Камарата на общините“.    \r\nМей даде сигнал, че ако двамата не постигнат съгласие, тя ще накара Парламента да предложи алтернатива. Каквото и да планира тази нощ Мей, бунтовниците сред депутатите вече контролират Камарата и да готови да се опитат  и да променят закона, за да принудят правителството да приеме всякакви условия, само и само да се избегне  излизане без сделка.   Какво съобщи премиерът снощи?   \r\nТя обяви, че разводът и сделката покрай него няма да се променят, но съобщи, че тя ще търси консенсус с Джеръми Корбин по политическата декларация за окончателното споразумение между ЕС и Обединеното кралство.   Какво значи това?    \r\nТова означава, че Мей е загърбила всяка надежда да победи останалите все още брекзитиери сред торите и депутатите от Демократическата юнионистка партия, като ползва условията по своя проект за сделка. В бъдеще Мей ще трябва да се откаже от много от совите червени линии – включително евентуално и от свободно движение и търговски сделки.   Какво ще се случи, ако Корбин каже „Не“?   \r\nМей обяви, че ако не постигне договореност с Корбин, ще накара Парламента да предложи възможности – и обеща да следва заповедите на депутатите.   Кога ще се случи Брекзит?   \r\nТрудно е да се каже – но няма да е следващата седмица на 12 април. Мей заяви, че ще иска от ЕС ново удължаване на действието на Член 50, „по възможност за най-къс срок“, а това означава и когато сделката й бъде одобрена. Премиерът продължава да настоява, че трябва да се излезе от ЕС преди 22 май, когато са изборите за Европейски парламент.   Ще се съгласи ли на подобно нещо ЕС?   \r\nТрудно е да се каже. ЕС обяви, че е готов на бъдещи удължавания на срока, ако има ясна цел и план. Разговори с отворен край за бъдещата рамка не се смятат за качествени.   \r\nВероятно по-.добрият вариант е ясна цел, която може да се договаря, за бъдещата рамка. Винаги от ЕС са казвали, че блокът е готов да приеме Великобритания обратно, ако тя реши да остане в Единния пазар и в Митническия съюз.   За какво трябва да е готова Мей?   \r\nТя трябва да има нов план в джоба си, когато следващата сряда се срещне с евролидерите. На практика разговорите с Корбин трябва да приключат в понеделник вечерта, а последният шанс на депутатите да кажат мнението си е вторник вечерта.   Какво ще направят утре бунтовниците сред парламентаристите?    \r\nУтре те ще имат нов различен план – да приемат проектозакон, според който правителството трябва да потърси отлагане на Брекзит, ако няма сделка.  Ивелина Ватова", "date": "2019.04.03", "title": "The Daily Mail: Какво се случва, че Мей се обръща към Корбин?"}
{"url": "http://www.focus-news.net/news/2019/04/03/2642105/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Президентът на Алжир Абделазис Бутефлика се преклони пред многоседмичните масови протести срещу управлението си и подаде оставка, така сложи край на своите две десетилетия във властта, пише в коментара си  The Guardian .   \r\n82-годишният лидер обяви оставката си във вторник вечерта, като изпрати кратко послание, в което съобщи, че “е уведомил председателя на Конституционния съвет за своето решение да прекрати мандата си“.   \r\nЛикуващи алжирци излязоха на улиците в столицата, развяващи националното знаме, за да отпразнуват победата си.   \r\n“Това е нещо ново. Лично за мен следващият президент ще е съвсем нов“, казва 20-годишната Нурхан Атмани, студентка, която редовно е участвала в протестите. “Щастлива съм. Възхитена съм и съм объркана. Но онова, което е най-важно, аз съм наясно. Това е само първата стъпка. Ние трябва да продължим докато не стигнем до честните, прозрачни избори и ново управление“  Арогантният режим на невидимия за Алжир мъж се изправи пред собственото си рухване   \r\n20-годишното управление на Бутефлика се превърна в символ на застаряващите режими в Близкия изток, а внезапният му край бележи нова победа за народния протест в региона.   \r\nКакво обаче предстои е съвсем неясно за една страна, която рядко е преживявала политически промени на върха, след като получи независимостта си от Франция през 1962 година.   \r\nПрезидентът, който във вторник напусна сцената, преживя сърдечен удар в 2003 година и от тогава рядко се появяваше пред публика. Смята се, че брат му Саид управляваше от негово име, но оставаше в сянка, подпомаган от хунта заговорници, наричани „Силата“ (Le Pouvoir).  \r\nМирни демонстранти излизаха на протести всеки петък от 22 февруари насам, като понякога техният брой достигаше стотици хиляди. Само за шест седмици те успяха да накарат Бутефлика да оттегли кандидатурата си за пети президентски мандат и да се оттегли от властта.   \r\nНатискът върху „вкаменилия се“ лидер дойде от самото му обкържение вътре в неговия режим, след като във вторник, ръководителят на властните алжирски военни среди Ахмед Гаид Салах призова Бутефлика незабавно да си ходи. “Нямаме повече време за губене … ясно решихме … да застанем редом с народа и да изпълним всички негови искания,”обяви Салах. \r\nДруги овластени фигури, включително и бившия премиер Ахмед Уяхиа също се присъединиха към призивите за оставката на президента.   \r\nСпоред Салах изявлението, което се появи в понеделник вечерта от офиса на президента и което обявяваше, че той ще напусне поста си преди края на сегашния си мандат, който изтича на 28 април, е написано от  „неконституционни и неупълномощени страни“. Така той се противопостави на непрогледната клика около Бутефлика, за която се носят слухове, че управлява от негово име.  \r\nПо Конституция временно ангажиментите на президента в такива случаи трябва да поеме председателя на Горната камара на алжирския парламент. Това е 77-годишният Адбелкадер Бенсалах. В срок от 90 дни трябва да се проведат и избори.  \r\nРастящите протести обаче окуражиха демонстрантите и те започват да настояват за нещо повече от обикновена президентска оставка.   \r\n“Съвсем ясно е, че амбициите на протестиращите нараснаха през последните седмици“, твърди Хлое Тееван, специалист от Магреба в Европейския съвет за международни отношения. „ Това очевидно е значителна победа, но не е достатъчна тя.“  \r\nХамза Заит, журналист и политолог в Алжир, столицата, е съгласен, че протестиращите ще са само временно доволни с тази оставка. „В началото хората само казваха „Не“ на неговия пети мандат, но после започнаха да искат и нещо повече“. Има някои, които твърдят, че това е победа. Но има и други, които настояват за още неща, защото тя не е достатъчна. Системата не може да се промени за седмица, имаме нужда от години за да постигнем реална промяна.“   \r\nВъншният министър на Франция заяви, че той е убеден, алжирците ще продължат своя демократичен преход по „мирен и отговорен начин“. В специално изявление Жан-Ив дьо Дриен обяви, че „това е важна страница в историята на Алжир. Ние вярваме в способността на всички алжирци да продължат по пътя към демокрацията в същия дух на спокойствие и отговорност“.   \r\nОчаква се в петък демонстрантите да се върнат на улиците. „Това е само върхът на айсберга“, според Ясмин Бушен от групата на „Млади активисти“(Les Jeunes Engagés): “Исканията ни не са се променили. Настояваме всички те да си ходят. Хората са в центъра на Алжир, ликуват заради тази миниатюрна победа, но в същото време и пеят, че всичко едвам сега започва. ” \r\n*** Бъркоу и Мей са на ръба на война за вота, Лора Куенсбърг разкрива слухове от Долната камара, съобщава  The Daily Express .  \r\nИма вероятност Тереза Мей и Джон Бъркоу да се изпокарат заради цялата парламентарна война, която се води около плановете на премиера да върне отново в Уестминстър своята сделка по Брекзит за нов вот в Камарата на общините.  \r\nНа три пъти Мей настоя пред депутати де гласуват сделката й, или елементи от нея. И трите пъти Долната камара я отхвърли с голямо мнозинство при всяко гласуване. Сега министър председателят на Великобритания, както се твърди, планира четвърти вот, след като депутатите на два пъти не успяха да постигнат пълно мнозинство, докато гласуваха алтернативните планове. Председателят на Камарата на общините обаче, Джон Бъркоу, вече предупреди, че той няма да допусне вот за нейния проект, освен ако той не е чувствително променен в сравнение с предложението за сделка, което Мей даваше за гласуване в последните седмици.   \r\nВ Туитър политическият редактор от БиБиСи Лора Куенсбърг  написа: „Слуховете тази сутрин (вторник – бел. ред.) дадоха на правителството ясно да разбере , че според чиновниците от Камарата на общините Бъркоу няма да позволи правителството да се върне в Парламента със същата сделка, но за нов вот.  \r\n“Един източник каза, че това е „ГОЛЯМ ПРОБЛЕМ“ – с главни букви, НО от офиса на Председателя отговориха „Все още не е решено, да почакаме и ще видим“.   \r\nТереза Мей преминава през маратон от сесии на кабинета, където се опитва и пробива  „задънената улица“, наречена Брекзит. \r\n*** Премиерът ще се опита да отложи Брекзит с няколко месеца и ще използва лейбъристка подкрепа, за да организира плавно и меко излизане от Евросъюза, … но само ако и в Брюксел се съгласят, пише   The Daily Mail .  \r\nПредложението на Тереза Мей за разговори с Джеръми Корбин трасира пътя за нова драма в Уестминстър, ако Долната камара решава какво да е бъдещето на британския Брекзит. Тя трябва да изготви нов план и да го солжи в джоба си до 10 април, когато е спешната среща на Европейския съвет. Последният шанс за Камарата е във вторник през нощта, което означава, че до тогава разговорите с Корбин трябва да се проведат.  \r\nАко Мей може да изготви сделката, много вероятно е Брекзит отново да бъде отложен, но парламентът ще трябва следващата седмица да подкрепи тази промяна на датата за напускане на ЕС.  \r\nСлед това до 22 май трябва да се приеме законопроект, с който да се очертае процедурата за напускане преди 22 май и така да се гарантира, че Обединеното кралство няма да участва в европейските парламентарни избори.    \r\nАко премиерът не може да изготви сделка, както тя казва, двамата лидери ще трябва да седнат и да разработят „известен брой от опции“, които да предложат за бъдещото партньорство, които да се приемат чрез серия от вотове в Общините.  \r\nКорбин се съгласи да разговаря, като обеща да не поставя никакви „ограничения“ за срещата. Той обаче предупреди, че принципите му задължително го карат да се съобразява с „нуждите“ на хората, които са избрали всички депутати и потребността да се избегнат опасностите от блокиране“.  Освен това той предупреди, че лейбъристите ще „се държат в запас“ опцията за обсъждане на вот на доверие към правителството, ако то се „окаже неспособно да командва мнозинството в Камарата на общините“.    \r\nМей даде сигнал, че ако двамата не постигнат съгласие, тя ще накара Парламента да предложи алтернатива. Каквото и да планира тази нощ Мей, бунтовниците сред депутатите вече контролират Камарата и да готови да се опитат  и да променят закона, за да принудят правителството да приеме всякакви условия, само и само да се избегне  излизане без сделка.   Какво съобщи премиерът снощи?   \r\nТя обяви, че разводът и сделката покрай него няма да се променят, но съобщи, че тя ще търси консенсус с Джеръми Корбин по политическата декларация за окончателното споразумение между ЕС и Обединеното кралство.   Какво значи това?    \r\nТова означава, че Мей е загърбила всяка надежда да победи останалите все още брекзитиери сред торите и депутатите от Демократическата юнионистка партия, като ползва условията по своя проект за сделка. В бъдеще Мей ще трябва да се откаже от много от совите червени линии – включително евентуално и от свободно движение и търговски сделки.   Какво ще се случи, ако Корбин каже „Не“?   \r\nМей обяви, че ако не постигне договореност с Корбин, ще накара Парламента да предложи възможности – и обеща да следва заповедите на депутатите.   Кога ще се случи Брекзит?   \r\nТрудно е да се каже – но няма да е следващата седмица на 12 април. Мей заяви, че ще иска от ЕС ново удължаване на действието на Член 50, „по възможност за най-къс срок“, а това означава и когато сделката й бъде одобрена. Премиерът продължава да настоява, че трябва да се излезе от ЕС преди 22 май, когато са изборите за Европейски парламент.   Ще се съгласи ли на подобно нещо ЕС?   \r\nТрудно е да се каже. ЕС обяви, че е готов на бъдещи удължавания на срока, ако има ясна цел и план. Разговори с отворен край за бъдещата рамка не се смятат за качествени.   \r\nВероятно по-.добрият вариант е ясна цел, която може да се договаря, за бъдещата рамка. Винаги от ЕС са казвали, че блокът е готов да приеме Великобритания обратно, ако тя реши да остане в Единния пазар и в Митническия съюз.   За какво трябва да е готова Мей?   \r\nТя трябва да има нов план в джоба си, когато следващата сряда се срещне с евролидерите. На практика разговорите с Корбин трябва да приключат в понеделник вечерта, а последният шанс на депутатите да кажат мнението си е вторник вечерта.   Какво ще направят утре бунтовниците сред парламентаристите?    \r\nУтре те ще имат нов различен план – да приемат проектозакон, според който правителството трябва да потърси отлагане на Брекзит, ако няма сделка.", "date": "2019.04.03", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/04/03/2642093/afp-badeshteto-na-alzhir-prinadlezhi-na-negoviya-narod-zayaviha-ot-sasht.html", "text": "Във вторник след като ветеранът президент Абделазис Бутефлика подаде оставката си под натиска на военните, САЩ са обявили, че бъдещето на Алжир принадлежи  на неговия народ, предава  AFP .   \r\n\"Въпросите, свързани с навигацията на този преход в Алжир, трябва да се задават на алжирския народ“, е заявил официално пред репортерите говорителят на Държавния департамент на САЩ Робърт Паладино.  Ивелина Ватова", "date": "2019.04.03", "title": "AFP: Бъдещето на Алжир принадлежи на неговия народ, заявиха от САЩ"}
{"url": "http://www.focus-news.net/news/2019/04/03/2642106/pregled-na-nyakoi-osnovni-temi-v-ruskiya-pechat-agentsiya-fokus.html", "text": "В близките месеци предстои жестоко излизане на Великобритания от ЕС, ако в страната не се постигне консенсус по варианта за напускане на Евросъюза . За това заявява във вторник външният министър на Франция Жан-Ив льо Дриен в коментар за заявлението на британския премиер, че е нужна нова отсрочка на излизането на Обединеното кралство от блока, пише  „Независимая газета“ .   \r\n\"Ако трябва всеки път да отговаряме на нещо ново, това означава да изгубим цял ден“, казва Льо Дриен. „ Много е сложно да се следят всички събития, включително и последните гласувания. По нито едно от тях не беше постигнато мнозинство. Три години след като британците решиха да излязат от Евросъюза, би било прекрасно, ако Великобритания най-сетне стигне до някакво споразумение. В противен случай в месеците, които се задават, предстои жесток вариант за излизането й“. \r\n*** Постоянният представител на САЩ в НАТО Кей Бейли Хатчисън разказва какви стъпки ще предприеме алианса в рамките на „пакет от мерки“ против Русия в Черно море, пише  „Взгляд“ .   \r\nПо нейните думи планира се „да се укрепи разузнаването, въздушното разузнаване“, както и да се изпратят повече кораби на НАТО в Черно море, за да „ се гарантира безопасно преминаване на украинските съдове през Керченския пролив, Азорско море“.   \r\nСпоред Хатчисън е «недопустимо украинските моряци да се държат все още в затвор в Москва ». Тя твърди, че хората трябва да се убедят, че «има възможност да се сдържи агресията на Русия ». \r\nОсвен това без доказателства постоянният американски представител в НАТО обвинява Русия в нарушаване на Договора за ликвидиране на ракетите със среден и малък обсег на действие. Както тя твърди, САЩ са били принудени да напуснат Договора като страна, тъй като е трябвало  „ да регулират военния потенциал, като се опитват да въздържат онези, които нарушават самия договор“. \r\nВисокопоставен представител на Държавния департамент обяви, че на срещата във Вашингтон ръководителите на външнополитическите ведомства на държавите, членки на НАТО ще приемат пакет от мерки в отговор на действията на Русия в Черно море. \r\n***  Постоянният представител на Русия в ООН Василий Небензя обяви условията, нужни за по-нататъшното ядрено разоръжаване в света, пише вестник  „Известия“ .   \r\nПо думите му, световната общност трябва да реши проблемите, свързани с разгръщането на американските система за противовъздушна отбрана в различните страни, вероятността от поява на въоръжение в космоса и едностранния натиск, който се упражнява чрез въвеждане на санкции, които не са одобрени от Съвета за сигурност на ООН.   \r\nОсвен това, за да се създадат предпоставки за ядрено разоръжаване, е нужно да се оздрави стратегическата ситуация в отделни региони и в света като цяло.   \r\n«Това е възможно само ако се отчете целият комплекс от фактори, които оказват въздействие на стратегическата стабилност и международната сигурност“, е заявил руският дипломат. Към тези фактори той отнася именно американското разгръщане  \r\nПо целия свят на системи за противовъздушна отбрана, разработката на висококачествени настъпателни оръжия, милитаризацията на космоса, разхлабване на самите международни договори в сферата на контрола над въоръженията и опити да се отслаби отбранителния потенциал над другите държави.   \r\n«Докато не се разрешат посочените проблеми едва ли е възможно да се постигне международна сигурност, която да е благоприятна, за да се предприемат по-нататъшни стъпки по пътя към ядреното въоръжаване », обобщава Небензя.", "date": "2019.04.03", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2019/04/03/2642100/vzglyad-nato-se-kani-da-osiguri-na-ukrayna-prohod-prez-kerchenskiya-proliv.html", "text": "Постоянният представител на САЩ в НАТО Кей Бейли Хатчисън разказва какви стъпки ще предприеме алианса в рамките на „пакет от мерки“ против Русия в Черно море, пише  „Взгляд“ .   \r\nПо нейните думи планира се „да се укрепи разузнаването, въздушното разузнаване“, както и да се изпратят повече кораби на НАТО в Черно море, за да „ се гарантира безопасно преминаване на украинските съдове през Керченския пролив, Азорско море“.   \r\nСпоред Хатчисън е «недопустимо украинските моряци да се държат все още в затвор в Москва ». Тя твърди, че хората трябва да се убедят, че «има възможност да се сдържи агресията на Русия ». \r\nОсвен това без доказателства постоянният американски представител в НАТО обвинява Русия в нарушаване на Договора за ликвидиране на ракетите със среден и малък обсег на действие. Както тя твърди, САЩ са били принудени да напуснат Договора като страна, тъй като е трябвало  „ да регулират военния потенциал, като се опитват да въздържат онези, които нарушават самия договор“. \r\nВисокопоставен представител на Държавния департамент обяви, че на срещата във Вашингтон ръководителите на външнополитическите ведомства на държавите, членки на НАТО ще приемат пакет от мерки в отговор на действията на Русия в Черно море.  Ивелина Ватова", "date": "2019.04.03", "title": "„Взгляд“: НАТО се кани да осигури на Украйна проход през Керченския пролив"}
{"url": "http://www.focus-news.net/news/2019/04/03/2642108/sport-shefat-na-germanskiya-futbol-podade-ostavka-zaradi-finansovi-zloupotrebi.html", "text": "На пресконференция във Франкфурт на Майн президентът на Германския футболен съюз Райнхард Гриндел обяви, че подава оставката си.  \r\nСпоред вестник \"Билд\" той не е осчетоводил 78 000 евро, които Федерацията е получила от свой спонсор. Като добавка е приел и подарък - часовник на стойност от 6 000 евро от колегата си в УЕФА Григорий Суркис. \r\nИзданието твърди, че Гриндел е изгубил почти всичките си поддръжници във Федерацията заради финансови измами.  \r\nГриндел ще продължи работата си в Съвета на ФИФА и в Изпълкома на УЕФА. \r\nДо избора на нов президент на централата през септември, вицепрезидентите Райнер Кох и Райнхард Раубал ще изпълняват длъжността президент на Федерацията. \r\nЕдин от вероятните кандидати за шеф на германския футбол е бившият национал и играч на Байерн Филип Лам, който беше посланик на успешната кандидатура на Германия за Евро 2024.", "date": "2019.04.03", "title": "Спорт: Шефът на германския футбол подаде оставка заради финансови злоупотреби"}
{"url": "http://www.focus-news.net/news/2019/04/03/2642107/v92-belgrad-sarbiya-postiga-progres-v-izpalnenie-na-preporakite-ot-na-greko.html", "text": "Сърбия беше изключена от списъка на държавите, които не се справят с корупцията, информира белградското радио  В 92 .  Министерството на правосъдието съобщи във вторник, че това е отбелязано в последният доклад по препоръките на ГРЕКО (група държави в ЕС , борещи се с корупцията към Съвета на Европа – бел. ред.) . \r\n Този доклад беше приет на 82-та пленарна сесия на ГРЕКО, която се проведе от 18 до 22 март. На своя сайт правителството в Белград информира, че в документа се оценява фактът, че Сърбия е изпълнила 10 от 13-те препоръки, останалите три все още не са изпълнени, като две от тях са свързани с приемането на нов антикорупционен закон.     \r\nВ доклада се препоръчва да се приеме закон за лобизма и така да се въведе напълно нова професия в правната система на Сърбия. Оценен е и фактът, че Сърбия приема иновативен и модерен закон, какъвто много от държавите,членки на Съвета на Европа, все още не притежават.   \r\nГРЕКО отчита и обстоятелството, че много от процесите са в развитие и затова приема, че 75 процента от препоръките са частично изпълнени,  а Сърбия трябва да отчете постигнатото не по-късно от 31 декември.  Ивелина Ватова", "date": "2019.04.03", "title": "В92 (Белград): Сърбия постига прогрес в изпълнение на препоръките от на ГРЕКО"}
{"url": "http://www.focus-news.net/news/2019/04/03/2642110/pregled-na-mezhdunarodnite-novini-do-6-chasa-agentsiya-fokus.html", "text": "Европейските лидери трябва да са търпеливи с Обединеното кралство. То води битка за подкрепата на мнозинството, за да излезе от Европейския съюз със сделка, заяви във вторник председателят на Европейския съвет Доналд Туск.  \r\nТова е неговият отговор на очакваната реч от премиера Тереза Мей, с която тя ще помоли ЕС за удължаване на преговорния период по Брекзит и ще разговаря с опозиционния лейбъристки лидер Джеръми Корбин да се потърси изход от  парламентарната безизходица.   \r\nВ Туитър Туск е написал: „Дори и след днешния ден да не знаем какъв ще е крайният резултат, все пак нека да не губим търпение“.  Тереза Мей ще иска от ЕС ново удължаване на срока, предаде  ВВС , за да се справи „със застоя“ в британския парламент.   \r\nВ изявление, което премиерът направи от Даунинг Стрийт 10, Мей обяви, че иска да договори с лейбъристкия лидер Джеръми Корбин нов план и да го представи в Камарата на общините преди 10 април за гласуване. Тя обаче настоя нейното споразумение за напускане на ЕС, което отново бе отхвърлено миналата седмица, да остане част от сделката. \r\nНа 10 април ще се състои извънредната спешна среща в Брюксел за Брекзит. Ако не успее да постигне споразумение с Корбин за общ път, по който да се излезе от кризата, тя е готова да предложи серия от опции на депутатите и те „да изберат курса, който да се следва“. \r\nМинистър-председателят на Великобритания заяви, че разбира готовността някои хора да напуснат ЕС без сделка, защото вече са „изморени от това отлагане и безкрайните аргументи“. Тя обаче е убедена, че Обединеното кралство „може да постигне успех при опцията „без сделка“ в дългосрочен план“. Тя добави, че напускането със сделка е „най-доброто решение“ на проблема.   \r\n\"Трудни времена за всички са“, каза Мей. „Страстите стават все по-силни, но ние трябва и сме длъжни да намерим компромиси, за да постигнем онова, за което британският народ гласува.Това е решителен момент в историята на тези острови и той има нужда от национално единство, за да се защити националния интерес.“  \r\n***  Във вторник алжирските военни поискаха незабавно стартиране на процедура по импийчмънт на президента Абделазис Бутефлика,  предаде френската агенция  AFP .   \r\nГлавнокомандващият въоръжените сили Ахмед Гаид Салах призова за „незабавно приложение на конституционната процедура за отстраняване на главата на държавата от властта“. Това той направи в изявление след среща на висшия военен състав. \r\nВ изявлението се казва още, че армията приема съобщението от президентската институция, направено в понеделник, че Бутефлика ще подаде оставка преди изтичане на мандата му на 28 април, като „неавтентично“, тъй като то не е направено от самия президент. \r\n***  Турският външен министър Мевлют Чавушоглу във вторник се е обърнал към народите в света с призив да отхвърлят всички форми на тероризъм, като е заявил, че ислямофобията е огромна заплаха за всички, предава турската агенция  Anadolu Agency . \r\nЧавушоглу е направил обръщението си в реч пред 73-та пленарна сесия на Общото събрание на ООН, на която се обсъжда проект за резолюция на Световната организация за премахване на расизма, расовата дискриминация и ксенофобията.   \r\n\"Ислямофобията и расизмът вървят ръка за ръка,\" е казал Чавушоглу, като е дал за пример нападенията през миналия месец в Крайстчърч, Нова Зеландия, когато бял националист, терорист, уби поне 50 мюсюлмански богомолци. \r\nСпоред Чавушоглу Общото събрание трябва да излезе с декларация, която да заяви ясно, че е нужно всички нации да се мобилизират в глобалния диалог, за да покажат, че в крайна сметка всички хора са членове на едно човешко общество. \"Не можем да пренебрегнем насилието. Трябва да говорим в един глас срещу подобни негови прояви.“   \r\nДипломат номер едно на Турция заяви, че тероризмът не може и не трябва да се свързва с нито една религия: „Ние всички трябва да се откажем да използваме думи като ислямски тероризъм, християнски тероризъм, еврейски тероризъм или будистки тероризъм“.  Ясно е добавил, че идеологията на тероризма „няма религия, език, раса или нация.“ \r\nМиналата година помощникът на държавния секретар на САЩ по европейските въпроси Уес Мичел заяви, че Турция в последните няколко години е претърпяла много повече жертви от тероризма от която и да е друга държава, съюзник на САЩ. Анкара е част от международната коалиция, която води битка с терористичната групировка „Ислямска държава“ (ИД), а също и срещу терористични организации като ПКК (Работническа партия на Кюрдистан – бел. ред.), Партията на демократичното единство (лява партия на сирийските кюрди – бел. ред.), Народните отряди за самозащита (въоръжени формирования на Висшия кюрдски съвет, Сирия – бел. ред.) и ФЕТО (съкр. за турското социално и политическо движение на Фетхуллах Гюлен – бел. ред. ) \r\n*** Ирландия не иска да става „задна врата“ за Великобритания за общия пазар на ЕС, е заявил във вторник в Париж Лио Варадкар, предава  AFP .   \r\nТова е заявил министър председателят на република  Ирландия след среща в Париж с френския президент Еманюел Макрон. Варадкар е заявил също, че в момента се спира вносът в Ирландия или ЕС на стоки, които не отговарят на европейските стандарти.  „При положение, че няма сделка и че Обединеното кралство търгува със САЩ и Китай, че сме принудени да спираме обработени с хлор пилета или продукти, при които се използва детски труд в азиатските страни, последното нещо, което искаме е те да навлизат през границата на север. Още по-сигурно е, че не желаем през Република Ирландия да преминават в Европейския съюз“.   \r\nТой обаче отново повтори, че се противопоставя на създаването на твърда граница между Ирландия и Северна Ирландия, тъй като се страхува от опасност за мира в британската провинция.  Според него физическата инспекция при вноса на живи животни е по-добре да се извършва на пристанищата в Северна Ирландия вместо в самата република.. \r\nБританското правителство обаче отказа да извършва митнически проверки на стоките, които пристигат в северна Ирландия от Великобритания, като се аргументира, че подобни мерки ще доведат до недоволство, което ще залее цялото Обединено кралство.   \r\nВъв вторник Мишел Барние, преговарящият по Брекзит от страна на ЕС, заяви, че Брюксел работи с Дъблин „на едностранна основа в случай на Брекзит без сделка, за да сме наясно къде могат да се извършват тези инспекции.\". Той обаче е отказал да даде повече пояснения. \r\n*** Абделазиз Бутефлика официално уведоми за решението си председателя на Конституционния съвет на страната, предава  ТАСС , като се позовава на алжирската агенция Algerie presse service. \r\n\"Президентът Абделазиз Бутефлика официално осведоми председателя на Конституционния съвет за решението си да прекрати пълномощията си като държавен глава \", се съобщава в комюникето на президентската администрация, което се цитира от държавната телеграфна агенция на Алжир.   \r\nПо-рано във вторник след среща на висшето армейско командване на страната заместник министърът на отбраната и началник на Щаба на Националната народна армия на Алжир Ахмед Гаид Салах заяви, че трябва незабавно да се започне процедура за освобождаване на президента от длъжност според конституцията на страната. По неговите думи армията се е разпоредила за предприемане на незабавни мерки в съответствие с член 102 от алжирския Основен закон за освобождаването на 82-годишния Бутефлика от поста. \r\nСъгласно този член в случай на „тежко и продължително заболяване \" действащият председател на Конституционния съвет признава държавния глава за недееспособен. Президентът е длъжен да съобщи на Съвета за своята неспособност да изпълнява задълженията си. Веднага трябва да се свика парламента на арабската република и да се определи временно изпълняващ задълженията на държавния глава. \r\nВ сегашният случай постът се поема от 77-годишния Абделкадер Бенсалех, който от януари 2016 година ръководи Съвета на нацията (Горната камара на алжирския парламент). \r\nБутефлика заемаше най-висшия държавен пост от април 1999 година.  \r\n*** Президентът Доналд Тръмп не се отказва от многократно заявеното си желание да подобри отношенията на САЩ с Русия, информира  ТАСС .Това той е заявил отново във вторник , докато е отговарял на въпроси на журналисти след срещата си в генералния секретар на НАТО Йенс Столтенберг в Белия дом.   \r\n\"Надявам се, че тя [Русия] няма да е заплаха за сигурността. Надявам се, че ще имаме добри отношения с Русия, а също, с Китай и с всички останали \", е заявил Тръмп.   \r\nВ същото време той високо е оценил ролята на НАТО и е потвърдил намерението на Вашингтон да настоява пред съюзниците да увеличат  разходите си за отбраната. \r\nСтолтенберг е отговорил, че \"съюзниците отделят вече повече средства и това им дава нови сили \", необходими за поддържане на \"ползващото се с доверие правило за въздържане \". \r\n***  Президентът на САЩ Доналд Тръмп определи като позор и причиняващи вреда на страната действията на демократите, които възнамеряват да проведат редица нови разследвания в Камарата на представителите в американския Конгрес по повод т.нар. „таен сговор“ на предизборния щаб на Тръмп с Русия, предава  ТАСС .  \r\nГлавата на вашингтонската администрация дал тази оценка във вторник, докато отговарял на журналистически въпрос по време на срещата с генералния секретар на НАТО Йенс Столтенберг в Белия дом. Той припомнил, че приключилото разследване, водено от спецпрокурора Робърт Мюлер не е стигнало до никакви данни за таен сговор.   \r\n\"Сега се опитваме да започнем този процес от самото му начало и това е позор, аз поне така мисля. Демократите се опитват да нанесат вреда на държавата ни и това не трябва да се допуска \", е мнението на президента.   \r\nТой е пояснил също, че \"каквото и да им се предостави по това дело, то няма да им бъде достатъчно. Може да им дадем този 400-страници доклад (едно от настояванията на демократите е да им се предостави пълният доклад – бел. ТАСС), може да им дадем и 800-страници доклад, и все ще са недоволни. Винаги ще се връщат и ще заявяват, че това не им е достатъчно\", изтъква Тръмп.  \r\nТой отбелязва, че разследването на Мюлер е продължило две години и е имало бюджет над 30 млн. щатски долара: „според мен това е безсмислено загубено време, това е политика на твърде ниско равнище \", президентът е изразил надежда да се започне разследване за това как и кога са започнали да се разбират по този казус Мюлер и ФБР. \r\n*** Във вторник черногорската полиция се е оттеглила след опит да обкръжи остров, където се намира баптистерий, собственост на Сръбската православна църква, предава белградското радио  В92 .  \r\nСуза Негошевият баптистерий е разположен недалеч от град Тиват на адриатическия бряг, черногорските власти го бяха определили за събаряне. Процедурата по разрушаване на храма трябваше да се извърши във вторник, но тя беше спряна от духовниците и хората, които се събраха на мястото.   \r\nСпоред черногорската държавна телевизия, полицията също се е оттеглила, след като духовниците са ги призовали да не се намесват. Рано сутринта полицията е започнала да идва на острова на многочислени групи, обкръжила е баптистрерия, тъй като събарянето му е било обявено за 9.00 ч. сутринта. През цялата нощ са били камбаните, приканвайки богомолците да окажат съпротива с молитвите си.   \r\nВ  09:00 ч. е започнала сутрешната служба в храма. Според черногорските медии, на нея са присъствали безпрецедентно голям брой християни. Сред тя хе имало членове на черногорския парламент от опозиционния „Демократичен фронт“, лидерът на извънпарламентарната партия „ Истинска Черна гора“ Марко Милачич, редица общественици и представители на местната власт от Тиват, Котор, Херцег-Нови и Будва.   \r\nСъбарянето на храма е било обявено от Министерството на устойчивото развитие и туризма.    \r\nБаптисерият представлява възстановена сграда на древен храм, построен на същото място преди повече от 11 века. \r\n*** Държавният секретар Майк Помпео ще пропусне министерската среща на Г7 тази седмица в Париж. Това са обявили от Държавния департамент, като са аргументирали отсъствието на американския външнополитически глава с напреженията между Европа и президента Тръмп, предава  AFP .   \r\nОфициално отсъствието на Помпео не се обяснява, но е ясно, че то идва като резултат от цяла поредица от несъгласия, включително и американския отказ да се постигне окончателно международно споразумение по иранската ядрена програма и за климата.   \r\nОт Държавния департамент информират, че САЩ ще се представлява от заместник държавния секретар Джон Съливан, който ще се придружава от Дейвид Хейл, висш американски дипломат от кариерата, на разговорите в петък и събота в Динар, на брега на Бретан.. \r\nСъливан ще се „включи в дискусиите с по-общ характер, включително и по ситуацията във Венецуела, дестабилизиращото иранско поведение в Близкия изток, отговорното поведение на държавите в киберпространството и окончателната денуклеаризация на Северна Корея“, се казва в съобщението на ведомството.   \r\nЗапитан за обяснение по повод отсъствието на Помпео, говорителят на Държавния департамент Робърт Паладино не посочва специални причини: „Трансатлантическите съюзи са по-силни от когато и да било“.  Помпео има „пълна вяра“ в Съливан и в „способностите му да развива интересите на Америка, свързани с националната й сигурност“, е казал той.   \r\nПреди това обаче Помпео ще се срещне с няколко от своите партньори от Г7 във Вашингтон още в сряда и четвъртък по време на тържествената среща, на която ще се отбележи 70-та годишнина от създаването на НАТО, той обаче няма други ангажименти до края на седмицата.   \r\nОсвен САЩ и Франция в Г7 влизат Великобритания, Канада, Германия, Италия и Япония.Очаква се френският президент да представи амбициозна програма на срещата на върха на Г7 през август, която ще се проведе в морския курорт Биариц, за нейната подготовка именно се предполага, че сега ще се събират министрите. Френските домакини не пропускат и за миг спомена от миналогодишната среща в Канада, на която Тръмп отказа да подпише окончателното комюнике за срещата и открито критикува домакините в лицето на канадския премиер Джъстин Трюдо, за търговските политики на страната.   \r\n*** Сърбия беше изключена от списъка на държавите, които не се справят с корупцията, информира белградското радио  В 92 .  Министерството на правосъдието съобщи във вторник, че това е отбелязано в последният доклад по препоръките на ГРЕКО (група държави в ЕС , борещи се с корупцията към Съвета на Европа – бел. ред.) . \r\n Този доклад беше приет на 82-та пленарна сесия на ГРЕКО, която се проведе от 18 до 22 март. На своя сайт правителството в Белград информира, че в документа се оценява фактът, че Сърбия е изпълнила 10 от 13-те препоръки, останалите три все още не са изпълнени, като две от тях са свързани с приемането на нов антикорупционен закон.     \r\nВ доклада се препоръчва да се приеме закон за лобизма и така да се въведе напълно нова професия в правната система на Сърбия. Оценен е и фактът, че Сърбия приема иновативен и модерен закон, какъвто много от държавите,членки на Съвета на Европа, все още не притежават.   \r\nГРЕКО отчита и обстоятелството, че много от процесите са в развитие и затова приема, че 75 процента от препоръките са частично изпълнени,  а Сърбия трябва да отчете постигнатото не по-късно от 31 декември.", "date": "2019.04.03", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/04/03/2642109/v92-oshte-edna-kitayska-kompaniya-zapochva-da-izgrazhda-nov-zavod-v-sarbiya.html", "text": "Китайската  MINTH Automotive Europe започна строителството на нов завод в Лозница, западна Сърбия, информира белградското радио  В92 .   \r\nВ завода ще се изработват алуминиеви части за коли и в него ще работят 300 души отначало, като се предвижда той да се разрасне до 700 души персонал.  Инвестицията е от 100 млн. Евро и ще бъде усвоена на два етапа.   \r\nСръбският президент Александър Вучич присъства на церемонията по първата копка и заяви, че тази нова китайска инвестиция в Сърбия е крайъгълен камък за Лозница и ще допринесе за развитието на Сърбия като цяло.  Той е оценил изграждането на този завод и по повод предстоящия избор, който германският Volkswagen трябва да направи за своя бъдещ завод на Балканите. Той изтъкна, че в Сърбия вече има много производители на авточасти. Той е подчертал също, че правителството вече е дало над шест млн. евро за различни инфраструктурни проекти в Лозница.   Ивелина Ватова", "date": "2019.04.03", "title": "В92:  Още една китайска компания започва да изгражда нов завод в Сърбия"}
{"url": "http://www.focus-news.net/news/2019/04/03/2642096/the-guardian-prezidentat-na-alzhir-podade-ostavka-sled-20-godini.html", "text": "Президентът на Алжир Абделазис Бутефлика се преклони пред многоседмичните масови протести срещу управлението си и подаде оставка, така сложи край на своите две десетилетия във властта, пише в коментара си  The Guardian .   \r\n82-годишният лидер обяви оставката си във вторник вечерта, като изпрати кратко послание, в което съобщи, че “е уведомил председателя на Конституционния съвет за своето решение да прекрати мандата си“.   \r\nЛикуващи алжирци излязоха на улиците в столицата, развяващи националното знаме, за да отпразнуват победата си.   \r\n“Това е нещо ново. Лично за мен следващият президент ще е съвсем нов“, казва 20-годишната Нурхан Атмани, студентка, която редовно е участвала в протестите. “Щастлива съм. Възхитена съм и съм объркана. Но онова, което е най-важно, аз съм наясно. Това е само първата стъпка. Ние трябва да продължим докато не стигнем до честните, прозрачни избори и ново управление“  Арогантният режим на невидимия за Алжир мъж се изправи пред собственото си рухване   \r\n20-годишното управление на Бутефлика се превърна в символ на застаряващите режими в Близкия изток, а внезапният му край бележи нова победа за народния протест в региона.   \r\nКакво обаче предстои е съвсем неясно за една страна, която рядко е преживявала политически промени на върха, след като получи независимостта си от Франция през 1962 година.   \r\nПрезидентът, който във вторник напусна сцената, преживя сърдечен удар в 2003 година и от тогава рядко се появяваше пред публика. Смята се, че брат му Саид управляваше от негово име, но оставаше в сянка, подпомаган от хунта заговорници, наричани „Силата“ (Le Pouvoir).  \r\nМирни демонстранти излизаха на протести всеки петък от 22 февруари насам, като понякога техният брой достигаше стотици хиляди. Само за шест седмици те успяха да накарат Бутефлика да оттегли кандидатурата си за пети президентски мандат и да се оттегли от властта.   \r\nНатискът върху „вкаменилия се“ лидер дойде от самото му обкържение вътре в неговия режим, след като във вторник, ръководителят на властните алжирски военни среди Ахмед Гаид Салах призова Бутефлика незабавно да си ходи. “Нямаме повече време за губене … ясно решихме … да застанем редом с народа и да изпълним всички негови искания,”обяви Салах. \r\nДруги овластени фигури, включително и бившия премиер Ахмед Уяхиа също се присъединиха към призивите за оставката на президента.   \r\nСпоред Салах изявлението, което се появи в понеделник вечерта от офиса на президента и което обявяваше, че той ще напусне поста си преди края на сегашния си мандат, който изтича на 28 април, е написано от  „неконституционни и неупълномощени страни“. Така той се противопостави на непрогледната клика около Бутефлика, за която се носят слухове, че управлява от негово име.  \r\nПо Конституция временно ангажиментите на президента в такива случаи трябва да поеме председателя на Горната камара на алжирския парламент. Това е 77-годишният Адбелкадер Бенсалах. В срок от 90 дни трябва да се проведат и избори.  \r\nРастящите протести обаче окуражиха демонстрантите и те започват да настояват за нещо повече от обикновена президентска оставка.   \r\n“Съвсем ясно е, че амбициите на протестиращите нараснаха през последните седмици“, твърди Хлое Тееван, специалист от Магреба в Европейския съвет за международни отношения. „ Това очевидно е значителна победа, но не е достатъчна тя.“  \r\nХамза Заит, журналист и политолог в Алжир, столицата, е съгласен, че протестиращите ще са само временно доволни с тази оставка. „В началото хората само казваха „Не“ на неговия пети мандат, но после започнаха да искат и нещо повече“. Има някои, които твърдят, че това е победа. Но има и други, които настояват за още неща, защото тя не е достатъчна. Системата не може да се промени за седмица, имаме нужда от години за да постигнем реална промяна.“   \r\nВъншният министър на Франция заяви, че той е убеден, алжирците ще продължат своя демократичен преход по „мирен и отговорен начин“. В специално изявление Жан-Ив дьо Дриен обяви, че „това е важна страница в историята на Алжир. Ние вярваме в способността на всички алжирци да продължат по пътя към демокрацията в същия дух на спокойствие и отговорност“.   \r\nОчаква се в петък демонстрантите да се върнат на улиците. „Това е само върхът на айсберга“, според Ясмин Бушен от групата на „Млади активисти“(Les Jeunes Engagés): “Исканията ни не са се променили. Настояваме всички те да си ходят. Хората са в центъра на Алжир, ликуват заради тази миниатюрна победа, но в същото време и пеят, че всичко едвам сега започва. ”  Ивелина Ватова", "date": "2019.04.03", "title": "The Guardian: Президентът на Алжир подаде оставка след 20 години"}
{"url": "http://www.focus-news.net/news/2019/04/03/2642111/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nПрез нощта ще бъде предимно ясно и ще духа слаб до умерен източен вятър. Минималните температури ще са между 0° и 5°, по-високи в Северозападна България. На 03.04.2019 г. ще е предимно слънчево. По-значителни временни увеличения на облачността ще има след обяд над западните райони от страната и на места там ще превали краткотраен дъжд. Максималните температури ще са между 13° и 18°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n-\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n-\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n-\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението от км 77+747 до км 78+117 в посока Бургас се ограничава по активна и аварийна лента поради ремонтни дейности на моста над река „Тополница“ при км 77+950. Движението се осъществява в изпреварващата лента. Срок до 30.04.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г.  \r\nВъвежда се реверсивно движение в лявото платно /посока София/ от км 33+960 до км 40+310 /движението в дясното платно /посока Варна/ е ограничено поради ремонтно-възстановителни дейности на виадукти при км 36+450 /Коренишки дол/ и км 37+920 със Заповед РД-11-309/20.03.2019 г./, като се обособяват две ленти в посока София и една лента в посока Варна. Срок: от 12:00 часа на 31.03.2019 г. до 12:00 часа на 03.04.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nДвижението по АМ „Хемус“ в тунел „Топли дол“ в посока София се осъществява в една лента поради ремонтни дейности по осветителната система и светофарна уредба. Затворени са двете активни ленти, като движението се извършва в изпреварващата. Срок: от 10:00 до 15:00 часа на 03.04.2019 г. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 15.04.2019 г.; \r\nАМ „Струма“: няма. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 от км 88+112 до км 89+598 в участъка „Средец-Бургас” в урбанизираната територия на гр Бургас (от кръстовище с ул. „Александър „Коджакафалията” до кръстовище с път 7909) съгласно  Заповед № РД-11-45/01.04.2019 г.извършват се ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 17.04.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-14: Видин – Кула - ГКПП „Връшка чука“. Поради изграждане на АУЗПТ 1046 в обхвата на път II-14 при км 41+226 се въвежда временна организация на движението. Първи етап от км 41+181 до км 41+248. Ограничава се дясната лента за движение като движението се пропуска в лявата лента. Втори етап от км 41+204 до км 41+271. Ограничава се лявата лента като движението се пропуска в дясната лента. Сигнализирано е с пътни значи . Срок до 05.04.2019 г.                                                                                          \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание,поради ремонтни дейности на асфалтовата настилка. Срок до 05.04.2019г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът II-62: Движението по път II-62 Кюстендил – Дупница в участъка на с Невестино – „Яменско ханче” при км 14+800 движението се осъществява последователно в една от лентите за движение поради изграждане на стационарна контролна единица на електронна система за събиране на таксите за ползване на РПМ. Участъкът е сигнализиран с пътни знаци. Срок до 05.04.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-107: Движение с повишено внимание и съобразена скорост по път III-107 при км 2+680 до км 2+700 поради извършване на аварийно възстановителни ремонтни дейности. Движението се осъществява двупосочно в свободната лента за движение. Сигнализирано с пътни знаци. Срок до 15.04.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 29.03.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г. \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-204: Движението по път III-204 Разград – Попово в участъка от км 4+706 до км 5+036 в дясно се осъществява с повишено внимание поради профилиране и почистване на земен отводнителен окоп. Движението в работния участък се регулира с временна сигнализация и от сигналисти. Срок до 05.04.2019 г. \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nПът III-2003: Движението по път III-2003 I-2 – Дряновец – Сеново в участъка от км 0+000 до км 5+350 се осъществява с повишено внимание поради извършване на частичен ремонт на асфалтовата настилка. Движението в работния участък се регулира с временна сигнализация и от сигналисти. Срок до 05.04.2019 г. \r\nПът III-4902: Движение по път III-4902 II-49 – Побит камък – Завет в участъка от км 0+000 до км 5+273 се осъществява с повишено внимание поради извършване на частичен ремонт на асфалтовата настилка. Движението в работния участък се регулира с временна сигнализация и от сигналисти. Срок до 05.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъка е сигнализиран с пътни знаци и движението се регулира от сигналисти. Ограничение на скоростта 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 10.04.2019 г. \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7/ от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.04.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nПът II-82: Движението по път II-82 Самоков – София в участъка Пазсерл – „Златна рибка“ от км 68+500 до км 75+000 се осъществява с повишено внимание поради ремонтни дейности на асфалтовата настилка. Срок до 05.04.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5503: Движението по път III-5503 Златаре – Бояджик от км 15+000 до км 23+000 се осъществява в една лента, поради подравняване на пътният банкет. Движението се регулира чрез пътни знаци. Срок до 04.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.04.03", "title": "Актуална пътна обстановка"}
{"url": "http://www.focus-news.net/news/2019/04/03/2642116/predstoyashti-mezhdunarodni-sabitiya-za-3-april-agentsiya-fokus.html", "text": "Депутатите ще обсъдят закон за удължаване на Брекзит \r\n*** Тереза Мей ще отговаря на въпроси на депутати \r\n*** Дебат на Европейския парламент за Брекзит \r\n*** Пресконференция на европейския комисар по икономическите работи Пиер Московиси за готовността за Брекзит \r\n*** Германският канцлер ще проведе пресконференция след среща с регионалните лидери в Източна Германия \r\n*** Новият президент на Казахстан Касим-Йомарт Токаев пристига на първата си визита в чужбина \r\n*** Руският президент Владимир Путин и министърът на икономиката на Германия Петер Алтмайер ще присъстват на откриването на завод на Мерцедес в Русия \r\n*** Среща на външните министри от страните-членки на НАТО по повод 70-ата годишнина от основаването на Алианса \r\n*** Продължават търговските преговори между САЩ и Китай \r\n*** Генералният секретар на НАТО ще се изкаже на съвместно заседание на Камарата на представителите и Сената на САЩ", "date": "2019.04.03", "title": "Предстоящи международни събития за 3 април ( Агенция „Фокус“ )"}
{"url": "http://www.focus-news.net/news/2019/04/03/2642117/nimh-vremeto-shte-e-slanchevo-maksimalnite-temperaturi-shte-sa-mezhdu-13-i-18.html", "text": "Днес ще бъде предимно слънчево. Това съобщи за  Агенция „Фокус“  Христо Христов, дежурен синоптик в Националния институт по метеорология и хидрология (НИМХ). По-значителни увеличения на облачността ще има след обяд над западните райони от страната и на отделни места там ще превали краткотраен дъжд. Източният вятър ще се усили. Максималните температури, в повечето райони, ще бъдат между 13° и 18°, в София около 14°. Над Черноморието ще бъде слънчево, но ветровито. Ще духа умерен до силен източен вятър. Максималните температури ще бъдат между 11°-14°. Температурата на морската вода е 9°-11°. Вълнението на морето ще бъде 3-4 бала. Над планините ще бъде предимно слънчево. След обяд над масивите от Западна България ще има временни увеличения на облачността и на места ще превали дъжд, над около 2000 метра - сняг. Ще духа умерен вятър от изток-североизток, а по високите и открити части ще се ориентира от север-северозапад. Максималната температура на височина 1200 метра ще бъде около 7°, на 2000 метра - около 0°. \r\nАтмосферното налягане през деня слабо ще се понижи, но ще остане по-високо от средното за месеца.", "date": "2019.04.03", "title": "НИМХ: Времето ще е слънчево, максималните температури ще са между 13° и 18°"}
{"url": "http://www.focus-news.net/news/2019/04/03/2642114/predstoyashti-sabitiya-v-stranata-za-3-april-agentsiya-fokus.html", "text": "*** \r\nОт 11.30 часа президентът Румен Радев ще награди победителите в конкурса за млади преподаватели „Най-важният урок. Послание към бъдещите ми ученици“ на „Дондуков“ 2. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 09.00 часа в храм „Света София“ в присъствието на Негово Светейшество патриарх Неофит ще бъде отслужена Архиерейска света Литургия по повод 140-годишнината от обявяването на София за столица на България.  \r\n*** \r\nОт 9.30 часа III състав на Специализирания наказателен съд ще гледа делото срещу Иван К. за кумулиране на наказанията. \r\n*** \r\nОт 09.30 часа в спортната зала на Студентски център „Америка за България“ ще се проведе Панаир на професионалната реализация. \r\n*** \r\nОт 10.00 часа III състав на Специализирания наказателен съд ще заседава по делото срещу Иван К. и Димитър Г. за квалифицирани състави на изнудване. \r\n*** \r\nОт 10.00 часа в зала „Проф. Марин Дринов“ на БАН (ул. „15-ти ноември“ 1) ще се състои конференция на тема „Папа Франциск в България“, по повод предстоящото идване на Папата у нас. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад относно заявление на „Топлофикация – Враца“ ЕАД за одобряване на Общи условия за продажба на топлинна енергия за битови нужди от „Топлофикация – Враца“ ЕАД на клиенти в град Враца. \r\n*** \r\nОт 11.00 часа в клуб „Журналист“ на Съюза на българските журналисти – ул. „Граф Игнатиев“ 4, ет. 1., Световното Движение за мир ще бъде представено пред медиите и представители на дипломатическия корпус. Участие ще вземе Пламена Заячка, председател на Инициативния комитет на Световното Движение за мир. \r\n*** \r\nОт 11.00 часа на пл. „Свети Александър Невски“ кметът на София Йорданка Фандъкова ще връчи знамена на столичните училища по повод 140-годишнината от обявяването на София за столица на България. В тържествената церемония по освещаване на знамената участие ще вземат Националната гвардейска част, Гвардейският представителен духов оркестър, Представителният ансамбъл на въоръжените сили и представители на Софийската Света митрополия.   \r\n*** \r\nОт 11.00 часа в заседателна зала на Националната библиотека „Св. св. Кирил и Методий“ ще се проведе брифинг по повод началото на основен ремонт на покрива на сградата. \r\n*** \r\nОт 11.00 часа в Галерия Академия (НХА, ул. Шипка 1,) ще се открие изложбата на ГРУПА ГРАДЪТ. \r\n*** \r\nОт 11.30 часа в двора на ГД „Национална полиция“ ще се състои брифинг за представяне на окончателните данни от проведената 24-часова операция за контрол на скоростта.  \r\n*** \r\nОт 13.00 часа IХ състав на Специализирания наказателен съд ще гледа делото за организиране и ръководене на организирана престъпна група срещу Гроздан Т., Иван П., Калоян Г., Емил К., Стефан Е., Виктория К., Александър Н., Венцислав Й., Милко В. и Милчо А.  \r\n*** \r\nОт 13.30 часа XI състав на Специализирания наказателен съд ще заседава по делото срещу Станислав М. и Крум Р. за организиране и ръководене на организирана престъпна група.  \r\n*** \r\nОт 13.30 часа 8 състав на Софийския градски съд ще гледа делото срещу Николай Ненчев.  \r\n*** \r\nОт 16.00 часа в централното фоайе на Ректората на Софийския университет да бъде даден старт на инициативата „Твоето бъдеще е тук. Успехът е в България.“  \r\n*** \r\nОт 16.00 часа до 18.00 часа ще се проведе обиколка с празничния ретро трамвай по повод 140-годишнината от обявяването на София за столица на България. Маршрутът е: пл. „Възраждане” - бул. „Христо Ботев” - пл. „Македония” - ул. „Алабин” - бул. „Мария Луиза” - Централна гара - бул. „Христо Ботев” - пл. „Възраждане”.  \r\n*** \r\nОт 17.00 часа в Галерия на открито в Градската градина Държавна агенция „Архиви” и Столична община представят изложбата „Да съградиш столица”.  \r\n*** \r\nОт 17.30 часа в „Before and After“ (къщата на Мара Белчева на ул. „Христо Белчев“ 12) ще бъде представен романът „Зара. Страници из един дневник“ на неизвестната писателка Евгения Димитрова.  \r\n*** \r\nОт 18.00 часа в Ларгото ще се проведе концерт на Софийския духов оркестър с диригент Васил Делиев по повод 140-годишнината от обявяването на София за столица на България.  \r\n*** \r\nОт 18.00 часа в галерия „София“ на Столична библиотека ще бъде открита изложбата „С порива на птиците“ на Регионален исторически музей - Добрич. \r\n*** \r\nОт 20.30 часа на площад „Княз Александър I” ще започнат празнични илюминации по повод 140-годишнината от обявяването на София за столица на България. \r\n*** \r\nОт 09.30 часа в ДГ „Надежда” ще се състои библиотечен уъркшоп  „Моята първа книжка”. От 17.30 часа в Градската библиотека ще се представи книгата „Техническа проверка” на Ангел Иванов. Събитията са част от програмата „Дни на книгата 2019“. \r\n*** \r\nВ Балканския център към Американският университет ще се проведе Национално събрание на БМЧК. \r\n*** \r\nОт 11.00 часа в аудитория „Андрей Делчев“ в Академичния център „Балкански“ на Американския университет в България ще бъде открита инициативата The Free Market Road Show 2019.  \r\n*** \r\nОт 10.30 до 12.00 часа в заседателната зала на общинската администрация ще се проведе среща на тема „Мерки по ПРСР за земеделските стопани в област Видин“. \r\n*** \r\nОт 11.00 часа в малкия клуб на ОДМВР – Бургас ще се проведе брифинг за предоставяне на резултатите от акцията за контрол на скоростта.  \r\n*** \r\nОт 11.00 часа в новата част на Приморския парк ще се състои залесяване по повод Седмицата на гората.  \r\n*** \r\nОт 13.30 часа ИК „За развитие на местната демокрация” ще внесе официално предложението за въвеждане на райони и избираеми районни кметове в „Центъра за административно обслужване” на Община Бургас (ул. „Александровска” 26).  \r\n*** \r\nОт 09.45 часа в местността „Салтанат“ в Морската градина ще бъде открита реновираната детска площадка за деца със специални образователни потребности. На събитието ще присъства посланикът на САЩ Ерик Рубин.  \r\n*** \r\nОт 10.00 часа в пункт за базиране Варна ще се проведе военен ритуал за тържествено сдаване и приемане на длъжността „Командир на Пункт за базиране - Варна”. \r\n*** \r\nОт 12.15 часа в Хотел „Терма Еко“, Кранево ще се състои официалното откриване на XXIV Пролетен семинар на Фондация Българска Памет под мотото „Иновации, прогрес и дигитален свят“  \r\n*** \r\nОт 13.00 часа на Сцена „Ротонда“ в сградата на Драматичния театър „Стоян Бъчваров“ ще се проведе пресконференция с участието на проф. Роман Федчук. Той ще представи ценната цигулка „Гуарнери“ от 16 век.  \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Калина Пеева ще приема граждани. \r\n*** \r\nОт 16.30 часа на петия етаж на Съдебната палата на площад „Независимост“ ще бъде открита изложба на възпитаник на Школа „Дедал“. \r\n*** \r\nОт 18.00 часа в Радио Варна ще се проведе премиера на книгата на Ангел Дюлгеров  „Думи от дългия път. Онтология на болката в поезията на Борис Христов“. \r\n***  \r\nОт 10.30 часа в детски отдел на РБ „П. Р. Славейков“ ще гостуват деца от ДГ „Ален Мак” по случай Деня на детската книга.  \r\n***  \r\nОт 11.00 часа в пресклуба на БТА ще се състои пресконференция на ректора на Великотърновския университет проф. Христо Бонджолов по актуални въпроси.   \r\n***  \r\nОт 14.00 часа в детски отдел на РБ „П. Р. Славейков“ ще гостуват деца от Детска занималня „Мечо Пух“ по случай Деня на книгата. \r\n***  \r\nОт 18.30 часа в Клуб 7 ще се проведе среща-разговор с декана на филологическия факултет проф.д-р Ценка Иванова на тема „Реализация след завършване на висше образование“.  \r\n***  \r\nОт 19.00 часа в МДТ „Константин Кисимов“ ще бъде представен „Декамерон“ – комедия по Джовани Бокачо.  \r\n***  \r\nОт 19.00 часа на стадион „Ивайло“ ще се проведе безплатна тренировка на открито.  \r\n*** \r\nОт 11.00 часа в Регионалния пресклуб на БТА ще се проведе пресконференция, на която ще бъдат представени постигнатите резултати по проект “Регионална мрежа за социална кохезия”, финансиран по Програма ИНТЕРРЕГ V-A Румъния – България и изпълнявана в партньорство с асоциация Василиада - Крайова.  \r\n*** \r\nОт 11.00 часа кметът на Община Видин Огнян Ценков ще направи обиколка на част от готовите обекти, предвидени за асфалтиране в капиталовите разходи за 2019 г. Първият обект е пешеходната алея до крепостта „Баба Вида“, ще бъде направен оглед на ул. „Феликс Каниц“ в квартал „Акджамия\" и на междублокови пространства в ж.к. „Гео Милев“. \r\n*** \r\nОт 13.30 часа в залата на 6 ет. в административната сграда на Общината кметът Огнян Ценков ще награди Ивана Виткова от Общинския младежки съвет за превенция на зависимости, във връзка с успешното й представяне на Световен младежки форум през месец март във Виена, Австрия. \r\n*** \r\nОт 14.00 часа в ОДМВР Враца ще се проведе брифинг. \r\n*** \r\nОт 17.00 часа в Малка зала на ХГ „Иван Фунев“ ще бъде представена историята на „Практическо селскостопанско училище по бубарство и птицевъдство - Враца“. \r\n*** \r\nОт 19.00 часа в Камерна зала на ДКТ ще се играе „Тартюф“ по Молиер. \r\n*** \r\nОт 11.00 часа в сградата на кметството ще се проведе срещата на жителите на село Маломир с началника на полицейското управление гл. инсп. Румен Симеонов.  \r\n*** \r\nОт 09.00 часа в малката заседателна зала на общинската администрация зам.-кметът д-р Емилия Баева ще представи  програмата на четвъртото издание на кампанията „Бъди здрав“.  \r\n*** \r\nОт 9.30 часа в Държавен куклен театър „Дора Габе“ ще се играе Куклен спектакъл „Жабокът и слънчевата дъщеря“. \r\n*** \r\nОт 18.00 часа в Регионална библиотека „Дора Габе“ Център за природосъобразен живот и помощ и Регионална библиотека  „Дора Габе” представят Христо Нанев. \r\n*** \r\nОт 18.30 часа в Кафене „Стария Добрич“ ще се състои прожекция на филма  \r\n„Забраненото образование\". \r\n*** \r\nОт 12.15 часа в Хотел „Терма Еко“ ще се състои официалната церемония по откриването на XXIV Пролетен семинар на Фондация Българска Памет под мотото „Иновации, прогрес и дигитален свят“.  \r\n*** \r\nОт 16.00 часа ПП ГЕРБ организира граждански диалог на тема регионално развитие в конферентната зала на комплекс „Арпезос“. \r\n*** \r\nОт 18.00 часа в залата на Общински театър – Кюстендил ще се състои официалното откриване на Международния конкурс „Академик Марин Големинов”. \r\n*** \r\nОт 10.00 часа началникът на полицейското  управление в Каолиново гл. инсп. Кирил Кирилов ще проведе среща с жителите на Никола Козлево в сградата на кметството.   \r\n*** \r\nОт 11.00 часа в Регионалния пресклуб на БТА ще се състои информационна среща, организирана от Сугестопедия Център за работа с деца от 7 до 14 години в Плевен. Ръководителят на проекта Преслав Гайдарски ще представи първия отбор по Роботика в Плевен и предстоящо събитие.  \r\n*** \r\nОт 11.00 часа заместник-началникът на отбраната генерал-лейтенант Димитър Илиев ще наблюдава стрелби на участниците в курс по начална военна подготовка. \r\n*** \r\nОт 10.00 часа в зала № 1 Окръжният съд ще заседава по делото срещу Красимир Ф. и Петър Ф. Те са обвинени за това, че са въвели в заблуждение трима души и са причинили имотна вреда на 5 дружества в размер на 1 076 000 лв. \r\n*** \r\nОт 12.00 часа в Регионалния пресцентър на БТА ще се проведе пресконференция на Коалиция „Кауза Пловдив“. \r\n*** \r\nВ 14.00 часа в двора на Балабановата къща в Стария град ще се проведе кураторски тур от Натали Хойос и Райналд Шумахер. \r\n*** \r\nОт 19.00 часа ще се проведе традиционният пролетен бал на Държавна опера – Пловдив. \r\n***   \r\nОт  10.00 до 16.00 часа Регионална дирекция по горите-Сливен организира „Ден на отворените врати“, като посетителите ще могат да се срещнат със служители от дирекцията, да видят презентации и експозиции за лесовъдската професия и грижите, които се полагат за гората. \r\n*** \r\nОт 14.00 часа директорът на Регионалната дирекция по горите ще даде пресконференция по повод „Седмица на гората – 2019 г.”. \r\n*** \r\nОт 18.00 часа в зала на първи етаж в РБ „З. Княжески“ ще се състои оперен концерт по повод 65-годишнината от създаването на Регионалната библиотека. \r\n*** \r\nОт 18.00 часа в Къща музей „Гео Милев” ще се проведе среща с писателя  \r\nМарек Шинделка. \r\n*** \r\nОт 19.00 часа в Драматичния театър ще се играе постановката „Снаха”  от Георги Караславов. \r\n*** \r\nОт 19.00 часа на сцената на Държавна опера-Стара Загора ще се състои пролетна премиера на Коледната приказка „Лешникотрошачката“. \r\n*** \r\nОт 10.00 часа ще започне Колопоход - „Здраве и спорт за децата на Струмяни\". \r\n***   \r\nОт 11.00 часа в зала 28 на Община Търговище ще бъде дадена на пресконференция за кампания за почистване на града и населените места преди Великден.  \r\n*** \r\nОт 17.00 часа в спортна зала „Спартак“ ще се проведе детски спортен празник.  \r\n*** \r\nОт 10.00 часа в Административен информационен център „Кьошкове“ ще бъдат обявени режимите за достъп до пещера „Бисерна“, както и резултатите от обследването на пещерата от специалисти от БАН.", "date": "2019.04.03", "title": "Предстоящи събития в страната за 3 април (Агенция „Фокус“)"}
{"url": "http://www.focus-news.net/news/2019/04/03/2642118/prezidentat-rumen-radev-shte-nagradi-pobeditelite-v-konkursa-za-mladi-prepodavateli-nay-vazhniyat-urok-poslanie-kam-badeshtite-mi-uchenitsi.html", "text": "От 11.30 часа, на „Дондуков“ 2 президентът Румен Радев ще приветства победителите в конкурса за млади преподаватели \"Най-важният урок. Послание към бъдещите ми ученици\". Това съобщиха от   прессекретариата на държавния глава.  Инициативата се провежда под патронажа на държавния глава. Кампанията е продължение на проекта \"Твоите 25 причини да избереш България\" и подкрепя български студенти и докторанти, които вярват, че тяхното призвание е да бъдат преподаватели и желаят да се развиват успешно в тази сфера у нас.", "date": "2019.04.03", "title": "Президентът Румен Радев ще награди победителите в конкурса за млади  преподаватели \"Най-важният урок. Послание към бъдещите ми ученици\""}
{"url": "http://www.focus-news.net/news/2019/04/03/2642113/sofiya-vazstanoveno-e-dvizhenieto-v-dvete-posoki-v-tunel-vitinya-na-am-hemus.html", "text": "Възстановено е движението в двете посоки в тунел \"Витиня\" на АМ \"Хемус\". Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост.", "date": "2019.04.03", "title": "София: Възстановено е движението в двете посоки в тунел \"Витиня\" на АМ \"Хемус\""}
{"url": "http://www.focus-news.net/news/2019/04/03/2642119/parlamentat-shte-razgleda-predlozheniyata-na-gerb-bsp-i-obedineni-patrioti-za-promeni-v-zakona-za-sotsialno-podpomagane-na-parvo-chetene.html", "text": "Парламентът ще разгледа предложенията на ГЕРБ, БСП и „Обединени патриоти“ за промени в Закона за социално подпомагане на първо четене. Това предвижда седмичната проектопрограма за работа на  Народното събрание . Народните представители ще се занимаят с общо три законопроекта за промени в Закона за социално подпомагане. Единият внесен от ГЕРБ, вторият от БСП, а третият от „Обединени патриоти“. Управляващата партия в лицето на  ГЕРБ  предлага да се включат разпоредби, с които да се регламентира, че месечните помощи, които понастоящем се изплащат, както и месечните целеви помощи за заплащане на наем на общинско жилище ще се отпускат след редовно посещаване на детето в група за задължително предучилищно образование или в училище. От ГЕРБ мотивират предложението си с обвързване между социалното подпомагане и задължението за редовно участие на децата в образователния процес. От  БСП  предлагат получаването на социални помощи да е обвързано и те да се изплащат само ако децата редовно посещават подготвителни групи за задължително образование или училище, освен ако това е невъзможно поради здравословното им състояние. „Обединени патриоти“  настояват за сходен текст. Те искат получаването на месечни социални помощи да се обвързва с полагането на общественополезен труд, участието  в програми за ограмотяване и повишаване на квалификацията или спазване на мерки за въздействие и възпитание. Патриотите дават и дефиниция на понятието  недобросъвестно получени средства от социални помощи . Това е налице, когато за получаването им не са изпълнени или са нарушени изискванията на закона или други норми, включително, когато получателят притежава имущество, което не съответства на заявените от него доходи.  \r\nНародните представители ще гласуват разрешаване на приватизацията на обособени части от имуществото на „Вазовски машиностроителни заводи“ ЕАД – Сопот. Проектът на решение е внесен от Министерски съвет. По програма е предвидено и изслушване на министъра на енергетиката Теменужка Петкова за развитието на концепцията за изграждане на газоразпределителния център „Балкан“. Депутатите ще разгледат проекторешение за попълване на състава и ръководството на Комисията по вътрешна сигурност и обществен ред. На вниманието им се предлага кандидатурата на депутата от ГЕРБ Пламен Нунев за председател на комисията. Изборът му се налага след като досегашният председател на комисията Цветан Цветанов подаде оставка заради скандала с апартаментите. Народните представители ще гласуват и кандидатурата на Валентин Радев за заместник-председател на комисията и на Таня Петрова за неин член. Кандидатурата на Петрова е предложена и за Комисията по вероизповедания. След пленарното заседание са свикани четири парламентарни комисии. Вътрешна комисия ще изслуша министъра на вътрешните работи Младен Маринов.", "date": "2019.04.03", "title": "Парламентът ще разгледа предложенията на ГЕРБ, БСП и „Обединени патриоти“ за промени в Закона за социално подпомагане на първо четене"}
{"url": "http://www.focus-news.net/news/2019/04/03/2642101/bsp-poiska-ot-ministerstvo-na-energetikata-dokumentite-za-kontsesiyata-za-vagledobiv-kray-pernishkoto-selo-divotino-obzor.html", "text": "БСП поиска от Министерство на енергетиката документите за концесията за въгледобив край пернишкото село Дивотино. В четвъртък, 28 март, Министерството на енергетиката замрази работата на концесионера „Мин индъстри“ ЕООД до приключване на проверката на Общинската служба по земеделие в Перник във връзка с уреждане на статута на земите, засегнати от добива. До изясняването на въпроса и произнасянето на компетентните органи, нови площи не трябва да бъдат засегнати, категорична бе министър Петкова. Тя изиска от концесионера информация за предприетите от него действия по уреждане на статута на земите. По време на срещата представителите на „Мин индъстри“ ЕООД информираха, че от общо 170 дка земеделски земи, концесионерът е закупил около 120 дка в съсобственост и отбелязаха, че придобиването на останалата част е възпрепятствано от множеството собственици на парцелите, част от които не могат да бъдат открити.  \r\nВъпреки решението на Министерството и започната проверка, в събота (30 март) жителите на Дивотино излязоха на протест срещу унищожаването на земите им от фирма за въглища. \r\nВъв вторник БСП внесе искане в Министерство на енергетиката за цялата документация по случая с въгледобива в село Дивотино. От БСП поясниха, че искат повече информация за случая в Дивотино и след това ще сезират други отговорни органи, включително прокуратурата.  \r\nПред журналисти Елена Йончева коментира, че в Дивотино става въпрос за чудовищни законови нарушения и определи тези нарушения като проява на мафиотската държава. Йончева алармира, че Правителството нарушава закона и облагодетелства определени фирми, които буквално унищожават българската земеделска земя. \r\nПо думите ѝ концесията на фирмата там е изтекла на 13 август 2014 г. „Според жителите на селото обаче дейността на фирмата не е прекратена. Добивът се извършвал според жителите на селото година след това. На практика незаконно е извършван добив в продължение на година и половина“, подчерта говорителят на БСП. Тя обърна внимание, че на 1 март 2016 г. концесията е подновена, но със задна дата, което противоречи на всякаква правна логика. Йончева добави, че на последното си заседание кабинетът „Борисов 2“ прехвърля правата на старата фирма към нова с капитал от 2 лв. „Това, което е най-скандално, че прехвърлянето на правата на новата фирма става без конкурс“, допълни водачът на листата на „БСП за България“ за евровота. Йончева попита кой ще възстанови земята на хората от Дивотино и кой носи персонална отговорност за това, че една фирма е облагодетелствана от правителството на Борисов.  \r\nЗаместник-председателят на ПГ на „БСП за България“ Крум Зарков коментира, че случаят в Дивотино е христоматиен пример за схемата, по която хора с пари помагат на една власт да се закрепи, за да върне след това услугата.  \r\nОт Министерство на енергетиката благодариха за сигнала на Елена Йончева и обърнаха внимание, че по случая вече текат проверки. Директорът на Дирекция „Природни ресурси, концесии и контрол“ в Министерството Станислав Станков припомни, че дейностите на концесионера в село Дивотино са преустановени от 28 март до излизане на резултата от проверката. „Министерството активно е ангажирано с въпроса и протестите в село Дивотино. Бяха направени съвместни проверки. В резултат бяхме информирани от компетентните органи по опазване на околната среда, че е стартирала проверка от тяхна страна във връзка с което с разпореждане на министър Петкова дейностите в участъка са преустановени, считано от 28 март“, коментира още Станков. На въпрос дали ще се компенсират хората, ако се окаже, че има унищожаване на земеделска земя той отговори: „Задължението на концесионера така или иначе съществува и по договор, и по закон. Следва да предприеме действия по рекултивация, когато настъпи момента за това“, допълни той. Попитан дали концесията е дадена със задна дата, той уточни, че е имало определена забава в процедурата по произнасянето на Министерски съвет около година. „Това се дължи на усилената кореспонденция с ведомствата. В момента, в който беше подадено заявлението за удължаване на срока, концесионерът имаше задължения, които в момента, в който изпълни, беше довършена процедурата по удължаване на срока на концесията“, допълни Станков. По думите му единствените нарушения на концесионера са свързани със забавени плащания на концесионните възнаграждения, които към настоящия момент са платени. \r\nДеница КИТАНОВА", "date": "2019.04.03", "title": "БСП поиска от Министерство на енергетиката документите за концесията за въгледобив край пернишкото село Дивотино (ОБЗОР)"}
{"url": "http://www.focus-news.net/news/2019/04/03/2642120/pravitelstvoto-shte-razgleda-godishen-otchet-za-deynostta-na-saveta-za-prilagane-na-aktualiziranata-strategiya-za-prodalzhavane-na-sadebnata-reforma.html", "text": "Правителството ще разгледа годишен отчет за дейността на Съвета за прилагане на актуализираната стратегия за продължаване на реформата в съдебната система за 2018 г. Това предвижда първа точка от  дневния ред  на днешното правителствено заседание. В края на миналата година Европейската комисия излезе с положителен доклад за напредъка на България по Механизма за сътрудничество и проверка, като констатира, че по показател 3 (Продължаване на съдебната реформа) е постигнат значителен напредък, като препоръките са много близо до изпълнение. Освен него продължава работата и по показатели 4 (Корупция на високо ниво) и 5 (Корупция на местно ниво и по границите). В доклада на ЕК за първи път се констатира, че показател 1 (Независимост на съдебната система), показател 2 (Правна рамка) и показател 6 (Организирана престъпност) се считат за условно затворени. Тогава правителството изрази решимост до лятото, когато трябва да бъде устният доклад на Комисията, да довърши мерките, които са в процес на изпълнение, за да има възможност за приключване на механизма. \r\nМинистрите ще разгледат и проект за одобряване на допълнителни средства в бюджетите на общините за възстановяване на транспортните разходи или на разходите за наем на педагогическите специалисти в институциите в системата на предучилищното и училищното образование за 2019 г. Министърът на външните работи Екатерина Захариева ще внесе проект за утвърждаване на споразумението за стратегическо партньорство между ЕС и Япония. Правителството ще гласува и проект за изменение и допълнение на наредбата за условията и реда за издаване и за отнемане на разрешения за промишлена обработка на тютюн за производство на тютюневи изделия.", "date": "2019.04.03", "title": "Правителството ще разгледа годишен отчет за дейността на Съвета за прилагане на актуализираната стратегия за продължаване на съдебната реформа"}
{"url": "http://www.focus-news.net/news/2019/04/03/2642121/gd-granichna-politsiya-intenziven-e-trafikat-na-kontrolno-propuskatelnite-punktove-kapitan-andreevo-i-dunav-most-vidin.html", "text": "Интензивен е трафикът на контролно-пропускателните пунктове „Капитан Андреево“ и „Дунав мост-Видин“. Това съобщиха от пресцентъра на  Главна дирекция „Гранична полиция“ . Информация за трафика на българските гранични контролно-пропускателни пунктове към 06.00 часа.  На българо-сръбската граница, българо-македонската, българо-гръцката трафикът е нормален на всички гранични контролно-пропускателни пунктове. На българо-турската граница, на ГКПП Капитан Андреево, трафикът е интензивен на изход за товарни автомобили. На българо-румънската граница на ГКПП Дунав мост - Видин, трафикът е интензивен на изход за товарни автомобили.", "date": "2019.04.03", "title": "ГД „Гранична полиция“: Интензивен е трафикът на контролно-пропускателните пунктове „Капитан Андреево“ и „Дунав мост-Видин“"}
{"url": "http://www.focus-news.net/news/2019/04/03/2642126/denyat-3-april-v-balgarskata-istoriya.html", "text": "На 3 април 1860 г. по инициатива на по-радикално настроените църковни дейци в Цариград се провежда Великденската акция - Българският Великден.  През 1906 г. турски части разбиват четата на полк. Анастас Янков край с. Влахи, Мелнишко, а воеводата е убит. Същият ден се провеждат антигръцки митинги в Балчик, Варна, Пловдив, София и Търново против събиране на пари и андарти за борба с ВМОРО.  През 1979 г. тържествено е отбелязана 100-годишнината от обявяването на София за столица. БКП се преименува на БСП (1990 година). Същия ден Народното събрание избира Петър Младенов за президент/председател на Републиката. Учредена е Отечествената партия на труда (партията печели едно депутатско място на изборите за VІІ ВНС. На 3 април са родени: поетите Христофор Траянов Тзавелла и Георги Христов Мицков. На тази дата умира:  художничката Зина Юрданова. \r\n2012 г. \r\nДокладът World Happiness Report на The Earth Institute от Колумбийския университет нарежда България сред десетте най-нещастни страни в света. След България са само африканските държави Република Конго, Танзания, Коморските острови, Бурунди, Сиера Леоне, Централноафриканската република, Бенин и Того. С две места по-щастливо от България е населението на Чад с 1,5 % електрификация, с питейна вода едва 48 % от населението, канализация – 2 %, над 17 000 души заразени с холера за година и 5 % заразени със СПИН. \r\n2011 г. \r\nБългарската православна църква канонизира за светци новомъчениците от Ново село и Батак, дали живота си за християнската вяра по време на Априлското въстание. \r\n2000 г. \r\nБНТ излъчва ужасяващи кадри от войната в Чечения във вечерните новини от \"По света и у нас\". В следствие на това НСРТ глобява БНТ, а екипът, работил същата вечер и водещата Милена Милотинова са временно понижени. Милотинова репортерства в новините, запазва рейтинг и е реабилитирана като водеща на новините на 8 декември с.г., но вече работи с екипа на редакторката Нина Спасова. \r\n1992 г. \r\nТридесет и шестото НС приема нов Закон за поземлената собственост и частното стопанисване на земята в България, който изисква връщането на земята \"в реални граници\". \r\n1990 г. \r\nУчредена е Отечествена партия на труда (ОПТ), която е регистрирана в края на април 1990 г. Пръв председател е Румен Попов, а от 1995 г. е Минчо Генов Минчев. Печатен орган на партията е в. \"Нова България\". На изборите за VII Велико народно събрание от юни 1990 г. ОПТ печели едно депутатско място. В парламентарните избори за ХХXVI Народно събрание участва в коалиция заедно с БСП. В президентските избори от 1996 г. издига своя кандидат президентска двойка - Минчо Минчев и Пенчо Пенчев. \r\n1990 г. \r\nНова социалдемократическа партия (НСДП) се включва в СДС. Партията е учредена на 9 януари 1990 г. като наследник на Независимия социалдемократически клуб. Председател е Васил Михайлов, а печатния орган е в. \"Реформа\". На Шестата си национална конференция на 1 март 1995 г. се разделя на две крила - едното с председател Васил Михайлов, а другото - с председател Красимир Пухтев. Към течението начело с Михайлов преминава и Марио Тагарински. \r\n1990 г. \r\nБКП се преименува на Българска социалистическа партия (БСП). На този ден са отчетени резултатите от общопартийния референдум. За преименуването се обявяват 86,71 % от партийните членове. БСП е съучредител на коалициите Предизборен съюз - БСП, Българска либерална партия, Отечествена партия на труда, Християнско женско движение, Народнолиберална партия \"Стефан Стамболов\", Български социалистически младежки съюз (БСМС), Български земеделски народен съюз \"Александър Стамболийски\" и Политически клуб \"Екогласност\". През 1996 г. е съучредител на \"Заедно за България\", през 1997 г. на Демократична левица, а през 2001 г. и на \"Коалиция за България\". Председател на партията е Сергей Станишев, избран на 15 декември 2001 г. Други ръководни дейци през времето са Петър Младенов, Александър Лилов, Жан Виденов и Георги Първанов. От април 1990 г. печатен орган е в. \"Дума\". \r\n1990 г. \r\nНародното събрание избира Петър Младенов за президент/председател на България. Петър Младенов следва философия в Софийския университет \"Св. Климент Охридски\", след което завършва Московския институт за международни отношения. Член е на ЦК на БКП от 1971 г. От 10 ноември 1989 г. е издигнат за генерален секретар на ЦК на БКП. На този пост остава до 2 февруари 1990 г. Преди това е министър на външните работи. За периода ноември 1989 г. - април 1990 г. е председател на Държавния съвет. \r\n1950 г. \r\nЗапочва съдебен процес срещу 12 ръководни стопански дейци, обвинени в участие в \"трайчокостовската заговорническа организация\" и в \"саботажни и вредителски действия\". \r\n1945 г. \r\nЩабът на Първа българска армия получава задача за организиране на Чаковецката отбранителна операция. \r\n1921 г. \r\nВ София участници от Илинденско-Преображенското въстание учредяват дружество \"Илинден\" с председател Крум Зографов. Дружеството започва да издава в. \"Илинден\" от 30 юли и създава дружества в Пловдив, Варна, Плевен, Русе, Шумен. На 4 декември е избран Управителен съвет на Илинденската организация с председател Георги Занков, а на 23 януари 1923 г. в София е проведен учредителният й конгрес с участието на 31 дружества, издигащ идеята за автономия на Македония. \r\n1906 г. \r\nТурски части разбиват четата на полк. Анастас Янков край с. Влахи, Мелнишко. Той е убит. Полковник Янков е деец на македоно-одринското революционно движение. Роден е в с. Загоричане, Костурско и завършва българско училище в Цариград. Участва като доброволец в Сръбско-турската война от 1876 г. и в Руско-турската освободителна война от 1877–1878 г. След Освобождението завършва Военното училище в София. По време на Сръбско-българската война от 1885 г. той се сражава при Сливница. Включва се в дейността на ВМОК и взема участие в Горноджумайското въстание от 1902 г. По време на Илинденско-Преображенското въстание от 1903 г. полк. Янков е начело на чета в Пирин. Включен е в състава на въстаническия щаб в Разложко. След разгрома на въстанието продължава да броди с чета из Македония. \r\n1906 г. \r\nПровежда се антигръцки митинг в Балчик, Варна, Пловдив, София и Търново против събиране на пари и андарти за борба с ВМОРО. Първият такъв митинг е проведен на 13 март същата година. \r\n1879 г. \r\nПо предложение на проф. Марин Дринов Учредителното събрание обявява София за столица на Княжеството. \r\nПървата столица на българската държава е Плиска. Разположена е в обширна равнина на 2 км от днешното с. Плиска и води началото си от времето на хан Аспарух. През 893 г. цар Симеон I мести престолния град в Преслав. Велики Преслав - втората столица на Първата българска държава е изградена на левия бряг на р. Тича през първата половина на IX в. През 978 г. комитопул Самуил застава начело на държавата и обявява за столица Охрид. През 1018 г. византийците завладяват България. До пролетта на 1187 г. страната ни остава под византийско владичество. Тогава император Исак II Ангел е принуден официално да признае възобновяването на българската държава на север от Стара планина. За столица на Второто българско царство е провъзгласено Търново. \r\n1860 г. \r\nПо инициатива на по-радикално настроените църковни дейци в Цариград се провежда Великденската акция. По време на тържествената литургия в българската черква “Св. Стефан” Иларион Макариополски не споменава името на патриарха. Според църковните канони този акт означава публично отхвърляне върховенството на патриаршеската власт и демонстрира желанието на българите да имат своя самостоятелна църква. Примерът на цариградските българи е последван във всички по-големи български общини. \r\n1750 г. \r\nЙеромонах Лаврентий, брат на Паисий Хилендарски, довежда в Хилендарския манастир група поклонници от Видин и предава на манастирската каса 700 гроша \"сухи пари\", 5 кадилници и 3 мулета. На тази дата са родени: \r\n1934 г. \r\nРоден е Христофор Траянов Тзавелла – български поет, писател, фолклорист, произхождащ от рода на Тзавеллеите. През Гражданската война в Гърция е изпратен заедно с други деца в Чехословакия, където участва активно в живота на емиграцията. През 1951-1954 г. следва във Висшия строителен институт в Бърно. След като завършва заминава за Канада и се установява в Торонто. Учи английски език и литература в Блурския вечерен колеж до 1959 г. След това записва режисура в Ню Йорк. В Торонто Тзавелла издава в. “Ново време”, “Български глас”и “Народна воля”. Същевременно сътрудничи на английски издания предимно под псевдоним. През 1964 г. се установява в България и завършва специалност “История” в Софийския университет “Св. Климент Охридски”. От 1980 г. Тзавелла завежда направление за фундаментално документиране духовния мироглед на българския народ към Комитета за култура. Първото му стихотворение “Реката” е отпечатано на гръцки език. Обнародва и стихотворения и статии в чужбина предимно с историческа тематика. Тзавелла събира народно творчество от Беломорска Тракия и Беломорска Македония възлизащо 20 000 песни, 1 200 приказки, 700 легенди, 20 000 проклинания, 100 000 пословици и поговорки, отговори на въпроси, свързани с духовния живот на българския народ. Негови съчинения са: “Копнежи. Скопие” (1959 г.), “Глаголици. Стихотворения” (1969 г.), “Кирилици. Стихотворения” (1972 г.), “Басни в диалози” (1990 г.) и др. \r\n1921 г. \r\nРоден е Георги Христов Мицков - български поет, преводач, съставител на антологии. През 1948 г. той завършва специалност “Романска филология” в Софийския университет “Св. Климент Охридски”. От 1957 г. е коректор на сп. “Centre des etudes poetiqus”, от 1960 г. е постоянен член на журито на фондацията “Biennales Internationales de Poesie” (Белгия). Издава стихосбирките “Сянката на съдбата” (1990 г.), “Скали, облаци и безкрайност” (1991 г.). Превежда поезия от английски, гръцки, испански, френски, румънски, руски, шведски, немски, португалски и други езици. Подбира и превежда творби на Ар. Лундквист, П. Сегерс, Ф. Песоа, С. Д. Перс, М. Луци, Ар. Оло, Ф. Допликер, П. Ж. Жув. Участва с преводи и в многобройни антологии на гръцка, френска, немска, белгийска и унгарска поезия. Освен това прави селекции и преводи на сонети, световна любовна лирика, избрани творби на известни западноевропейски и руски писатели. За преводите си от италиански език Мицков е удостоен с международна награда “Circe-Sabaudia”. На тази дата умират: \r\n1998 г. \r\nУмира Зина Юрданова - българска художничка. Тя започва да учи живопис в Художествената академия в София през 1923 г. при проф. Ст. Иванов, но скоро напуска и отива в Мюнхен. Следването £ в Германия и дългото £ пребиваване в Париж оставят трайна следа върху творчеството £. През 1946 г. тя става член на дружеството на художниците “Монпарнас”. Рисува с акварел, темпера, маслени бои, а от 1972 г. и с акрилни бои. След завръщането си в България тя представя първата си самостоятелна изложба в галерия “Форум” на д-р Димитраков. От СБХ не е допусната на изложби във Франция. В България има няколко самостоятелни изложби през 1965 г., 1971 г., 1977 г., 1987 г. Липсата на изява, наложена от комунистическата власт изолира Юрданова от световните художествени процес. През 1993 и 1994 г. самостоятелна изложба £ урежда галерия “АРТ 36” на К. Чекарлиева. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.04.03", "title": "Денят 3 април в българската история"}
{"url": "http://www.focus-news.net/news/2019/04/03/2642123/v-ep-shte-se-sastoi-predsedatelski-savet-v-ramkite-na-koyto-shte-se-reshi-dali-paketat-mobilnost-shte-bade-glasuvan-v-plenarna-zala.html", "text": "В Европейския парламент ще се състои Председателски съвет, в рамките на който ще се реши дали пакетът \"Мобилност\" ще бъде гласуван в пленарна зала. Заседанието на транспортната комисия, на което бяха  гласувани над 1200 предложения за изменения по пакета, продължи до късно вечерта във вторник. В резултат при внесени 1224 предложения, 1126 продължават за гласуване в пленарна зала. Според евродепутата Петър Курумбашев хубавото е, че сред тези 1126 предложения са и внесените от българските евродепутати. \"Интересно ми е как точно ще бъдат гласувани 1126 изменения в пленарна зала и какво послание ще излъчим по отношение на европейската солидарност и начина на вземане на решения в тази институция няколко седмици преди изборите за Европейски парламент\", коментира Петър Курумбашев. Председателският съвет, който е заседание на лидерите на различните политически групи, трябва да се състои около 15.00 часа брюкселско време. Самото гласуване на предложенията в пленарна зала е насрочено за четвъртък.", "date": "2019.04.03", "title": "В ЕП ще се състои Председателски съвет, в рамките на който ще се реши дали пакетът \"Мобилност\" ще бъде гласуван в пленарна зала"}
{"url": "http://www.focus-news.net/news/2019/04/03/2642128/ministar-ekaterina-zaharieva-e-na-poseshtenie-v-sasht.html", "text": "Вицепремиерът и министър на външните работи Екатерина Захариева е на посещение в САЩ. Това съобщиха от пресцентъра на  Министерството на външните работи . Освен че ще проведе двустранни срещи, тя ще участва в среща на министрите на външните работи от НАТО. Първите дипломати на страните-членки от Алианса ще се съберат на днес и на 4 април 2019 г. на форум във Вашингтон, на който ще бъде отбелязана и 70-ата годишнина от създаването на НАТО. Ще бъдат обсъдени конкретни актуални теми от сигурността, сред които състоянието на сигурността в Черно море, отношенията с Русия и съдбата на Договора за унищожаване на  ракетите с малък и среден обсег, нетрадиционните предизвикателства като хибридни и кибер-войни, ролята на НАТО в борбата с тероризма. Срещата на външните министри от НАТО ще бъде председателствана от генералния секретар на алианса Йенс Столтенберг, а  домакин на събитието е държавният секретар на САЩ Майкъл Помпео. На срещата ще участва и Република Северна Македония. Програмата на посещението на министър Захариева предвижда и двустранни срещи във Вашингтон с Питър Наваро, специален помощник на президента на САЩ и директор на Офиса по въпросите на търговията и индустрията, с главния прокурор и секретар по правосъдието Уилям Бар, с председателя на Комисията по вътрешни работи в Сената Рон Джонсън и с Майкъл Маккол, заместник-председател на Комисията по външни работи в Камарата на представителите на Конгреса.", "date": "2019.04.03", "title": "Министър Екатерина Захариева е на посещение в САЩ"}
{"url": "http://www.focus-news.net/news/2019/04/03/2642124/navarshvat-se-140-godini-ot-obyavyavaneto-na-sofiya-za-stolitsa-na-balgariya.html", "text": "На днешната дата преди 140 години София е обявена за столица на България.  \r\nНа 3 април 1879 г. (22 март 1879 г.) на Учредителното събрание в Търново Найден Геров изказва мисълта, че е „нужно да се определи столицата на Княжеството”. Проф. Марин Дринов предлага новата столица на Княжество България да бъде София и предложението му е прието. Според Дринов предимствата на София за столичен град са няколко: намира се в центъра на българските земи и заема важно стратегическо положение, лежи на най-важния път на Балканския полуостров, който свързва Европа с Азия. Градът се намира в обширно поле, което осигурява удобен терен за разширение. Близо до София се намира каменовъглената мина Перник, която веднага след Освобождението започва да доставя лесно и бързо въглища за индустрията, транспорта и отоплението. Първата столица на българската държава е Плиска. Разположена е в обширна равнина на 2 км от днешното с. Плиска и води началото си от времето на хан Аспарух. През 893 г. цар Симеон I мести престолния град в Преслав. Велики Преслав - втората столица на Първата българска държава е изградена на левия бряг на р. Тича през първата половина на IX в. През 978 г. комитопул Самуил застава начело на държавата и обявява за столица Охрид. През 1018 г. византийците завладяват България. До пролетта на 1187 г. страната ни остава под византийско владичество. Тогава император Исак II Ангел е принуден официално да признае възобновяването на българската държава на север от Стара планина. За столица на Второто българско царство е провъзгласено Търново. \r\nПо данни от 1878 г., София има 11 694 жители, 2 училища, 7 църкви, 10 хана, 120 дюкяна, 62 механи, 19 фурни и 3 306 къщи, а общата й площ е 2,84 кв. км. \r\nВече 140 години София е българската столица, а девизът ѝ е „Расте, но не старее”.  Десетки прояви ще бележат празничния ден на града.  Празничните събития ще започнат с Архиерейска света Литургия от 09.00 часа в храм „Света София“. Литургията ще бъде отслужена в присъствието на Негово Светейшество патриарх Неофит. \r\nВ 11.00 часа на ул. „Оборище“ (пл. „Свети Александър Невски“) ще се състои тържествена церемония по освещаване и връчване на знамена на столични училища. В нея ще участват Националната гвардейска част и Гвардейския представителен духов оркестър. Церемонията ще бъде в присъствието на Негово Светейшество патриарх Неофит. \r\nОт 16.00 часа до 18.00 часа ще се проведе обиколка с празничния ретро трамвай по маршрут: пл. „Възраждане” - бул. „Христо Ботев” - пл. „Македония” - ул. „Алабин” - бул. „Мария Луиза” - Централна гара - бул. „Христо Ботев” - пл. „Възраждане”. Часовете на тръгване от пл. „Възраждане” са: 16.00 часа, 16.40 часа, 17.20 часа. Актьори от театър „Сириус“ ще представят куклени етюди и игри с пътниците в трамвая.  \r\nВ 17.00 часа в Градската градина – Галерия на открито ще се състои откриване на изложбата „Да съградиш столица“. Изложбата представя интересни и важни моменти от историята на града - на 28 табла са представени архивни материали, които маркират важни исторически събития и различни аспекти от живота на София. \r\nВ 18.00 часа в Ларгото ще се проведе концерт на Софийския духов оркестър с диригент Васил Делиев. В 20.30 часа на площад „Княз Александър I” ще започнат празнични илюминации. По повод празника на София с вход свободен ще работят:   Регионален исторически музей - София, Софийската градска художествена галерия, Парк-музей „Врана“ и Зоологическа градина – София.", "date": "2019.04.03", "title": "Навършват се 140 години от обявяването на София за столица на България"}
{"url": "http://www.focus-news.net/news/2019/04/03/2642115/mvnr-izyasnyava-se-samolichnostta-na-balgarskite-grazhdani-zaginali-pri-samoletnata-katastrofa-v-severna-makedoniya.html", "text": "По информация на посолството ни в Скопие македонските паспортни служби са потвърдили, че при катастрофата на малък самолет „Чесна“, излетял днес от Охрид за София, на борда са били и са загинали четирима български граждани. Тяхната самоличност се изяснява. Това съобщиха от пресцентъра на  Министерството на външните работи . Властите на Република Северна Македония са се обърнали за помощ към България в издирването на самолета, който е паднал в труднодостъпен планински район. За инцидента е информиран министър-председателят на България Бойко Борисов. Той е издал съответните разпоредби на министъра на вътрешните работи Младен Маринов, който от своя страна е в контакт с министъра на вътрешните работи на Република Северна Македония.", "date": "2019.04.03", "title": "МВнР: Изяснява се самоличността на българските граждани, загинали при самолетната катастрофа в Северна Македония"}
{"url": "http://www.focus-news.net/news/2019/04/03/2642131/sport-vilyareal-i-barselona-zavarshiha-naravno-44.html", "text": "Виляреал и Барселона завършиха наравно 4:4 в среща от междинния 30-и кръг на испанската Примера дивисион. Домакините водиха с 4:2, но с голове след 90-ата минута на Лионел Меси и Луис Суарес, „каталунците“ успяха да изравнят и са на първо място във временното класиране със 70 точки. Виляреал е на 17-о място с актив от 30 точки.", "date": "2019.04.03", "title": "Спорт: Виляреал и Барселона завършиха наравно 4:4"}
{"url": "http://www.focus-news.net/news/2019/04/03/2642130/svetovnoto-dvizhenie-za-mir-shte-bade-predstaveno-v-sofiya.html", "text": "Световното Движение за мир ще бъде представено пред медиите и представители на дипломатическия корпус. Това съобщиха от пресцентъра на  ПП АБВ . Събитието ще се проведе от 11.00 часа в клуб „Журналист“ на Съюза на българските журналисти – ул. „Граф Игнатиев“ 4, ет. 1. Участие ще вземе Пламена Заячка, председател на Инициативния комитет на Световното Движение за мир.", "date": "2019.04.03", "title": "Световното Движение за мир ще бъде представено в София"}
{"url": "http://www.focus-news.net/news/2019/04/03/2642122/mkd-makedoniya-namereni-sa-telata-na-zaginalite-balgari-pri-samoletna-katastrofa-v-makedoniya.html", "text": "Намерени са телата на четиримата пътници от малкия самолет „Чесна“, който във вторник привечер падна в близост до връх Солунска Глава в Македония. Загиналите са баща, майка и две деца, граждани на България. Самолетът е летял от Охрид за София, предава  скопското електронно издание „МКД“ . \r\nСпоред засега неофициална информация, загиналите са Георги Ангелов Бошнаков (1970). Гергана Георгиева Бошнакова, Калина Цонева Корнайева (1972), Гергана Георгиева Бошнакова (2000) и Биляна Георгиева Бошнакова (2005). \r\nОстатъците от самолета са забелязани от хеликоптери и спасителни екипи на местното Министерство на вътрешните работи. \r\nПревод и редакция:", "date": "2019.04.03", "title": "„МКД“ (Македония): Намерени са телата на загиналите българи при самолетна катастрофа в Македония"}
{"url": "http://www.focus-news.net/news/2019/04/03/2642127/alsat-m-makedoniya-znae-se-identichnostta-na-zhertvite-ot-samoletnata-katastrofa-v-makedoniya.html", "text": "Две момичета на възраст 14 и 18 години и двама възрастни, всички български граждани, са загубили живота си в самолетната катастрофа, която се случи на около 5 километра северозападно от връх Солунска Глава в Македония, на около 30 км южно от Скопие, предава скопският телевизионен канал „Алсат-М“. \r\nСпоред източниците на медията става въпрос за: \r\nБошнаков Ангелов Георги (1970) \r\nБошнакова Георгиева Гергана (2005) \r\nБошнакова Георгиева Билјана (2000) \r\nКорнајева Цонева Калина (1972) \r\nБошнакови и техните деца са се връщали с малък частен самолет с германска регистрация от Охрид за София. \r\nСпоред информацията на българските медии, Георги Бошнаков е ръководител на Отдела за внедряването и поддръжката на информационните технологии в Българската агенция по вписванията. \r\nПревод и редакция:", "date": "2019.04.03", "title": "„Алсат-М“ (Македония): Знае се идентичността на жертвите от самолетната катастрофа в Македония"}
{"url": "http://www.focus-news.net/news/2019/04/03/2642134/sofiya-detsa-ot-grad-novi-iskar-shte-boyadisat-1000-yaytsa-za-velikden.html", "text": "Църковното настоятелство при храм \"Успение Богородично\" , кв. Курило -  Нови Искър организира  на Велика събота, 27 април 2019 г., боядисване  на 1000 яйца  от  деца, съобщи репортер на  Агенция \"Фокус\" . Яйцата ще бъдат раздадени на всеки дошъл в храма, заедно с по пaрче козунак на Великден и в дните от Светлата седмица. \r\nНикола Петков", "date": "2019.04.03", "title": "София: Деца от град Нови Искър ще боядисат 1000 яйца за Великден"}
{"url": "http://www.focus-news.net/news/2019/04/03/2642133/pregled-na-osnovnite-temi-v-starozagorskiya-pechat.html", "text": "„Роми, прокурори и съдии заедно ще залесяват край Стара Загора“, е водещото заглавие във вестник  „Старозагорски новини“ . \r\nАдминистративните началници на Окръжна и Районна прокуратура в Стара Загора, ръководителите на Окръжния и Районен съд и директорът на ОДМВР са част от поканените в предстоящото на 4 април залесяване на опожарена през предходни години територия край старозагорския квартал „Дъбрава“.  \r\nТрадиционната инициатива за Седмицата на гората се организира от Регионалната дирекция по горите (РДГ) и се очаква в нея да се включат още кметът на Стара Загора и неговите заместници, областният управител, директорите на Областна дирекция по безопасност на храните, РИОСВ, РЗИ и регионалните държавни институции в Града на липите.  \r\nЗа пръв път в залесителната акция ще участват и над 20 роми - жители на старозагорския квартал „Лозенец“, организирани лично от общинския съветник Юсни Ибрям, чиято бригада миналата година ремонтира безплатно пострадалата от бурята къща на самотно живееща старица в опанското село Кравино. Залесителната акция на 4 април ще започне в 11.00 часа, а сборният пункт е пътят за Дъбрава. От РДГ и Държавното горско стопанство са осигурили 1000 широколистни и иглолистни фиданки, които ще бъдат засадени на 30 декара площ.  \r\n„Специализираният съд пусна на свобода трима от задържаните оръжейници“, четем още в броя. Трима души от 6-членната група на бившия футболист Красимир Тонев, който е обвинен за изнасяне на оръжейни части от заводите „Арсенал“, бяха пуснати от Специализирания наказателен съд на свобода.  От спецпрокуратурата поискаха с постоянна мярка за неотклонение „задържане под стража“ да останат всички арестувани в хода на акцията на ГДБОП в Казанлък, Енина и Крън, извършена на 31 март и 1 април, но в крайна сметка в килиите бяха върнати Тонев, крънчанинът Ерол Алендаров и Петър Гидиклийски.  \r\nБез никакви мерки за неотклонение си тръгнаха жителят на Енина Николай Убчев и Назъм Неби, определена беше парична гаранция от 3 000 лв. за бившия собственик на ферма за щрауси в Крън Горо Чаушев.  \r\nСрещу шестимата първоначално от Специализираната прокуратура повдигнаха обвинения за организирана престъпна група, която е била създадена с цел преработка, сглобяване и продажба на незаконни оръжия.  \r\nВ хода на претърсванията в домове и имоти на Тонев, Алендаров и Гидиклийски бяха открити и иззети 7 автомата „Калашников“; 1 пистолет „Макаров“; 1 картечен пистолет; 5 карабини, множество боеприпаси и части, изнесени от „Арсенал“. Следенето е стартирало през август 2018 г., когато в ГДБОП е постъпил оперативен сигнал. Преди около месец е било извършено контролирано плащане за покупка на един автомат с белязани пари. Банкнотите са били намерени в част от задържаните.  \r\n„България може и сама да погуби „Марица изток“, е друг акцент в изданието. Неясното бъдеще на въглищния сектор заради новите ограничения, поставени му от Европейския съюз, става още по-неясно заради забавянето от страна на отговорните български институции. Всички те са наясно, че не вятърът и слънцето, а въглищата от недрата на „Марица изток“ ще гарантират още десетилетия наред енергийната сигурност на България и евтиния ток за българските домакинства, но когато дойде време за действие, нещата обтегаемо се отлагат във времето и пространството.  \r\nПоредното ново ограничение по линия на Европейския парламент (ЕП) дойде на 26 март, когато евродепутатите гласуваха пакета от мерки „Чиста енергия за всички европейци“. С него се цели всички въглищни централи на страните-членки на ЕС, изпускащи над 550 грама СО2/КВч, да бъдат лишени от държавно финансиране, за да бъдат на разположение в случаи на скок в търсенето на електричество като например студени зими. Мярката влиза в сила от 2025 г. за всички съществуващи въглищни централи, като изключение ще има само за онези, които до 31 декември 2019 г. имат сключени договори за осигуряване на капацитет.  \r\nКога Министерството на енергетиката ще възложи разработването на механизъм за капацитет - необходимо условие за работата на въглищните централи предвид прието от ЕП ново ограничение, този път по линия на т.нар. държавна помощ? Този въпрос зададе „Старозагорски новини“ на енергийния министър Теменужка Петкова. Отговорът от пресцентъра на Министерство на енергетиката, гласи дословно: „Механизмите за капацитет са признат от ЕК легитимен механизъм, чрез който държавите членки могат да гарантират сигурност на доставките. Европейската комисия, на база на свое секторно проучване, е определила правила, на които следва да отговарят механизмите за капацитет, за да бъдат обявени за съвместими с вътрешния пазар и правилата за държавна помощ.  \r\nЕдна от разглежданите във връзка с ТЕЦ „Марица изток 2“ дългосрочни мерки за стабилизиране финансовото състояние на централата е фокусирана върху въвеждане на подходящ механизъм за капацитет на пазара на електрическа енергия. Съществуват различни видове механизми за капацитет, по които отделни държави членки са получавали разрешения от ЕК за покриване на разлики вследствие ниски цени на електроенергията и поддържането на необходимата минимална разполагаемост. Тези допълнителни приходи включват държавна помощ, която трябва да бъде нотифицирана от ЕК съгласно правилата за държавните помощи.  \r\nЗа реализирането на тази мярка е възложено на преносния оператор (б.р. ЕСО) да извърши анализ на потенциалния недостиг на пазара на електроенергия, въз основа на който може да бъде обоснован и избран най-подходящият вариант на механизъм за капацитет. Срокът за това е до 30 септември 2019 г.“. Ако срокът за избор на най-подходящия вариант на механизъм за капацитет е 30 септември 2019 г. (както гласи отговорът), логично възниква питането: как Министерството на енергетиката ще успее да приключи до 31 декември 2019 г. с поредицата от предстоящи процедури - възлагане изработването на избрания механизъм за капацитет, нотифицирането му в Европейската комисия (ЕК), провеждане на търгове и сключване на договори? За гласувания в ЕП на 26 март т.г. пакет от мерки „Чиста енергия за всички европейци“ се знаеше още от края на миналата година. Веднага след това - през януари 2019 г., от Българската браншова камара на енергетиците са настояли пред Министерството на енергетиката за изработване на механизъм за капацитет и са предложили своята експертна помощ. След тях за същото са настояли и от Асоциацията на организациите на българските работодатели. Защото на всички е ясно, че без гарантирана сигурност на българската енергийна система няма как да бъде гарантирана и сигурността на българската икономика. Странен е обаче фактът, че въпреки осъзнатата и афиширана необходимост да бъде гарантиран дългосрочен живот на безалтернативния за България енергиен комплекс „Марица изток“, отговорните институции у нас се разчевръстяват буквално в \"12 без 5\". Ако това продължи и в бъдеще, няма защо да се сърдим на ЕС и екологичните организации, че искат да затворят енергийния ни стожер. Ние сами можем да си го затрием с... бавене и неглижиране.", "date": "2019.04.03", "title": "Преглед на основните теми в старозагорския печат"}
{"url": "http://www.focus-news.net/news/2019/04/03/2642135/denyat-3-april-v-svetovnata-istoriya.html", "text": "През 1326 г. османският султан Орхан завзема крепостта Бруса (дн. Бурса) и установява там столицата на своята държава. През 1910 г. за първи път е изкачен най-високият североамерикански връх - Маккинли (6194 метра), а през 1933 година за пръв път самолети прелитат над Еверест. Руският хирург Ю. Вороной извършва първата в света трансплантация на бъбрек (1932 г.). Подписан е планът Маршал (3 април 1948 г.), с който 16 страни от Европа получават помощ от 6 милиарда долара за възстановяване след Втората световна война. Космическият апарат “Луна-10” става първият изкуствен спътник на Луната през 1966 година  Aмериканският изследовател на Океания и Антарктида Чарлс Уилкс, американските актьори Марлон Брандо (1924), Алек Болдуин (1958), Еди Мърфи (1961) поетът, писател и фолклорист Христофор Тзавела.   Шведският композитор Франц Адолф Бервалд (1868), германският композитор Йоханес Брамс (1897), американският композитор Курт Вайл (1950). \r\n2018 г.  \r\nГермански прокурори искат разрешение от съда за екстрадирането на сваления президент на Каталуния Карлес Пучдемон. \r\nКаталунският политик е арестуван от германската полиция на 25 март, когато пътува от Финландия към Белгия. \r\n2017 г. \r\nБомба на метрото в Санкт Петербург убива 11 души, а други 50 са ранени. \r\n2017 г. \r\nЕгипетски археолози откриват останките на пирамида на 3700 години, на тринадесетата династия на Египет в нехропола Дахшур на 40 километра южно от Кайро. \r\n2016 г. \r\nИзтичане на 11,5 милиона документи от адвокатска фирма в Панама разкрива как богатите и влиятелни хора, включително руският президент Владимир Путин, укриват парите си. Една от най-потайните офшорни юридически фирми в продължение на десетилетия, е помагала при пълна безнаказаност на клиентите си да перат пари и да не плащат данъци. Изтеклите данни, наречени „Панамски документи“, свързват сегашни и бивши лидери, включително многогодишния управник на Египет Хосни Мубарак и сирийския президент Башар Асад, с незаконни финансови транзакции. \r\n2015 г. \r\nНа китайския политик и министър на обществената безопасност на КНР Чжоу Юнкан е повдигнато обвинение за взимане на подкуп, разгласяване на държавна тайна и злоупотреба с обществено положение. \r\n2014 г. \r\nНАСА спира сътрудничеството си с Русия по повод Кримската криза с изключение на програмата за Международната космическа станция.ю \r\n2014 г. \r\nЖоомарт Оторбаев става министър-председател на Киргизия. \r\n2013 г. \r\nИзраелските отбранителни сили нанасят удари по две цели в северната част на Ивицата Газа. \r\n2012 г. \r\nЛондонският Международен институт за стратегически проучвания (IISS) заключава, че за пръв път разходите за отбрана в Азия превишават тези в Европа. \r\n2012 г. \r\nВносът на по-евтини китайски слънчеви панели докарва до фалит една от най-големите соларни компании в Европа Q-Cells. \r\n2012 г. \r\nВ частен университет в Оукланд, Калифорния въоръжен мъж разстрелва 10 човека, от които 7 умират. \r\n2012 г. \r\nАбдул Мбайе става премиер-министър на Сенегал. \r\n2011 г. \r\nЛибийската опозиция започва експортиране на петрол за Катар по 4 млн. барела месечно на стойност 400 млн. долара. Парите ще се използват за доставяне до Бенгази на храни, лекарства, горива и въоръжение за опозицията. \r\n2000 г. \r\nВследствие на рязък спад на акциите собственикът на “Майкрософт” Бил Гейтс губи 14 милиарда долара. \r\n1997 г. \r\nАмериканецът Берни Мелер записва световен рекорд за количество на татуировки по човешкото тяло. Той притежава 14 006 броя от тях. \r\n1984 г. \r\nВ Космоса излита първият индийски космонавт Ракеш Шарма. Полетът е осъществен от съветски екипаж. \r\n1968 г. \r\nСъстои се премиерата на филма на Стенли Кубрик “2001: Космическа одисея”. Филмът е избран за най-добрия в историята на световното кино в жанра кинофантастика. Кубрик е американски сценарист, режисьор и продуцент. Работи като фотожурналист в сп. “Лук”. През 1950-1952 г. той два документални филма - “Денят на боя” и “Летящото падане”. Дебюта си в игралното кино прави с антивоенния филм, сниман на собствени разноски, “Страх и желание” (1953 г.). Кубрик режисира и трилъри - “Целувка на убиец” (1955 г.) и “Убийството” (1956 г.). Става световноизвестен с антивоенната си сага “Пътеки на славата” (1957 г.). Филмите му са екранизации на известни литературни произведения. Основната тема е насилието на обществото върху отделния индивид. Творбите му се отличават с черен хумор, зрелищност, майсторско използване на музиката и камерата. Кубрик работи с един от най-големите професионалисти - операторът Джон Олкът. От 1962 г. твори във Великобритания и след блестящата суперпродукция “Спартак” (1960 г.) и психодрамата “Лолита” (1962 г.) снима “Д-р Стрейнджлъв, или Как се научих да не се безпокоя и обикнах атомната бомба” (1963 г.), “Механичен портокал” (1971 г.), “Бари Линдън” (1975 г.), “Сияние” (1980 г.), “Металната куртка” (1987 г,), “Al” (1994 г.), “Широко затворени очи” (1999 г.). \r\n1966 г. \r\nКосмическият апарат “Луна-10” става първият изкуствен спътник на Луната. Изведен е в геоцентрична орбита на 31 март 1966 г., а след това - в орбита на полет към Луната. \r\nПървият космически апарат, достигнал до лунната повърхност, е съветската сонда Луна 2, която се разбива на лунната повърхност на 14 септември 1959 г. Обратната страна на Луната пък е наблюдавана за първи път от Луна 3. Луна 9 е първата сонда осъществила меко кацане и предала снимки от повърхността на 3 февруари 1966 г. \r\nНа 20 юли 1969 г. Нийл Армстронг стъпва на лунната повърхност. Той е командир на американската мисия Аполо 11. Последният (засега) човек на Луната е Юджийн Сернан, участващ в Аполо 17 през декември 1972 г. Образци от лунни скали са донесени на Земята от три мисии на автоматичните сонди Луна 16, 20 и 24, както и от шест пилотирани мисии на Аполо 11, 12, 14, 15, 16 и 17. На 27 септември 2003 г е изстрелян апаратът на Европейската космическа агенция Smart 1. Той влиза в лунна орбита на 15 ноември 2004 г. \r\n1948 г. \r\nАмериканският президент Хари Труман подписва “плана Маршал”. Това е помощта на САЩ за 16 западноевропейски страни, предложена от ген. Дж. Маршал, американски държавен секретар, която възлиза на 16,4 млрд. долара под формата на икономическа и военна помощ и на заеми, предоставени за периода 1948-1952 г. \r\n1942 г. \r\nВ хода на Втората световна война японските сили започват масирана атака срещу американските войски. След японското нападение на американската база Пърл Харбър от 7 декември 1941 г. във войната се намесват САЩ. Създава се военен съюз на държавите, борещи се против фашизма, оформен на 1 януари 1942 г. чрез Декларацията на 26 държави. След като разгромява главните сили на американския Тихоокеански флот, Япония окупира Тайланд, Хонг-Конг, Бирма, Малая, Сингапур, Филипините и по-голямата част от Индонезия. Японският флот завладява част от Нова Гвинея и голяма част от тихоокеанските острови. На 2 февруари 1943 г. завършва Сталинградската битка, която изменя хода на войната на Източния фронт. В края на юни 1942 г. при Ел Аламейн е разбита обединената италиано-германска армия, командвана от фелдмаршал Ервин Ромел. Тези две загуби на германците изменят коренно хода на Втората световна война. След 1943 г. силите на Оста започват да отстъпват. На 8 ноември 1942 г. в Северна Африка е стоварен десант на англо-американските войски. В края на март британските войски завладяват цяла Северна Африка. През юли 1943 г. съюзниците правят десант на остров Сицилия и от септември започват освобождаването на Италия. След Курската битка от юли – август 1943 г. Червената армия започва постепенно да изтласква германската армия от територията на СССР и през лятото са възстановени съветските граници. През август 1944 г. Червената армия окупира Румъния и спира на българо-румънската граница. На 6 септември 1944 г. съюзниците извършват десант в Северна Франция и откриват Втория фронт срещу Германия. През втората половина на 1944 г. и началото на 1945 г. съюзниците на Германия са извадени от войната и капитулират, както следва: Румъния на 23 август 1944 г., България на 9 септември 1944 г., Финландия през септември 1944 г. и Унгария през декември 1944 г. След капитулацията на Германия на 6 и 8 август американската авиация извършва атомни бомбардировки на японските градове Хирошима и Нагасаки. През август 1945 г. Червената армия разгромява японските войски в Манджурия, Корея и на остров Сахалин. На 2 септември 1945 г. Япония безусловно капитулира. От 17 юни до 2 август 1945 г. се провежда Потсдамската конференция на ръководителите на САЩ - Хари Труман, на СССР - Й. В. Сталин, и на Великобритания - Уинстън Чърчил. Конференцията приема решения за пълно разоръжаване на Германия, ликвидиране на нацизма и за следвоенното устройство на света. \r\n1939 г. \r\nАдолф Хитлер издава директива за разработване на план за нападение над Полша. Този план е известен в световната история под името “операция Вайс”. Хитлер нарежда да се разработи план за присъединяване “с военни средства” на Гданск и “Полския коридор” към територията на Райха. План на върховното командване е известен като план “Вайс” (“Fall Weiss”). По този начин се цели да се осъществи връзката с отделената тогава провинция Източна Прусия. Тези идеи срещат сериозен отпор на дипломатическата сцена от страна на Полша, Англия и Франция, което води до преработка и разширяване на целите на плана - навлизане на германските войски и окупирането на цяла Полша. Предвижда се нахлуването да е от няколко посоки: \r\n- Силезия, Моравия и Словакия - главният удар ще е през западната полска граница, от части на Група армии “Юг”, под командването генерал-полковник на Герд фон Рундщедт. 8-ма армия на генерал Йоханец Бласковиц напредва към Лодз, в средата действа 10-та армия под командването на генерал Валтер фон Райхенау, а от Моравия и през Полско-словашката границата, 14-та армия на генерал Вилхелм Лист съвместно със словашката Група армии “Бернолак”, трябва да напреднат към Краков и да овладеят южна Полша. \r\n- Източна Прусия и Западна Померания - 3-та и 4-та армия, които са с състава на Група армии “Север” с главнокомандващ генерал-полковник Федор фон Бок действат на северната полска граница. 4-та армия на генерал Гюнтер фон Клуге навлиза през Западна Промения и затваря Полския коридор, а 3-та армия под командването на генерал Георг фон Кюхлер действа на юг от Източна Прусия. \r\nЗа начална дата е определен 1 септември 1939 г., като навлизането на германските войски на територията на Полша, е предшествано от серия диверсионни акции (превземането на сградата на радиото в Глайвиц (Gleiwitz), палежа на сгради в Гданск (Danzig) и др.) на тайните служби в пограничните райни, имащи за цел да положат формални условия за започване на военни действия. \r\n1933 г. \r\nЗа първи път в световната история самолети прелитат над Еверест. \r\n1932 г. \r\nРуският хирург Ю. Вороной извършва първата в света трансплантация на бъбрек. \r\n1922 г. \r\nЙосиф Сталин е избран за генерален секретар на ЦК на руската комунистическа партия. Йосиф Висарионович Джугашвили Сталин е руски политик, държавник; генерален секретар на ЦК на ВКП(б) от 1922 г., председател на съветското правителство от 6 май 1941 г.; генералисимус (1945 г.). На 25 октомври 1917 г. е назначен за народен комисар на националностите в болшевишкото правителство на Вл. И. Ленин. По време на Гражданската война (1918-1920 г.) е комисар на няколко от фронтовете, където по негово нареждане са ликвидирани хиляди хора, обявени за “врагове на революцията”. Избран е за генерален секретар на ЦК на ВКП (б) през 1922 г. След 1 октомври 1928 г. под ръководството на Сталин е въведено централизираното планиране в икономиката. След 1929 г. е наложена колективизацията в селското стопанство, която унищожава земеделието в Русия - най-развитото и продуктивно в Европа. През 30-те години той въвежда режим на терор в Русия - убити са милиони души (броят на жертвите не е известен и до днес). През 1939 г. Сталин подписва с Хитлер германо-съветски пакт за ненападение, известен като \"Рибентроп - Молотов\". Страните се задължават да се въздържат от агресивни действия една срещу друга, да не участват във военни групировки, насочени срещу една от тях и да разрешават споровете си по мирен път. Заедно с това двете държави подписват таен протокол за подялба на Полша, за неутралитет на СССР при война на Германия срещу Полша, за разпределение на сферите на влияние. Поставено е начало на Втората световна война (1939-1945 г.). През 1940 г. Сталин напада Финландия. Войната доказва лошата подготовка на Червената армия и военното безсилие на Съветска Русия. Хитлер нарушава споразумението и на 22 юни 1941 г. напада СССР. За няколко месеца той успява да завладее голяма част от европейската територия на Русия. В отговор Сталин въвежда “железен” ред в държавата и успява с цената на много жертви да спре настъплението на германците, като постепенно променя хода на войната с помощта на своите съюзници - САЩ и Англия. По време на Втората световна война СССР дава повече от 20 000 000 жертви. На срещите в Техеран (1943 г.), Ялта (февруари 1945 г.) и Потсдам (юли 1945 г.) трите Велики сили си поделят света и предоставят на Сталин Източна Европа. След войната съюзът на СССР със САЩ, Англия и Франция се разпада. Издигната е “желязна завеса” между западните демокрации и тоталитарните режими в Източна Европа, започва епохата на “студената война”. \r\n1910 г. \r\nЗа първи път е изкачен най-високият североамерикански връх – Маккинли. Той е разположен в най-северните части на планината Кордилери, на територията на 49-я американски щат Аляска. Върхът е висок 6194 метра. \r\n1882 г. \r\nВ Румъния е обнародван Закон за регулиране на земята в Северна Добруджа. Въвежда се системата \"мирие\"- земята се обявява за държавна собственост с право на населението да откупи 2/3 от земята, която владее. Създава се огромен държавен поземлен фонд, върху който се оземляват румънски колонисти и се изменя етническата картина в областта. \r\n1860 г. \r\nВ САЩ на официална церемония са връчени първите военноморски медали. \r\n1787 г. \r\nС решение на британския парламент от 1773 г. утвърждава пост на Генерал-губернатор на Индия, който първи заема Уорън Хастингс. Практически е установено срастване между Компанията и монархическата институция. \r\n1326 г. \r\nСултан Орхан завзема Бруса и вероятно установява своята столица там. През 1327 г. завладява и крепостта Улубат. През 1328 г. император Андроник III предприема безрезултатен поход срещу османския владетел и е принуден да се оттегли. След многогодишна обсада на 1 март 1331 г. Орхан превзема и Никея и започва обсада на Никомидия. Тези действия карат Андроник да сключи мир с Орхан и съгласно договора се задължава да изплати на османците “12 000 перпери за крепостите между Никомидия и Константинопол”. През 1337 г. Орхан превзема Никомидия и налага властта си над цялата област Витиния. Вероятно към 1348/1349 г. Орхан покорява и бейлика Кареси. През 1341 г. във Византия започва гражданска война, след като великият доместик Йоан Кантакузин се обявява за василевс и през 1345 г. при Орхан пристигат пратеници на двете враждуващи групировки, търсещи съюз с османския владетел. През 1346 г. Орхан се жени за Теодора, дъщерята на Йоан Кантакузин. През 1352 г. извиканата от Кантакузин в подкрепа на сина му Матей османска войска, командвана от Орхановия син Сюлейман, завзема крепостта Цимпе. На 2 март 1354 г. земетресение разрушава стените на крепостта Галиполи и Сюлейман я завладява, а скоро след това я превръща в основна база за османската експанзия на Балканския полуостров. Последната крепост, завладяна от Орхан, е ключовата за византийска Тракия крепост Дидимотихон. На тази дата са родени: \r\n1961 г. \r\nРоден е Еди Мърфи - американски актьор, режисьор и продуцент. Наричан е от специалистите “Черният Чаплин”. Притежава гъвкава мимика, пъргави реакции и неподражаема импровизационна енергия. Популярен е и като водещ на тв спектакли - “Тържествена вечер, посветена на Сами Дейвис - Джуниър” (1983 г.). За зрителите по света Мърфи си остава Аксел Фоли - “Полицаят от Бевърли Хилс” (1984 г., 1987 г., 1994 г.). Филмографията му включва: “Животът в събота вечер” (тв, 1980 г.), “48 часа” (1982 г.), “Смяна на местата” (1983 г.), “Най-добрата отбрана” (1985 г.), “Златното дете” (1986 г.), “Пристигане в Америка” (1988 г.), “Още 48 часа” (1990 г.), “Бумеранг” (1992 г.), “Изтъкнатият джентълмен” (1993 г.), “Смахнатият професор” (1996 г.), “Д-р Дулитъл” (1997 г.), “Божи човек” (1998 г.), “Смахнатият професор” (2001 г.), “Д-р Дулитъл” 2 (2001 г.), “Show Time” (2001 г.), “Приключенията на Плуто Неш” (2002 г.), “I Spy” (2002 г.), “Dady Day Care” (2003 г.). \r\n1958 г. \r\nРоден е Алек Болдуин – американски актьор. Той роден е в Масачузец, Ню Йорк. Започва кариерата си като актьор през 1979 г. по време на следването си в Драматичната школа на Нюйоркския университет, обучавайки се в театралния институт на Ли Страсбърг. Професионалният му дебют е в сериала на \"Ен Би Си\" \"Докторите\". След това участва в няколко телевизионни програми, от които са сериалът на \"Си Би Ес\" \"Приземяването на Нот\" и \"Ен Би Си\" \"Облечен в сиво\". Дебютирайки на театралната сцена през 1986 г. в черната комедия на Джо Ортън \"Плячка\", Алек Болдуин получава наградата \"Тиътър Уърлд\". След това участва в редица постановки: \"Живот, посветен на театъра\" на Дейвид Мамет в театъра \"Хартман\" в Стамфорд и на театралния фестивал в Уилямстаун. На Бродуей е участвал в \"Големи пари\" на Карли Чърчил и получава награда \"Оби\" през 1991 г. за изпълнението си в \"Прелюдия към една целувка\". Той участва в телевизионната постановка на \"Трамвай Желание\", с участието и на Джесика Ландж, Джон Гудман, и Даян Лейн, излъчена по \"Си Би Ес\". Алек Болдуин е един от спонсорите на театралния фестивал на Бей Стрийт в Кар Харбър и театър \"Съркъл Реп\" в Ню Йорк. През 1993 г. той отново постъпва в нюйоркския университет, за да завърши следването си, получавайки степен \"Бакалавър по изящни изкуства\", специалност \"Драма\". Алек Болдуин е член на борда на директорите на \"Криейтив Коалишън\" (информационна групировка със седалище Ню Йорк), движението \"Радетели за американския начин на живот\", Градският център на Ню Йорк и Драматичната лига на Ню Йорк. Болдуин е поддръжник на Движението за опазване на река Хъдсън от град Гарисън, щат Ню Йорк и Организацията за защита на животните. \r\nФилмография: “Работещо момиче”, “Great Balls of Fire!”, “На лов за Червения Октомври”, “Вечният жених, Прелюдия към целувка”, “Код \"Меркурий\" , “Нотинг Хил”, “Пърл Харбър”, “Котката с шапка”, “Убиецът на шанса”, “Завръщането на Поли”, “Авиаторът”, “Последният кадър”, “Елизабеттаун”, “Купон с Дик и Джейн”. \r\n1949 г. \r\nРодена е Фани Ардан - френска актриса. Тя завършва католическо училище и политически науки в Сорбоната. Завършва и театрални курсове на Жан Перимон. Първият £ успех е в тв сериал \"Жените от крайбрежието\" (1981 г.), а в игралното кино - във филма на Ален Жесуа \"Кучета\" (1979 г.). Филмографията й включва : \"Едните и другите\" (1981 г.), \"Глава на семейство\" (тв, 1981 г.), \"Съседката\" (1981 г.), \"Животът е един роман\" (1983 г.), \"Веднъж да дойде неделя\" (1983 г.), \"Бенвенута\" (1983 г.), \"Една любов на Суан\" (1984 г.), \"Желание\" (1984 г.), \"Любов до смърт\" (1984 г.), \"Семеен заговор\" (1986 г.), \"Фамилията\" (1986 г.), \"Големият пирует\" (тв, 1987 г.), \"Страх и любов\" (1988 г.), \"Три сестри\" (1989 г.), \"Приключенията на Катрин К.\" (1990 г.), \"Африканката\" (1991 г.), \"Амок\" (1993 г.), \"Полковник Шобер\" (1994 г.), \"Отвъд облаците\" (1995 г.), \"Дезире\" (1996 г.), \"Смешно\" (1996 г.), \"Почти обратен\" (1996 г.), \"Елизабет\" (1998 г.), \"La debandade” (1999 г.), \"Балзак\" (1999 г.), \"Френският син\" (2000 г.), \"Либертинът\" (2001 г.), \"Няма новини от Господ\" (2001 г.), \"Промени живота ми\" (2001 г.), \"Калас завинаги\" (2002 г.), \"Осем жени\" (2002 г.). \r\n1924 г. \r\nРоден е Марлон Брандо - американски актьор. Известен е с претворяването на драматични образи: \"Трамвай желание\" (1951 г.), \"Вива Сапата\" (1952 г.), \"На кея\" (1954 г.), \"Младите лъвове\" (1958 г.), \"Бегълците\" (1960 г.), \"Преследването\" (1966 г.), \"Кеймада\" (1969 г.), \"Кръстникът\" (1972 г.), \"Последно танго в Париж\" (1973 г.), \"По Мисури\" (1976 г.), \"Апокалипсис сега\" (1979 г.), \"Формулата\" (1980 г.), \"Новакът\" (1990 г.), \"Христофор Колумб\" (1992 г.), \"Дон Хуан Де Марко\" (1995 г.), \"Островът на д-р Моро\" (1996 г.). \r\n1920 г. \r\nРоден е Юрий Маркович Нагибин - руски писател, сценарист, литературен и кинокритик. През 1942 г. той завършва Сценарния факултет на ВГИК . Първият му сборник с разкази - \"Човекът от фронта\", излиза през 1943 г. Нагибин е автор на повече от 20 книги, сред които са \"Голямото сърце\" (1944 г.), \"Настрана от железопътната линия\" (1948 г.), \"Изстрадано щастие\" (1958 г.), \"Последният щурм\" (1959 г.), \"Страници от живота на Трубников\" (1962 г.), \"Далеч от войната\" (1964 г.), \"Бистри езера\" (1964 г.), \"Женско царство\" (1967 г.), \"Гонитба. Мешчерски случки\" (1967 г.), \"Далечно и близко\" (1970 г.), \"Уличките на моето детство\" (1974 г.), \"Училищен албум\" (1981 г.), \"Царскоселско утро\" (1981 г.), \"Последна любов\" (1985 г.), \"Най-важната среща\" (1986 г.) и др. Автор е също на статии за литературата и киното и на киносценарии по собствени произведения. \r\n1841 г. \r\nРоден е Херман Каръл Фогел - германски астроном, който разработва нов метод за определяне на осовото въртене на Слънцето по доплеровото смесване на линиите в спектъра (1871 г.) и спектралната класификация на звездите (1874 г.). Той наблюдава спектъра на 4 051 звезди. Използва фотографирането на звездните спектри, като определя лъчевите скорости на звездите и съставя каталог на скоростите на 52 звезди. Открива, че звездите Алгол и Спик са спектрално-двойни. От 1882 г. Фогел е директор на Потсдамската астрофизическа обсерватория. Десет години по-късно става член на Берлинската академия на науките. \r\n1798 г. \r\nРоден е Чарлс Уилкс - американски изследовател на Океания и Антарктида. Той ръководи комплексна експедиция, която изследва и описва около 260 острова на Полинезия (1838-1842 г.). При търсенето на южния магнитен полюс през 1840 г. открива земя и изказва предположение, че това са бреговете на континента Антарктида. На тази дата умират: \r\n1991 г. \r\nУмира Гриъм Грийн - английски писател. Автор е на \"Създаде ме Англия\", 1935 г. \"Власти и слава\", 1940 г. и \"Същност на работата\", 1948 г. В романите \"Тихият американец\" (1955 г.) и \"Нашият човек в Хавана\" (1958 г.) представя американската външна политика в годините на Студената война. Гриъм Грийн осъжда тоталитарния режим в Хаити и разобличава жестокостта на диктаторите в романа \"Комедиантите\" (1966 г.). \r\n1950 г. \r\nУмира Курт Вайл - американски композитор и диригент от немски произход. Той печели световна известност с \"Опера за три гроша\" - модернизирана версия на \"Опера на бедните\" от Дж. Гей и Дж. Пепуша по стихове на Б. Брехт. С \"Опера за три гроша\" започва сътрудничеството на Вайл с Брехт. По-късно създава и опери върху неговите либрета - \"Щастливият край\", 1929 г., \"Човекът, който винаги казваше “да\", \"Възход и падение на град Махагони\", 1930 г., мюзикъла \"Седемте смъртни гряха\", 1933 г., и др. През 1933 г. Вайл емигрира в Париж, а през 1935 г. заминава за САЩ, където работи за театрите на Бродуей. В мюзикълите си от 40-те години той внася социалнокритично съдържание (\"Улична сцена\", 1947 г., \"Изгубен сред звездите\", 1949 г. и др. Вайл създава жанра на остросатиричната, злободневна музикална драма. Освен театрална музика той композира оркестрови, камерни, хорови песни, музика за балета, киното и радиото. Творчеството му оказва влияние върху П. Хиндемит, Б. Бритън, Дж. Гершуин и др. \r\n1897 г. \r\nУмира Йоханес Брамс – немски композитор, пианист и диригент. На 20-годишна възраст прави концертна обиколка на Европа, по време на която се запознава с Ф. Лист и Шуман. От 1862 г. Брамс живее във Виена, където изнася концерти като пианист и работи като диригент на певческата капела. Творчеството му обхваща много жанрове с изключение на операта. Има 4 симфонии, прочутите Унгарски танци, много песни, инструментални произведения и др. \r\n1868 г. \r\nУмира Франц Адолф Бервалд - шведски композитор, цигулар и диригент. Той е първият шведски симфонист. От 1864 г. е член на Кралската музикална академия в Стокхолм, а от 1867 г. е професор по композиция в Стокхолмската консерватория. Автор е на опери (\"Естрела де Сориа\", 1862 г.), кантати, симфонии, концерти, камерно-инструментални творби и др. \r\n1827 г. \r\nУмира Ернст Флоранс Фридрих Хладни - германски учен в областта на експерименталната акустика и метеоритика. Учи право във Витенберг и Лайпциг. Пръв той започва експериментални изследвания на различни акустични явления, много от които получават теоретично обяснение значително по-късно. Хладни открива съществуването на надлъжните трептения на струните и прътовете. Изучава формата на трептенията на металните пръчки, камертоните, камбаните и пластините. Той достатъчно точно определя скоростта на разпространение на звука в различни газове, открива отношенията на скоростта на звука в различни материали към скоростта на звука във въздуха. Обяснява явлението “ехо” и определя горната граница на чуваемост. Хладни описва фигурите, появяващи се върху посипана с пясък повърхност (1787 г.) на пъргава трептяща пластина, наречени в негова чест хладниеви фигури. Освен това изобретява оригинални музикални инструменти, наречени от него клавицилиндър и еуфон. \r\n1078 г. \r\nУмира Михайл II Дука - византийски император от 24 октомври 1071 г. Той е наричан още Парапинак - крадец, защото нарежда да се продава жито с по-малка мярка от законната. По време на управлението му империята е подложена на нападения от норманите в Италия и на селджукските турци в Мала Азия. През 1072 г. срещу него в западните български земи избухва бунт начело със скопския болярин Георги Войтех. Поддържа добри отношения с папа Григорий VII, но не успява да се съюзи със Запада за борба срещу селджукските турци. Свален е от престола след бунт на армията и назначен за ефески митрополит. Умира в манастир. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.04.03", "title": "Денят 3 април в световната история"}
{"url": "http://www.focus-news.net/news/2019/04/03/2642129/mvr-v-gd-natsionalna-politsiya-shte-se-sastoi-brifing-za-predstavyane-na-okonchatelnite-danni-ot-provedenata-24-chasova-operatsiya-za-kontrol-na-skorostta.html", "text": "В ГД „Национална полиция“ ще се състои брифинг за представяне на окончателните данни от проведената 24-часова операция за контрол на скоростта. Това съобщиха от пресцентъра на  МВР . Събитието ще се състои от 11.30 часа в двора на ГД „Национална полиция“. Представители на „Пътна полиция“ ще представят окончателни данни от проведената 24-часова операция.", "date": "2019.04.03", "title": "МВР: В ГД „Национална полиция“ ще се състои брифинг за представяне на окончателните данни от проведената 24-часова операция за контрол на скоростта"}
{"url": "http://www.focus-news.net/news/2019/04/03/2642125/tv-21-makedoniya-predi-da-padne-samoletat-se-e-zapalil-ostankite-sa-namereni-na-2200-m-nadmorska-visochina-na-nepristapen-teren.html", "text": "Самолетът, който във вторник привечер падна в Македония е намерен в района на връх Солунска Глава. Първоначалните информации гласят, че вече се знае мястото на падането на „Чесната“, предава  скопският телевизионен канал „ТВ 21“ . \r\nСпоред информацията на медията, телата и останките на самолета се намират на 2200 м надморска височина на непристъпен терен. Акцията във вторник вечерта е прекратена заради лошите метеорологични условия, а неофициално се разбира, че властите в Скопие ще искат помощ от съседните страни да предоставят хеликоптер, който може да се спусне на този специфичен терен. \r\nГеорги Бошнаков и неговото семейство загинаха при падането на самолета „Чесна“ П210Н на около 25 км край връх Солунска Глава, планината Якубица. \r\nБошнаков е бил ръководител на отдела за прилагане и поддържане на информационните технологии в Агенцията по вписванията. Самолетът е летял от Охрид до София, а в 16,16 часа (17:16 българско време) връзките с кулата за контрол на полетите са прекъснати. \r\nПревод и редакция:", "date": "2019.04.03", "title": "„ТВ 21“ (Македония): Преди да падне самолетът се е запалил – останките са намерени на 2200 м надморска височина на непристъпен терен"}
{"url": "http://www.focus-news.net/news/2019/04/03/2642136/inzh-hristo-kazandzhiev-energien-ekspert-virtualna-s-elementi-na-swap-e-sdelkata-s-gartsiya-za-dostavka-na-po-evtin-ot-ruskiya-gaz.html", "text": "Виртуална, с елементи на „swap”, е сделката с Гърция за доставка на по-евтин от руския газ. Това каза за сутрешния блок „Добро утро, България“ на  Радио „Фокус“  енергийният експерт инж. Христо Казанджиев. Според него няма как при действащ транзит на руски природен газ през България да бъдат доставяни реални количества LNG газ от гръцкия терминал в южната част на страната. „Вероятно става въпрос за swap-ова сделка, като „Булгаргаз“ купува природен газ на гръцкия регазификационен терминал, но на границата на България част от руския природен газ за Гърция се преотстъпва на „Булгаргаз“. Доставката на по-евтин природен газ за нагнетяване в ПГХ „Чирен“ все пак е добър опит, който трябва да бъде адмириран. Количествата природен газ ще се отразят на цените наесен, стига да се запази трендът за намаляване на цените за тръбния газ, което се наблюдава от това тримесечие. Надявам се в четвъртото тримесечие на годината по-евтиният природен газ да даде отражение върху крайната цена за българските потребители“, обясни инж. Христо Казанджиев. Той каза още, че България трябва да търси възможности за достъп до други доставчици освен „Газекспорт“. По думите му тези възможности ще се увеличават, за което е необходимо сериозно и устойчиво политическо решение. Енергийният експерт изрази надежда сделката с Гърция да е първопроходна, да създаде необходимата практика и да намери трайно решение.  \r\nЙоланда ПЕЛОВА", "date": "2019.04.03", "title": "Инж. Христо Казанджиев, енергиен експерт: Виртуална, с елементи на „swap”, е сделката с Гърция за доставка на по-евтин от руския газ"}
{"url": "http://www.focus-news.net/news/2019/04/03/2642140/api-ot-1000-chasa-do-1500-chasa-dvizhenieto-shte-se-osashtestvyava-v-edna-lenta-v-tunel-topli-dol-na-am-hemus-v-posoka-sofiya-poradi-remontni-deynosti.html", "text": "От 10.00 часа до 15.00 часа движението ще се осъществява в една лента в тунел „Топли дол“ на АМ „Хемус“ в посока София поради ремонтни дейности на осветителната система и светофарната уредба. Това съобщиха от пресцентъра на  Агенция „Пътна инфраструктура“ . Ще бъде ограничено движението в активните ленти, а трафикът ще преминава в изпреварващата. Шофьорите да карат внимателно и да спазват пътната сигнализация.", "date": "2019.04.03", "title": "АПИ: От 10.00 часа до 15.00 часа движението ще се осъществява в една лента в тунел „Топли дол“ на АМ „Хемус“ в посока София поради ремонтни дейности"}
{"url": "http://www.focus-news.net/news/2019/04/03/2642141/burgas-futbolen-turnir-v-grada-podkrepya-lechenieto-na-futbolnata-legenda-vlado-stoyanov.html", "text": "Много от бъдещите футболни звезди на България ще вземат участие в традиционния турнир „Купа Черно море“ в Бургас. Това съобщиха от пресцентъра на  Община Бургас . Организатори са ДФК „Звездичка“, с партньорството на Зоналния съвет на Българския футболен съюз и Общината. Възрастовите групи, в които ще се проведе надпреварата, са за родени през 2009, 2010 и 2011 година деца. За родените през 2009 година финалите са в петък следобед, а награждаването - от 18.00 часа. За останалите възрастови групи, 2010 и 2011 г., финалите са в събота преди обяд, а награждаването от 13.00 часа. Двубоите ще се проведат на игрищата на ДФК „Звездичка“ и ФК „Звезденбург“ в к-с „Славейков“ – до блок 165 и в двора на Университет „Проф. д-р Асен Златаров“. Турнирът ще бъде в подкрепа на футболната легенда Владо Стоянов. Той страда от коварно заболяване и има нужда от финансова помощ. Край терените ще бъдат поставени кутии за дарения.", "date": "2019.04.03", "title": "Бургас: Футболен турнир в града подкрепя лечението на футболната легенда Владо Стоянов"}
{"url": "http://www.focus-news.net/news/2019/04/03/2642139/politico-zhan-klod-yunker-prizova-pravitelstvoto-v-rim-da-napravi-poveche-za-spasenieto-na-italianskata-ikonomika.html", "text": "Италия трябва да предприеме мерки за увеличаване на икономическия растеж, заяви председателят на европейската комисия Жан-Клод Юнкер, цитиран от  европейската редакция на Politico . \r\nЮнкер отбеляза, че е „Доста загрижен от забавянето на растежа на италианската икономика“. \r\nНа съвместна пресконференция с италианския премиер Джузепе Конте, председателят на ЕК заяви: „Предвид нивото на италианския публичен дълг е много важно правителството да се съсредоточи върху мерките за увеличаване на растежа“. \r\nКонте призова останалите страни от ЕС да увеличат публичните разходи и да стимулират икономиката. \r\n„Говорихме за забавянето на световната икономика поради търговската война между САЩ и Китай и казах на Юнкер, че страните, които имат повече фискално пространство, трябва да го използват, за да подкрепят икономиката на еврозоната“, каза Конте. \r\n\"Също така обясних, че тъй като италианското правителство е прогнозира забавянето на икономическия растеж, ние проведохме експанзивни фискални политики ... които няма да се променят в предстоящия [пролетен бюджетен документ]“, добави италианският министър-председател. \r\nКонте заяви още, че между Рим и Брюксел има пълно разбирателство и че забавянето на растежа се счита за преходен фактор от ЕС. \r\nЮнкер и Конте възприеха сърдечен тон, отбелязва „Политико“. Все пак коментарите на изпълнителната власт на ЕС добавят към натиск върху правителството от Организацията за икономическо сътрудничество и развитие. В понеделник ОИСР разкритикува реформата на доходите на гражданите и пенсионната реформа в Италия, основните икономически мерки на управляващата коалиция. \r\nПревод и редакция:", "date": "2019.04.03", "title": "Politico: Жан-Клод Юнкер призова правителството в Рим да направи повече за спасението на италианската икономика"}
{"url": "http://www.focus-news.net/news/2019/04/03/2642137/burgas-v-novata-chast-na-primorskiya-park-shte-se-sastoi-zalesyavane-po-povod-sedmitsata-na-gorata.html", "text": "В новата част на Приморския парк ще се състои залесяване по повод Седмицата на гората. Това съобщиха от пресцентъра на  Община Бургас . Инициативата ще се проведе от 11.00 часа в новата част на Приморския парк до Флората с участието на Община Бургас,  Регионална дирекция по горите - Бургас и Държавно ловно стопанство - Несебър по повод ежегодното честване на Седмицата на гората 2019.  \r\nЩе бъдат залесени 15 бр. едроразмерни фиданки от Атласки кедър.", "date": "2019.04.03", "title": "Бургас: В новата част на Приморския парк ще се състои залесяване по повод Седмицата на гората"}
{"url": "http://www.focus-news.net/news/2019/04/03/2642145/dobrich-pisatelyat-hristo-nanev-shte-gostuva-v-regionalna-biblioteka-dora-gabe-za-predstavyane-na-knigata-prorokat-na-koronata-lyubomir-lulchev-vtora-chast.html", "text": "Писателят Христо Нанев ще гостува в Регионална библиотека „Дора Габе” за представяне на книгата „Пророкът на короната – Любомир Лулчев“ – втора част. Литературната среща ще се състои днес от 18.00 часа, съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондентът на  Радио „Фокус” – Варна . Инициатор на предстоящата среща е Центърът за природосъобразен живот и помощ. „Тази книга разкрива съвършено различна информация за цар Борис III, Петър Дънов, Любомир Лулчев. Взривява закостенели клишета и не се препоръчва на пуританите на вече познатото. Дава шанс на всеки за свой прочит на най-трудно достъпното – истината“, посочи Галя Маринова. Авторът Христо Нанев е завършил е специалност Българска филология и Театрална режисура, следдипломна специализация в СУ “Св. Климент Охридски” в София. Притежава дипломи в областта на класически масаж, биоенерготерапия, лечебна козметика, природна диагностика и зонотерапия. Член е на Дружеството на пловдивските писатели и Съюза на научните работници. Като езотерик и изследовател на паранормалното Христо Нанев е автор на книгите “Предсказания на КИКИ”,  “Сатирични пластики”. Книгите му „Прераждане и еволюция”  – първа и втора са номинирани за златна статуетка на асоциация “Феномени” – 2003 г. Изследва феномените в страната и извън нея. За пророчицата Слава Севрюкова, за която Ванга казва: „Неземна сила беше Света Слава“, Христо Нанев е написал няколко книги: „Бъдете в този свят, но не от този свят“,  „Прозрения&quot“, „Зеница на вселената“, „Легендата реалност“, „Прорицания“, „Слова и видения на Слава Севрюкова“. Писателят е проучвал и живота на пророка Дядо Влайчо, за когото пише две книги. \r\nЖулиета НИКОЛОВА", "date": "2019.04.03", "title": "Добрич: Писателят Христо Нанев ще гостува в Регионална библиотека „Дора Габе” за представяне на книгата „Пророкът на короната – Любомир Лулчев“ – втора част"}
{"url": "http://www.focus-news.net/news/2019/04/03/2642148/haskovo-detski-sporten-praznik-shte-se-provede-v-sportna-zala-spartak.html", "text": "Детски спортен празник ще се проведе в спортна зала „Спартак“ от 17.00 часа в Хасково по проекта „Равни в старта“, финансиран от „Център за образователна интеграция на деца и ученици от малцинствата“. Това съобщиха от пресцентъра на  Община Хасково . Проектът има за цел да допренесе за запазването и развитието на културната единтичност на етническите малцинства и за утвърждаване на културното многообразие като фактор за развитие на позитивна образователна среда. В спортните игри ще участват и родителите на децата. \r\nВ проекта участват 8 детски градини от град Хасково:  \r\n– Детска градина №1 „Ян Бибиян“; \r\n– Детска градина №3 „Зорница“; \r\n– Детска градина №11 „Елхица“; \r\n– Детска градина №15 „Слънце“; \r\n– Детска градина №17 „Иглика“; \r\n– Детска градина №18  „8-ми март“; \r\n– Детска градина №19  „Щурче“; \r\n– Детска градина №22 „Звънче“.", "date": "2019.04.03", "title": "Хасково: Детски спортен празник ще се проведе в спортна зала „Спартак“"}
{"url": "http://www.focus-news.net/news/2019/04/03/2642146/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . Във връзка с изграждане на сградно водопроводно отклонение на ул. „Софроний Врачански“ в жк. „Банишора“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Софроний Врачански“ от ул. „Козлодуй“ до ул. „Клокотница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Софроний Врачански“ ъгъла с ул. „Охрид“. \r\nВъв връзка с пресвързване на уличен водопровод на ул. „Филип Кутев“ в кв. „Витоша“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Филип Кутев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Филип Кутев“ ъгъла с ул. „Атанас Дуков“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.04.03", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/04/03/2642149/shumen-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Шумен, предаде репортер на  Радио „Фокус“ - Шумен .  Времето е слънчево, видимостта е добра. Интензивен е трафикът по централните булеварди в Шумен, светофарните уредби в града функционират нормално. С нормална интензивност е движението по републиканските пътища в региона. Ришки проход е отворен за движение. Върбишки проход е затворен за всички видове превозни средства. В сила е забраната за товарни автомобили над 10 тона по пътя Радко Димитриево- Друмево. Обходът е Шумен- Овчарово- Друмево. \r\nИвелина ИВАНОВА", "date": "2019.04.03", "title": "Шумен: Сухи и нормално проходими са пътищата в областта"}
{"url": "http://www.focus-news.net/news/2019/04/03/2642147/dobrich-v-rehabilitatsiya-e-patyat-kavarna-balchik-topola-mestnostta-ikantalaka.html", "text": "В рехабилитация е пътят Каварна – Балчик – Топола – местността „Иканталъка“, границата с Община Балчик, предаде кореспондентът на  Радио „Фокус” – Варна . В Община Каварна се рехабилитират четири пътни участъка от общинската мрежа - Каварна – Топола, Каварна – Балчик- Божурец, и Шабла- Каварна – Раковски – Иречек. Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Движението по пътя Генерал Тошево – ГКПП - Кардам се осъществява с повишено внимание поради ремонтни дейности на асфалтовата настилка. Срокът за приключване на дейностите е 5 април. В Добрич заради работа по интегрирания проект за обновяване на водния сектор в града временно е затворено движението на автомобили по едно от платната на бул. „3 март“ в района на Музея в Градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. Затворена за движение на автомобили е и ул. „Райко Цончев“ заради дейности по водния проект. Временната организация важи до приключване на планираните дейности. До 5 април в рамките на „Интегриран проект за подобряване на водния сектор в град Добрич“ ЛОТ 2  се работи по ул. „Даме Груев“, ул. „Ген. Гурко“, ул. „Ч. Алексиев“, ул. „Георги Бенковски“, ул. „ФилипТотю“, ул. „Шипка“. По ЛОТ 3  се работи по ул. „Теменуга“, ул. „Купен“,  ЖК „Добротица“, ул.  „Стефан Стамболов“, ул. „Никола Петков“ над Спортно училище, ул. „Иван Георгиев“, ул. „Цар Освободител“ и ул. „Димитър Ковачев“. В Добрич времето е ясно, тихо е, температурата на въздуха е около минус 1 градус. Пътните настилки са сухи, условията за пътуване са добри.  \r\nЖулиета НИКОЛОВА", "date": "2019.04.03", "title": "Добрич: В рехабилитация е пътят Каварна – Балчик – Топола – местността „Иканталъка“"}
{"url": "http://www.focus-news.net/news/2019/04/03/2642150/le-monde-migratsionniyat-vapros-v-kapana-na-evropeyskite-izbori.html", "text": "Кампанията за европейските избори започна без особен ентусиазъм и вече поднесе първата изненада. Заети с формирането на листите си, кандидатите, изглежда, игнорират, или най-малкото, се дистанцират от отдавна обещаното обсъждане на миграционната криза, пише френското издание  Le Monde  в материал, представен без редакторска намеса. \r\nТази тенденция все още може да се промени, като се има предвид растежът на крайнодесните партии, които могат да се възползват от гласуването и да наложат своите континентални идеи след успешно използване на темата за миграционната криза от 2015 г. \r\nВъпреки това, мащабно проучване на общественото мнение, проведен по поръчка на аналитичния център на Европейския съвет за външни отношения, показа, че този път очевидно тези партии няма да могат да превърнат срещата на европейците в „референдум“ срещу миграцията. Публикувано на 1 април в европейските вестници изследване, проведено в 14 страни - което съответства на 80% от местата в Европейския парламент - показва, че едва 14% от респондентите смятат, че миграцията е основната „заплаха” за ЕС. Тази тема се счита за един от двата най-важни проблема, пред които е изправена тяхната страна от 23% от респондентите. \r\nХората се вълнуват много повече от други теми: цената на живота във Франция (36%), безработицата в Италия и Испания, здравеопазването в Полша и Унгария. В Централна и Южна Европа са загрижени за масовата емиграция на населението. В резултат на това въпросът за миграцията стои остро в страните, които бяха засегнати най-тежко преди четири години - в Германия, Швеция и Австрия. \r\nТова се дължи на много причини. След  преминалия всички рекорди наплив на бежанци през 2015 година, броят на мигрантите е значително намален. И всичко това благодарение на действията на европейските правителства, които предприеха мерки за контрол на външните граници на континента: споразумението с Турция, нееднозначното сътрудничество с Либия, мобилизацията на европейската гранична агенция Фронтекс(Frontex). \r\nВъпреки това, остава рискът от разногласия в решаването на този наболял проблем, за което свидетелства неотдавнашния разкол сред европейците по време на приемането на глобалния пакт за миграцията в края на 2018 година, който бе рекламиран от ООН и осъждан от популистите. Брюксел все още не е успял да разработи обща политика в областта на имиграцията и убежището. \r\n Независимо от напредванетио на предизборната кампания, въпросът за миграцията ще остане един от основните приоритети на европейските лидери, тъй като страните от ЕС не успяха да покажат достатъчна солидарност през последните години, за да разрешат съвместно проблем, който не може да има национално решение. Да забравите за това е да играете в ръцете на крайното дясно. \r\nПревод и редакция:", "date": "2019.04.03", "title": "Le Monde: Миграционният въпрос в капана на европейските избори"}
{"url": "http://www.focus-news.net/news/2019/04/03/2642132/balgarskata-pravoslavna-tsarkva-shte-uchastva-v-chestvaneto-na-140-godishninata-ot-obyavyavaneto-na-sofiya-za-stolitsa-na-balgariya.html", "text": "Българската православна църква ще участва в честването на 140-годишнината от обявяването на София за столица на България, предаде репортер на  Агенция „Фокус“ . По този повод от 09.00 часа с благословението на Негово светейшество Българския патриарх и Софийски митрополит Неофит ще бъде отслужена Архиерейска преждеосвещена света Литургия в храм „Св. София - Премъдрост Божия“.  \r\nОт 11.00 часа ще бъдат отбелязани 140 години от обявяването на София за столица на България. Тържествената церемония по освещаването на училищните знамена на софийските учебни заведения ще се състои на площад „Св. Александър Невски“.  \r\nНикола ПЕТКОВ", "date": "2019.04.03", "title": "Българската православна църква ще участва в честването на 140-годишнината от обявяването на София за столица на България"}
{"url": "http://www.focus-news.net/news/2019/04/03/2642154/burgas-zapochva-tretirane-na-posevi-ot-rapitsa-s-insektitsid.html", "text": "Предупреждават се собствениците на пчелни семейства, че в периода 3 – 5 април 2019 г., в часовете от 18.30 до 10.00 часа, ВЗК „Христо Ботев“ – 5-ти км, ще проведе третиране на посеви от рапица с инсектицид „Биская 240 ОД“ с наземна техника срещу вредителя рапичен цветояд. Това съобщиха от пресцентъра на  Община Бургас . Подлежащите на третиране площи се намират в землището на Бургас, както следва:  \r\n- Масив 67 по Картата на възстановената собственост на землището, местност Крушата, с обща площ 360 дка, отстояние от Бургас – 1 км, от кв. Лозово, гр. Бургас – 3 км;  \r\n- Масив 61, местност Кабата, площ 280 дка, отстояние от Бургас – 1 км, от кв. Лозово, Бургас – 3 км;  \r\n- Масиви 38 и 50, местност Курт тепе, площ 150 дка; отстояние от гр. Бургас – 3 км, от кв. Лозово, Бургас – 3 км.", "date": "2019.04.03", "title": "Бургас: Започва третиране на посеви от рапица с инсектицид"}
{"url": "http://www.focus-news.net/news/2019/04/03/2642155/sport-uulvarhemptan-pobedi-manchestar-yunayted-s-21.html", "text": "Манчестър Юнайтед отново загуби с 1:2 от Уулвърхемтън на неговия стадион „Молиню“, този път в мач от междинния 32-и кръг на английската Висша лига. По-рано „вълците“ отстраниха „червените дяволи“ от турнира за Купата на Англия. Така Юнайтед остава с 61 точки на 5-ото място във временното класиране, а Уулвс са 7-и с 47 точки. В друга мач от кръга, Фулъм изпадна и на теория, след като загуби гостуването си на Уотфорд с 1:4. Лондончани са на предпоследното, 19-о място, с актив от 17 точки, а „стършелите“ са 8-и с 46.", "date": "2019.04.03", "title": "Спорт: Уулвърхемптън победи Манчестър Юнайтед с 2:1"}
{"url": "http://www.focus-news.net/news/2019/04/03/2642156/pregled-na-osnovnite-temi-v-dobrudzhanskiya-pechat.html", "text": "“Областните болници: искаме по-високи заплати, нямаме пари“, с това заглавие на първа страница излиза днешният брой на вестник  „Добруджанска трибуна“ . Според медиците се получават само обезщетения, а персоналът е изнервен. Националното сдружение на областните многопрофилни болници за активно лечение е излязло във вторник с позиция, с която изразява своята подкрепа за каузата на протестиращите медицински специалисти. Заявено е, че при сегашните условия на работа няма допълнителни средства за увеличение. „Приключи обучението по програмиране с ученици с робота Финч в Регионална библиотеката“. Обучението е в рамките на грант, предоставен от Посолството на САЩ за осъществяване на дейности по програмиране. Десетте роботчета Финч, използвани в обучението, са предоставени на Регионална библиотека „Дора Габе“ от Посолството на САЩ в България и Фондация „Глобални библиотеки – България“. Те представляват нов тип роботи за компютърно моделиране и информатика, предназначени да подпомагат овладяването на различни езици за програмиране от детска аудитория. В учебната програма са намерили място различни теми. Канят на благотворителен концерт за набиране на средства за възстановяване на храм „Света Троица“ в Карапелит, съобщава изданието. Инициативен комитет се е захванал с трудната задача православната църква да бъде ремонтирана. Иконите са изографисани от Ангел Досев. Богат снимков материал показва окаяното състояние на църквата в този момент. От спортната страница – „Приеха оставката на Емил Велев“. Неговият помощник Радослав Георгиев ще води отбора в оставащите мачове във Втора лига. Старши треньорът на футболния мъжки тим „Добруджа“ е подал оставка след незадоволителното представяне на отбора. Решението за това е взето на заседание на Управителния съвет на добричкия клуб в понеделник вечерта.", "date": "2019.04.03", "title": "Преглед на основните теми в добруджанския печат"}
{"url": "http://www.focus-news.net/news/2019/04/03/2642151/dobrich-zam-kmetat-d-r-emiliya-baeva-shte-predstavi-programata-na-kampaniyata-badi-zdrav.html", "text": "Общината организира за четвърта поредна година кампанията „Бъди здрав“, която се радва на положителен отзвук сред хора на различна възраст. Това съобщиха от пресцентъра на  Община Добрич . Кампанията ще започне на 7 април, а днес от 9.00 часа в малката заседателна зала зам.-кметът д-р Емилия Баева ще представи богатата програма, която включва различни инициативи за здравословен начин на живот.", "date": "2019.04.03", "title": "Добрич: Зам.-кметът д-р Емилия Баева ще представи програмата на кампанията \"Бъди здрав\""}
{"url": "http://www.focus-news.net/news/2019/04/03/2642158/smolyan-direktorat-na-regionalnata-direktsiya-po-gorite-shte-dade-preskonferentsiya-po-povod-sedmitsa-na-gorata-2019-g.html", "text": "Директорът на Регионална дирекция по горите – Смолян инж. Венцислав Фурлански ще даде пресконференция от 14.00 часа. Това съобщиха от  дирекцията . Темата на пресконференцията е предстоящото откриване на професионалния празник на служителите в горската система – „Седмица на гората”, която тази година ще премине под мотото „140 години история и традиции в грижата за бъдещето на гората”.", "date": "2019.04.03", "title": "Смолян: Директорът на Регионалната дирекция по горите ще даде пресконференция по повод „Седмица на гората – 2019 г.”"}
{"url": "http://www.focus-news.net/news/2019/04/03/2642159/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Кампанията за европейските избори започна без особен ентусиазъм и вече поднесе първата изненада. Заети с формирането на листите си, кандидатите, изглежда, игнорират, или най-малкото, се дистанцират от отдавна обещаното обсъждане на миграционната криза, пише френското издание  Le Monde  в материал, представен без редакторска намеса. \r\nТази тенденция все още може да се промени, като се има предвид растежът на крайнодесните партии, които могат да се възползват от гласуването и да наложат своите континентални идеи след успешно използване на темата за миграционната криза от 2015 г. \r\nВъпреки това, мащабно проучване на общественото мнение, проведен по поръчка на аналитичния център на Европейския съвет за външни отношения, показа, че този път очевидно тези партии няма да могат да превърнат срещата на европейците в „референдум“ срещу миграцията. Публикувано на 1 април в европейските вестници изследване, проведено в 14 страни - което съответства на 80% от местата в Европейския парламент - показва, че едва 14% от респондентите смятат, че миграцията е основната „заплаха” за ЕС. Тази тема се счита за един от двата най-важни проблема, пред които е изправена тяхната страна от 23% от респондентите. \r\nХората се вълнуват много повече от други теми: цената на живота във Франция (36%), безработицата в Италия и Испания, здравеопазването в Полша и Унгария. В Централна и Южна Европа са загрижени за масовата емиграция на населението. В резултат на това въпросът за миграцията стои остро в страните, които бяха засегнати най-тежко преди четири години - в Германия, Швеция и Австрия. \r\nТова се дължи на много причини. След  преминалия всички рекорди наплив на бежанци през 2015 година, броят на мигрантите е значително намален. И всичко това благодарение на действията на европейските правителства, които предприеха мерки за контрол на външните граници на континента: споразумението с Турция, нееднозначното сътрудничество с Либия, мобилизацията на европейската гранична агенция Фронтекс(Frontex). \r\nВъпреки това, остава рискът от разногласия в решаването на този наболял проблем, за което свидетелства неотдавнашния разкол сред европейците по време на приемането на глобалния пакт за миграцията в края на 2018 година, който бе рекламиран от ООН и осъждан от популистите. Брюксел все още не е успял да разработи обща политика в областта на имиграцията и убежището. \r\n Независимо от напредванетио на предизборната кампания, въпросът за миграцията ще остане един от основните приоритети на европейските лидери, тъй като страните от ЕС не успяха да покажат достатъчна солидарност през последните години, за да разрешат съвместно проблем, който не може да има национално решение. Да забравите за това е да играете в ръцете на крайното дясно. \r\n***  Италия трябва да предприеме мерки за увеличаване на икономическия растеж, заяви председателят на европейската комисия Жан-Клод Юнкер, цитиран от  европейската редакция на Politico . \r\nЮнкер отбеляза, че е „Доста загрижен от забавянето на растежа на италианската икономика“. \r\nНа съвместна пресконференция с италианския премиер Джузепе Конте, председателят на ЕК заяви: „Предвид нивото на италианския публичен дълг е много важно правителството да се съсредоточи върху мерките за увеличаване на растежа“. \r\nКонте призова останалите страни от ЕС да увеличат публичните разходи и да стимулират икономиката. \r\n„Говорихме за забавянето на световната икономика поради търговската война между САЩ и Китай и казах на Юнкер, че страните, които имат повече фискално пространство, трябва да го използват, за да подкрепят икономиката на еврозоната“, каза Конте. \r\n\"Също така обясних, че тъй като италианското правителство е прогнозира забавянето на икономическия растеж, ние проведохме експанзивни фискални политики ... които няма да се променят в предстоящия [пролетен бюджетен документ]“, добави италианският министър-председател. \r\nКонте заяви още, че между Рим и Брюксел има пълно разбирателство и че забавянето на растежа се счита за преходен фактор от ЕС. \r\nЮнкер и Конте възприеха сърдечен тон, отбелязва „Политико“. Все пак коментарите на изпълнителната власт на ЕС добавят към натиск върху правителството от Организацията за икономическо сътрудничество и развитие. В понеделник ОИСР разкритикува реформата на доходите на гражданите и пенсионната реформа в Италия, основните икономически мерки на управляващата коалиция. \r\n*** Евродепутатите дадоха зелена светлина за засилването на Frontex, Европейската гранична и брегова охрана с 10 000 служители до 2027 г., като освен това ще им бъдат предоставени повече правомощия за депортиране и репатриране на мигранти, пише  базираното в Брюксел издание New Europe . \r\nАгенцията ще си сътрудничи тясно с трети страни, особено с онези, които са родините на нелегалните мигранти, които се опитват да пресекат европейските граници с голям брой хора. \r\nС новото законодателство, ЕС се надява, че ще успее да защитава по-добре външните граници на Съюза. Европейският комисар по вътрешните работи, миграцията и гражданството Димитрис Аврамопулос заяви по темата:  \r\n„Европейската гранична и брегова охрана ще има пълния оперативен капацитет и правомощия, необходими за ефективна и пълна подкрепа на държавите-членки на място.Чрез по-добрия контрол на външните ни граници, борбата с незаконната миграция, осъществяването на връщането и сътрудничество с трети държави. Можем да успеем само ако направим това заедно. В крайна сметка това също ще спомогне за запазването на дългосрочната жизнеспособност на Шенгенското пространство на свободното движение“ \r\nСега споразумението трябва да бъде официално прието от Европейския съвет и последната дума е на Европейския парламент. \r\n*** Бъркоу и Мей са на ръба на война за вота, Лора Куенсбърг разкрива слухове от Долната камара, съобщава  The Daily Express .  \r\nИма вероятност Тереза Мей и Джон Бъркоу да се изпокарат заради цялата парламентарна война, която се води около плановете на премиера да върне отново в Уестминстър своята сделка по Брекзит за нов вот в Камарата на общините.  \r\nНа три пъти Мей настоя пред депутати де гласуват сделката й, или елементи от нея. И трите пъти Долната камара я отхвърли с голямо мнозинство при всяко гласуване. Сега министър председателят на Великобритания, както се твърди, планира четвърти вот, след като депутатите на два пъти не успяха да постигнат пълно мнозинство, докато гласуваха алтернативните планове. Председателят на Камарата на общините обаче, Джон Бъркоу, вече предупреди, че той няма да допусне вот за нейния проект, освен ако той не е чувствително променен в сравнение с предложението за сделка, което Мей даваше за гласуване в последните седмици.   \r\nВ Туитър политическият редактор от БиБиСи Лора Куенсбърг  написа: „Слуховете тази сутрин (вторник – бел. ред.) дадоха на правителството ясно да разбере , че според чиновниците от Камарата на общините Бъркоу няма да позволи правителството да се върне в Парламента със същата сделка, но за нов вот.  \r\n“Един източник каза, че това е „ГОЛЯМ ПРОБЛЕМ“ – с главни букви, НО от офиса на Председателя отговориха „Все още не е решено, да почакаме и ще видим“.   \r\nТереза Мей преминава през маратон от сесии на кабинета, където се опитва и пробива  „задънената улица“, наречена Брекзит.", "date": "2019.04.03", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/04/03/2642142/sofiya-vavezhda-se-vremenna-organizatsiya-na-dvizhenieto-za-otbelyazvaneto-na-140-godini-ot-obyavyavaneto-na-sofiya-za-stolitsa-na-balgariya.html", "text": "Въвежда се временна организация на движението за отбелязването на 140 години от обявяването на София за столица на България. Това съобщиха от пресцентъра на  Столична община .  \r\nДо приключване на мероприятието се забраняват престоят и паркирането на пътни превозни средства, както следва:  \r\n- на паркинга на пл. „Николай Гяуров“, без да се засягат местата в режим на платено паркиране „служебен абонамент“;  \r\n- на северозападната дъга на пл. „Св. Александър Невски“ между ул. „Оборище“ и ул. „11-ти август“;  \r\n- на ул. „Оборище“ между ул. „Г. С. Раковски“ и пл. „Св. Александър Невски“.  \r\n- от 09.00 часа до приключване на мероприятието се забранява влизането на превозни средства по ул. „Оборище“ между ул. „Г. С. Раковски“ и пл. „Св. Александър Невски“, само при необходимост и по преценка на отдел „Пътна полиция“ при СДВР.", "date": "2019.04.03", "title": "София: Въвежда се временна организация на движението за отбелязването на 140 години от обявяването на София за столица на България"}
{"url": "http://www.focus-news.net/news/2019/04/03/2642153/ministar-mladen-marinov-v-severna-makedoniya-e-startirala-operatsiya-za-dostigane-do-myastoto-na-katastrofiraliya-samolet.html", "text": "В Северна Македония е стартирала операция за достигане до мястото на катастрофиралия самолет. Това каза вътрешният министър Младен Маринов в предаването „Тази сутрин“ по  бТВ . \r\n„В Северна Македония са стартирали операция да достигнат до мястото на катастрофата, за да се изясни какво е станало там – има екип с хеликоптер и спускане с въже, защото районът е изключително трудно достъпен“, обясни министър Маринов. Той посочи, че България е готова да съдейства с каквото трябва, за да помогне на разследването. „Първоначално в МВР беше заявено искане за помощ, но после се свързахме с македонския вътрешен министър, който каза, че не е нужно. Нашият екип – техника и специалисти, обаче е готов“, подчерта той. \r\nМаринов обясни, че е ясно кои са хората, които трябва да са били на борда на самолета. „Но докато не се провери на място и не сме на 100% сигурни, не можем да съобщаваме имена. Най-вероятно става дума за семейство, проведохме разговори с близките на тези, които предполагаме, че са. Предполагаме, че са адресно регистрирани в София. От страна на службите на Северна Македония ни съобщиха, че пилотът е споменал за силна турболенция. Но нека изчакаме първо да стигнем до мястото на катастрофата, за да сме наясно какво се е случило там. Иначе се получава невярна информация“, каза още вътрешният министър.", "date": "2019.04.03", "title": "Министър Младен Маринов: В Северна Македония е стартирала операция за достигане до мястото на катастрофиралия самолет"}
{"url": "http://www.focus-news.net/news/2019/04/03/2642157/prof-gencho-nachev-nadyavam-se-v-nay-skoro-vreme-da-bade-vazstanoven-dogovorat-mezhdu-balgarskoto-pravitelstvo-i-evrotransplant.html", "text": "Надявам се в най-скоро време да бъде възстановен договорът между българското правителство и Евротрансплант. Това съобщи проф. Генчо Начев, директор на УМБАЛ „Св. Екатерина“ и председател на Българското дружество по кардиохирургия, в предаването „Здравей, България“ по  Нова телевизия . „Има договор с Виенската болница и с медицинския университет във Виена. Това е факт. В момента е в процес на подписване на договор. Ние отговорихме на последните въпроси, които Евротрансплант изпрати, чрез Министерството на здравеопазването. Надявам се в най-скоро време да се възстанови този договор, който съществуваше, защото имаше реален договор между българското правителство и Евротрансплант“, обясни проф. Начев. „Създаде се програма за донори, за намиране и кондициониране на донори. Създадоха се структури към областните болници с координатори по донорство. В момента се обсъжда една наредба, която до 2-3 седмици ще бъде факт, която не само определя задълженията и целите на тези координатори и координаторите в областните болници, но и уточнява и финансовите начини на субсидиране“, заяви още той.   \r\nОтносно твърденията, че лекарите, осъществяващи трансплантациите, получават ниско заплащане, той отговори: „От 3 до 5 000 лв. се дава за кондиционирането на пациент. Въпросът е как се разпределят тези средства. Самият факт, че има области, от които са представени много донори, а в други нито един, става въпрос, че става дума и за човешки фактор“. Според него е много важен човешкият фактор. „Без да имаме договор с Евротансплант ние сме представили 2-3 бели дроба на Виенската болница. Това е добър знак за нашите намерения“, коментира още проф. Начев.", "date": "2019.04.03", "title": "Проф. Генчо Начев: Надявам се в най-скоро време да бъде възстановен договорът между българското правителство и Евротрансплант"}
{"url": "http://www.focus-news.net/news/2019/04/03/2642152/lyubomir-bonev-bsp-zemite-na-horata-ot-s-divotino-sa-unishtozheni.html", "text": "\"Земеделските земи на хората от с. Дивотино са унищожени. От разговорите ни там разбрахме, че те не са получили обезщетение.” Това каза пред БСТВ народният представител от ПГ на „БСП за България” Любомир Бонев, съобщиха от пресцентъра на  партията . „Очакваме Mинистерството на икономиката и енергетиката да ни предостави документите по концесията до с. Дивотино”, добави депутатът. Той припомни, че концесионният договор е бил изтекъл преди години, а удължаването е станало със задна дата. „От живущите в селото и кмета разбираме, че концесията е на Христо Ковачки и искаме да проверим документите”, каза още народният представител от левицата. Той изрази надежда, че собствениците на земи ще получат обезщетение за земите си, защото терените приличали на лунни пейзажи. „Има огромно натрупано недоволство у хората в с. Дивотино. Сега държавата се е активизирала, но къде е била години? Мината е унищожила плодородни земеделски земи”, каза още Бонев. По думите му, всяка концесия на правителството е схема. „Дават се концесии на определени хора. Подготвя се концесия на доходоносното летище София. Не е нормално. Нима държавата не може да го управлява? Може!”, отсече Бонев. Той добави, че цялото ни законодателство е лобистко през последните години. „Законите се правят от управялващите, за да са в тяхна угода”, добави Любомир Бонев. Народният представител коментира и ремонта на столичната улица „Граф Игнатиев”- че именно ремонт върху ремонта напомня работата на трите правителства на Бойко Борисов.", "date": "2019.04.03", "title": "Любомир Бонев, БСП: Земите на хората от с. Дивотино са унищожени"}
{"url": "http://www.focus-news.net/news/2019/04/03/2642160/shumen-direktsiyata-na-priroden-park-shumensko-plato-obyavyava-den-na-otvorenite-vrati.html", "text": "Дирекцията на Природен парк „Шуменско плато“обявява Ден на отворените врати. Това съобщиха от  ПП „Шуменско плато“ . От 10.00 часа в информационния център в лесопарк „Кьошковете“ ще бъдат обявени правилата за достъп до пещера „Бисерна“. По-късно с деца от ДГ „Пчелица“ ще се проведат занимателни игри и уроци по Горска педагогика. Очаква се и посещение на потребители от Центъра за хора със зрителни увреждания. Продължават проявите за Седмицата на гората в обхвата на Североизточното държавно предприятие. От 11.00 часа служители на ДГС-Търговище, деца и преподаватели от Специалното училище за ученици с увреден слух „Свети Иван Рилски“ ще засадят фиданки в градския парк „Юкя“ в областния център. От 15.00 до 17.00 часа ще бъдат раздавани дръвчета за залесяване от разсадника в село Баячево. Ще бъдат пикирани и получените от ДГС-Пещера и ДГС-Борима иглолистни дръвчета за коледни елхи.", "date": "2019.04.03", "title": "Шумен: Дирекцията на Природен парк „Шуменско плато“ обявява Ден на отворените врати"}
{"url": "http://www.focus-news.net/news/2019/04/03/2642162/burgas-dvizhenieto-po-pat--99-burgas-tsarevo-e-zabraneno-za-kamioni-nad-12-t.html", "text": "Нормална е пътната обстановка в областта. Това съобщиха за  Радио „Фокус“ – Бургас  от Областно пътно управление. Видимостта е добра, пътната настилка е суха и нормално проходима. Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок за това ограничение е до 31 май. Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срокът за двете ограничения е до 21 декември. Интензивно е движението по основните бургаски улици и булеварди. По-натоварен е трафикът по булевардите „Христо Ботев“, „Демокрация“,  „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“. По-интензивно е движението и по пътя към квартал „Меден Рудник“. \r\nДеница ДИМИТРОВА", "date": "2019.04.03", "title": "Бургас: Движението по път ІІ-99 Бургас – Царево е забранено за камиони над 12 т."}
{"url": "http://www.focus-news.net/news/2019/04/03/2642163/vidin-kilometrichna-kolona-ot-avtomobili-se-e-obrazuvala-na-gkpp-dunav-most-2-na-izhod-ot-stranata.html", "text": "Опашката от автомобили пред граничния пункт на Дунав мост 2 на изход от страната е километрична, предаде репортер на  Радио „Фокус“ – Видин . От граничния пункт съобщиха, че всички гишета работят с максимално натоварване. Няма проблеми за преминаването на леки автомобили. Спокойна е обстановката на другите два гранични пункта във Видинска област – \"Брегово\" и \"Връшка чука\". Там преминаването на автомобили е с нормална интензивност, няма образували се опашки. Трафикът в областта е натоварен, като пътуват предимно тежкотоварни автомобили, най-натоварен е участъкът Дунавци - Видин. По републиканската пътна мрежа в региона не се извършват ремонтни дейности. Във Видин трафикът е с нормална интензивност, повече автомобили се движат по бул. \"Панония\", в централната градска част и на входно изходните артерии на града. Пътните настилки навсякъде в областта са сухи видимостта е добра. \r\nАнна ЛОЗАНОВА", "date": "2019.04.03", "title": "Видин: Километрична колона от автомобили се е образувала на ГКПП \"Дунав мост 2\" на изход от страната"}
{"url": "http://www.focus-news.net/news/2019/04/03/2642164/razgrad-vremenno-shte-bade-spryano-dvizhenieto-po-chast-ot-ulitsite-v-grada-zaradi-futbolnata-sreshta-ludogorets-tsska.html", "text": "Във връзка с футболната среща между ПФК „Лудогорец” и ПФК ЦСКА, която ще се проведе от 18.30 часа на стадион “Лудогорец арена”, от 16.30 часа няма да бъдат допускани автомобили по улиците „Васил Левски“ - от кръстовището  с бул. “Княз Борис“ до ул. “Гаврил Кръстевич“, “Ветеринарна”, “Мраморно море” и Северен булевард. Това съобщиха от  ОДМВР - Разград . Временната забрана за движение на МПС по улица „Ветеринарна” няма да важи за живущите на улица „Северен булевард”. Категорично се забранява внасянето на спрейове със защитен газ, с разяждащи или оцветяващи вещества, пиротехнически средства, източници на открит огън, леснозапалими течности или други пожароопасни материали. На стадиона не се допускат лица, носещи хладно или огнестрелно оръжие, чадъри или други остри предмети, създаващи предпоставки за нараняване. Няма да се допускат лица във видимо нетрезво състояние или такива, употребили упойващи вещества. Няма да се допуска внасянето на флакони с парфюми, дезодоранти и други течности с пулверизатор. На стадиона няма да бъдат допускани посетители с бутилки. От страна на клуба е осигурен кетъринг и гражданите ще имат възможност да си закупят безалкохолни напитки и вода. Няма да се допускат малолетни лица без родители или придружители, които нямат декларация за упълномощаване съгласно чл.8, ал.7 от Закона за закрила на детето. Ще се извършва проверка на всички лица, влизащи на стадиона, с цел да не се допуска внасянето на забранени предмети, съгласно чл.20 от Закона за опазване на обществения ред при спортни мероприятия", "date": "2019.04.03", "title": "Разград: Временно ще бъде спряно движението по част от улиците в града заради футболната среща „Лудогорец” - ЦСКА"}
{"url": "http://www.focus-news.net/news/2019/04/03/2642138/sofiya-izlozhba-da-sagradish-stolitsa-shte-bade-otkrita-v-gradskata-gradina.html", "text": "Изложба \"Да съградиш столица\" ще бъде открита в Галерия на открито в Градската градина от 17.00 ч. Това съобщиха от пресцентъра на  Столична община . Събитието се организира от Държавна агенция \"Архиви\" и Столична община и е посветено на 140-ата годишнина от обявяването на София за столица на България. Изложбата ще покаже чрез обяви, плакати, апели, покани, програми, снимки и други архивни материали живота на жителите на София от обявяването на града за столица до 90-те години на ХХ век. Маркират се различни аспекти на общинското управление – благоустройство (електрификация, трамваи, водопровод); важни исторически събития, засегнали живота на софиянци; държавни и общински културни институции и техни прояви и т.н.", "date": "2019.04.03", "title": "София: Изложба \"Да съградиш столица\" ще бъде открита в Градската градина"}
{"url": "http://www.focus-news.net/news/2019/04/03/2642166/plovdiv-zabraneno-e-preminavaneto-na-kamioni-po-visoki-ot-4-metra-prez-tunelite-po-patya-asenovgrad-narechenski-bani.html", "text": "Забранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Това съобщиха за  Радио „Фокус“-Пловдив  от Областно пътно управление. Ограничено е движението на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Забранено е движението на камиони над 12 тона през прохода Троян-Кърнаре. Временна организация на движението на моторните превозни средства е въведена през град Карлово заради изграждането на кръгово кръстовище при разклонението за Сопот, на пътя София – Бургас. Обходният маршрут е от кръстовището на ул. „Ген. Карцов“ и ул. „Дъбенско шосе“, по ул. „Дъбенско шосе“ до кръстовището на Околовръстен път и обратно. Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут за водачите е по пътя Стара Загора-Поповица и пътя София-Пловдив-Свиленград. Пътните настилки навсякъде са сухи.  Движението в Пловдив е интензивно по булевардите „Христо Ботев, „Цар Борис III Обединител“, „Васил Априлов“, Руски“ и „Източен“, както и на входно-изходните пътни артерии. \r\nМария РУСЕВА", "date": "2019.04.03", "title": "Пловдив: Забранено е преминаването на камиони по-високи от 4 метра през тунелите по пътя Асеновград-Нареченски бани"}
{"url": "http://www.focus-news.net/news/2019/04/03/2642167/smolyan-predimno-suhi-sa-patishtata-v-oblastta-dvizhenieto-si-osashtestvyava-normalno.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Пътните настилки са сухи, мокри участъци има само по усойните части в планината, а настилките са обработени. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. \r\nПовишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.03", "title": "Смолян: Предимно сухи са пътищата в областта, движението си осъществява нормално"}
{"url": "http://www.focus-news.net/news/2019/04/03/2642168/silistra-kragla-masa-po-proekt-podobryavane-mobilnostta-na-raboteshti-i-bezrabotni-shte-se-provede-v-grada.html", "text": "В Силистра предстои кръгла маса по проект „Подобряване мобилността на работещи и безработни”. Това съобщиха от  областната администрация . Форумът е по Програма за трансгранично сътрудничество Интеррег V-A Румъния- България. На него ще бъде представена и тествана уеб-базираната платформа moweup, включително с носени на място смарт телефон, лаптоп или таблет. Събитието ще се състои на 8 април от 12.00 часа в залата на Женско дружество „Екатерина Каравелова” в град Силистра. Платформата представлява иновативен инструмент, който подпомага хората от трансграничния регион Румъния – България при избор или промяна на професионална кариера с помощта на полезна информация, материали и видео филми, свързани с трудовата заетост и мобилността.", "date": "2019.04.03", "title": "Силистра: Кръгла маса по проект „Подобряване мобилността на работещи и безработни” ще се проведе в града"}
{"url": "http://www.focus-news.net/news/2019/04/03/2642161/tsik-obyavi-obshtestvenata-porachka-za-naemane-na-3-000-mashini-za-glasuvane-na-evropeyskite-izbori.html", "text": "Централната избирателна комисия (ЦИК) открива състезателна процедура с договаряне за възлагане на обществена поръчка с предмет: „Наемане на 3000 специализирани устройства с инсталиран софтуер за електронно машинно гласуване. Това сочи справка на сайта на  Централна избирателна комисия (ЦИК).   В обществената поръчка се включва и логистично осигуряване и обслужване на специализираните устройства до секционните избирателни комисии в страната, обучение на персонал за работа с устройствата за произвеждане на избори за членове на Европейски парламент от Република България на 26.05.2019 г. Количеството специализирани устройства за електронно машинно гласуване е общо 3000 (три хиляди) устройства. Максималната прогнозна стойност на обществена поръчка е сума в размер на 7 500 000 (седем милиона и петстотин хиляди) лева без включен ДДС. ЦИК одобрява документация за откриване на процедурата и обявление за поръчка. Определя за отговорно длъжностно лице Николай Желязков – главен юрисконсулт в Дирекция „Администрация“ на Централната избирателна комисия. Възлага на отговорното длъжностно лице: да публикува документи за участие на интернет страницата на ЦИК в профила на купувача; да изпрати до регистъра на Агенцията по обществени поръчки необходимите документи по възлагането на обществената поръчка;  да осъществява дейностите, свързани с провеждането на обществената поръчка, включително и да приема документи за участие. Решението подлежи на обжалване пред Върховния административен съд чрез Централната избирателна комисия в тридневен срок от обявяването му.", "date": "2019.04.03", "title": "ЦИК обяви обществената поръчка за наемане на 3 000 машини за гласуване на европейските избори"}
{"url": "http://www.focus-news.net/news/2019/04/03/2642169/gabrovo-propadnal-uchastak-zatrudnyava-dvizhenieto-na-pat-gabrovo-vrah-shipka.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е слънчево. Температурата е -1 градус. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.04.03", "title": "Габрово: Пропаднал участък затруднява движението на път Габрово – връх Шипка"}
{"url": "http://www.focus-news.net/news/2019/04/03/2642173/plovdiv-nyama-postradali-pri-katastrofata-na-avtobus-ot-gradskiya-transport-i-mikrobus-na-krastovishteto-mezhdu-bul-ruski-i-ul-l-karavelov.html", "text": "Автобус на градския транспорт и микробус са катастрофирали на кръстовище между бул. „Руски“ и ул. „Л. Каравелов“, съобщи за  Радио \"Фокус\" - Пловдив  говорителят на ОДМВР-Пловдив. Сигналът за пътния инцидент е подаден след 06.00 часа. На кръстовище между бул. „Руски“ и ул. „Л. Каравелов“ автобус на градския транспорт блъснал микробус пред хотел в района, който се врязва в колони около входа и няколко бетонни саксии, едната от които удря друг микробус. После автобусът продължава по бул. „Руски“ и се блъска в две светофарни уредби. Шофьорът – 48-годишен, е тестван за употреба на алкохол и наркотици, резултатите са отрицателни. Няма пострадали хора. Произшествието е отработено по административен ред. Движението към момента не е затруднено. \r\nМария РУСЕВА", "date": "2019.04.03", "title": "Пловдив: Няма пострадали при катастрофата на автобус от градския транспорт и микробус на кръстовището между бул. „Руски“ и ул. „Л. Каравелов“"}
{"url": "http://www.focus-news.net/news/2019/04/03/2642170/plovdiv-avtobus-e-katastrofiral-pred-hotel-layptsig-patnoto-platno-e-zatvoreno-zaradi-padnali-stalbove.html", "text": "Пътното платно пред хотел „Лайпциг“ в посока бул. „Руски“ е затворено заради паднали стълбове, съобщи слушател на  Радио „Фокус“ - Пловдив . Причината е катастрофа с автобус. На място има екипи на „Пътна полиция“ и Пожарната. \r\nМария РУСЕВА", "date": "2019.04.03", "title": "Пловдив: Автобус е катастрофирал пред хотел „Лайпциг“, пътното платно е затворено заради паднали стълбове"}
{"url": "http://www.focus-news.net/news/2019/04/03/2642176/kyustendil-zaradi-izgrazhdane-na-statsionarna-kamera-za-kontrol-dvizhenieto-v-uchastak-ot-patya-kyustendil-dupnitsa-se-osashtestvyava-samo-v-ednata-lenta.html", "text": "Заради изграждането на стационарна камера за контрол движението в участък от пътя Кюстендил – Дупница се осъществява само в едната лента. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението по път II-62 Кюстендил – Дупница в участъка от село до „Яменско ханче” при км 14, се осъществява последователно в една от лентите за движение поради изграждане на стационарна контролна единица на електронна система за събиране на таксите за ползване на републиканската пътна мрежа. Участъкът е сигнализиран с пътни знаци. Срокът е до 5 април. Поради свличане на земна маса е въведена временна организация на движението в участък от пътя Бобов дол – Жедна. По път III – 623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 30 април. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът е до 30 април 2019 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.04.03", "title": "Кюстендил: Заради изграждане на стационарна камера за контрол движението в участък от пътя Кюстендил – Дупница се осъществява само в едната лента"}
{"url": "http://www.focus-news.net/news/2019/04/03/2642178/pregled-na-osnovnite-temi-v-burgaskiya-pechat.html", "text": "„Неволя или принуда: Дете с трогателна история разтърси Бургас“, е водещото заглавие във вестник  „Черноморски фар“ . „Граждани се съмняват, че лъже, като е накарано от възрастни да проси“ и „След сигнал на „Черноморски фар“ служби проверяват случая“, са подзаглавията на статията.  \r\n„Правят статистика на доходите“, е друг акцент в днешния брой. През периода март-май 2019 година Националният статистически институт, чрез териториалните статистически бюра започва провеждането на анкетно проучване „Статистика на доходите и условията на живот“.  \r\n„Ученици във ваканция – градът опустя“, е друго заглавие от първите страници на всекидневника. „Социалната мрежа се изпълни със снимки от наши и екзотични дестинации“, пояснява материалът, в който пише още, че докато учениците в последен гимназиален клас се гърчат на чиновете, бленувайки абитуриентския си бал и приключването с училище, останалата част от тях са във ваканция.  \r\n„Странджанският манов мед се нареди до суджука, ракията и шампанското“, четем още от страниците на вестника. Той е осмият хранителен продукт от България, който беше включен от Европейската комисия в списъка със защитени наименования за произход на Съюза.  \r\n„Жените в областта са по-активни в интенет“, е още едно заглавие в броя. На 3 април Националният статистически институт стартира провеждането на анкетно изследване „Използване на информационни и комуникационни технологии в домакинствата и от лицата през 2019 година“.  \r\n„Отлична акредитация на Спешно отделение на УМБАЛ-Бургас“ и „Кмет-лесовъд помогна на деца при садене на дръвчета“, са други теми в днешния брой на вестника. \r\nТемата на деня е: „Земеделци отправят молитви за дъжд“. „Сушата нанася сериозни поражения на бизнеса и реколтата“, пояснява материалът.", "date": "2019.04.03", "title": "Преглед на основните теми в бургаския печат"}
{"url": "http://www.focus-news.net/news/2019/04/03/2642175/dimitar-dimitrov-kamara-na-avtomobilnite-prevozvachi-machat-za-paket-mobilnost-e-v-90-tata-minuta-nyama-vreme-za-pregovori-i-dogovorki.html", "text": "Мачът за пакет „Мобилност“ е в 90-тата минута, няма време за преговори и договорки. Това каза за сутрешния блок „Добро утро, България“ на  Радио „Фокус“  изпълнителният директор на Камарата на автомобилните превозвачи Димитър Димитров. Той повтори, че пакетът не трябва да бъде гласуван от настоящия ЕП. Връщането на спорния документ в транспортната комисия е обективната невъзможност да се гледа в пленарна зала, обясни той, като уточни, че няма как в рамките на предвидените 3 часа да бъде взето адекватно решение в ЕП утре. „Никой не се интересува какво ще се приеме в пакета „Мобилност“, важното е той да се приеме и да се сложат едни рестрикции, дори да не излезе едно цялостно работещо законодателство. Защото в тези 1100 поправки има толкова много противоречия, че гласувайки ги една по една, ЕП рискува да влезнат текстове, които са несъвместими“, каза  Димитър Димитров. Той допълни, че българските превозвачи не предвиждат протестни действия в днешния и утрешния ден. \r\nЙоланда ПЕЛОВА", "date": "2019.04.03", "title": "Димитър Димитров, Камара на автомобилните превозвачи: Мачът за пакет „Мобилност“ е в 90-тата минута, няма време за преговори и договорки"}
{"url": "http://www.focus-news.net/news/2019/04/03/2642180/nikolay-berievski-bsp-tryabva-da-obyasnim-na-mladite-hora-che-badeshteto-e-v-ratsete-im.html", "text": "Трябва да обясним на младите хора, че бъдещето е в ръцете им, затова пускането на бюлетина на тези избори е важно\", заяви председателят на Младежкото обединение в БСП Николай Бериевски в сутрешния блок на БСТВ. Това съобщиха от пресцентъра на  партията . \r\nПо повод избора на зам.-председател на Европейските млади социалисти, Бериевски коментира: \"Изключителна отговорност е, тъй като ще представлявам над 30 европейски организации\". Той припомни, че конгресът се е провел в Хелзинки и са присъствали над 300 европейски делегати. \"Аз бях общият кандидат на Балканския регион. По време на конгреса имаше изслушване на всички кандидати и се проведе гласуване, на което бях избран с над 200 гласа от общо 300, което е успех за България и БСП. Оценката е висока за нашата работа с европейските социалисти\", заяви Бериевски. По думите му става дума за мерене на сили с представители на държави като Германия, Франция, Люксембург и Австрия. \"В изказването си позволих да бъда по-радикален, като обърнах внимание, че Европа се движи на две скорости - в България доходите са ниски ,трябва да обърнем внимание на тези въпроси. Ножицата между бедни и богати се разтваря в цяла Европа. Европейският съюз се отдалечава от своите граждани\", разказа още Бериевски. Той заяви, че противно на очакванията му, представители на западните държави са посрещнали изключително бурно изказването и е получил поздравления.   \r\nПо повод изборите за Европейски парламент, Бериевски изрази мнение: \"Не ми е ясно как госпожа Габриел ще защитава българските интереси, когато тя живее изцяло извън България и не е достатъчно запозната с проблемите на българските граждани\". По думите му Елена Йончева е доказала, че не спира да ходи навсякъде в страната, запознава се с проблемите и ги изсветлява. \"Тя е човек, който застава пред прожекторите и казва какъв е проблемът и кой е виновен\", заключи Бериевски.", "date": "2019.04.03", "title": "Николай Бериевски, БСП: Трябва да обясним на младите хора, че бъдещето е в ръцете им"}
{"url": "http://www.focus-news.net/news/2019/04/03/2642182/parlamentat-reglamentira-provezhdaneto-na-izvanrednoto-tarzhestveno-zasedanie.html", "text": "Парламентът регламентира провеждането на извънредното тържествено заседание по повод 140-ата годишнина от Учредителното събрание и приемането на Търновската конституция, предаде репортер на  Агенция „Фокус“ . \r\nТържественото заседание на 16 април 2019 г. ще се проведе от 11.00 часа в музей „Възраждане и учредително събрание“ във Велико Търново. Регистрацията ще се извърши чрез полагане на подпис в присъствени книги. С оглед тържественото извънредно заседание редовния пленарен ден на депутатите на 17 април 2019 г. в сградата на Народното събрание да започне в 13.00 ч. \r\nДеница КИТАНОВА", "date": "2019.04.03", "title": "Парламентът регламентира провеждането на извънредното тържествено заседание"}
{"url": "http://www.focus-news.net/news/2019/04/03/2642181/stanislav-stoyanov-polozhi-kletva-kato-naroden-predstavitel-ot-pg-na-gerb-na-myastoto-na-tsvetan-tsvetanov.html", "text": "Станислав Стоянов положи клетва като народен представител от ПГ на ГЕРБ, предаде репортер на  Агенция \"Фокус\".   Стоянов заема мястото на Цветан Цветанов, чиято оставка бе гласувана в петък, заради скандала с апартаментите.  \r\nСтоянов бе част от листата в 4-ти Многомандатен избирателен район Велико Търново на парламентарните избори през 2017 г.  \r\nДеница КИТАНОВА", "date": "2019.04.03", "title": "Станислав Стоянов положи клетва като народен представител от ПГ на ГЕРБ на мястото на Цветан Цветанов"}
{"url": "http://www.focus-news.net/news/2019/04/03/2642184/sliven-patishtata-v-oblastta-sa-suhi-i-normalno-prohodimi-trafikat-e-intenziven.html", "text": "Пътищата в Сливенска област са сухи и нормално проходими. Трафикът е интензивен, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за извършване на ремонт в двата участъка е до 30 юни. \r\nДвижението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но мантинела. Участъкът е сигнализиран с пътни знаци. Срокът на изпълнение ремонта е до 10 април.", "date": "2019.04.03", "title": "Сливен: Пътищата в областта са сухи и нормално проходими, трафикът е интензивен"}
{"url": "http://www.focus-news.net/news/2019/04/03/2642174/anton-kutev-bsp-tsvetanov-da-varne-pari-na-darzhavata-ot-prisadi-v-strasburg-konpi-da-otneme-imushtestvoto-mu.html", "text": "Още при гласуването в парламента бяхме против назначаването на Пламен Георгиев и против начина, по който беше създадена КОНПИ, а сега виждаме защо, това заяви зам.-председателят на ПГ на \"БСП за България\" Антон Кутев в сутрешния блок на БТВ, съобщиха от пресцентъра на  партията . Той припомни, че от БСП още преди са поставили акцент върху факта, че Цветанов назначава Пламен Георгиев и са попитали - как тогава същият ще проверява Цветанов. По думите му има начин да се започне производство за отнемане на апартамента и в закона на КОНПИ го пише ясно. \"КОНПИ има всички правомощия да направи проверка и да установи всичко, което българите знаят - има драстично разминаване в доходите на Цветанов. Прави се разследване за един ден и на следващия започва процедурата по отнемане\", заяви народният представител.  \r\n\"Големият въпрос е: възможно ли е Пламен Георгиев да го направи?\", запита Кутев. Социалистът обърна внимание, че от БСП са поискали шефът на КОНПИ да се назначава от президента, а не от парламента. \"Ако беше така, ситуацията щеше да бъде различна. Виждаме, че това е политиката на ГЕРБ - навързват се така, че да не могат да бъдат сменени\", категоричен бе Антон Кутев. \"Моралният акт е КОНПИ да си свърши работата. Да не говорим, че Цветанов дължи доста пари на държавата от присъди, произнесени в Страсбург. Така че - той да върне тези пари, а КОНПИ да си свърши работата и да премине към процедура за отнемане на имущество\", изрази мнение народният представител.  \r\nПо повод сигнала на БСП за фирма на Ковачки, която добива въглища от чужди ниви, Кутев коментира: \"Хората отиват да си орат нивите, а нивите ги няма. Министерството изпрати един администратор, който не успя да обясни нищо. Подновили са концесията незаконно, тази фирма е избрана без конкурс - недопустимо е. Проблемът е, че това е модел и след две седмици такъв случай се забравя, а след това се повтаря\".  \r\n\"За съжаление, битката на Мария Габриел срещу Елена Йончева ще бъде мръсна, защото срещу Йончена вече се използват всички възможни механизми, включително и натиск от институциите. Елена Йончева е почтен човек и боец\", заключи Антов Кутев.", "date": "2019.04.03", "title": "Антон Кутев, БСП: Цветанов да върне пари на държавата от присъди в Страсбург, КОНПИ да отнеме имуществото му"}
{"url": "http://www.focus-news.net/news/2019/04/03/2642165/vecher-makedoniya-gratskite-evra-se-vrashtat-v-severna-makedoniya.html", "text": "Преспанският договор отново раздвижи бизнес отношенията между Гърция и Северна Македония, които се сблъскваха с пречки поради спора за името, който възпираше гръцките бизнесмени да правят по-значителни инвестиции. Според бизнес общността, подписаното споразумение създава реални възможности и условия за по-нататъшно съживяване на бизнес отношенията, тъй като Гърция продължава да е на челно място в списъка на външнотърговските партньори на Македония, пише  македонският ежедневник „Вечер“  в материал, представен без редакторска намеса. \r\nСпоред официалната статистика, Гърция е една от страните, с които Скопие има най-голям търговски обмен в продължение на години, заедно с Германия, Великобритания и Сърбия.  Според политическите анализатори, след подписването на Преспанския договор и подобряването на политическите отношения, тази тенденция отново ще тръгне по възходяща линия през следващия период. \r\nС общ обем на търговията от 58,2 млн. евро, Гърция през януари тази година зае трето място в списъка на най-големите търговски партньори на страната. Износът за Гърция през януари тази година възлиза на 11,2 млн. евро, а вносът на около 47 млн. Евро, което означава, че Македония е на минус в търговията с южната си съседка. \r\nДанните от Икономическата камара на Македония показват, че през последните години Гърция непрекъснато оглавява списъка на външнотърговските партньори на страната и по-конкретно през 2018 г. тя е на второ място с общ обмен, възлизащ на 992 млн. долара, което е увеличение с около 20% в сравнение с 2017 година. \r\nГолям брой гръцки компании са видели потенциала и условията за инвестиции в тази държава още преди много години, което прави Гърция втория най-голям инвеститор в нея. Компаниите с гръцки капитал успешно работят в страната в много различни сектори като банковото дело, енергетиката, хранителната и текстилната промишленост, строителството и търговията на дребно, като наемат десетки хиляди работници.Разбира се, след подписването на Преспанския договор започна да нараства интересът на гръцките бизнесмени, които искат да инвестират в Македония, и се създават възможности за засилване на сътрудничеството в областта на иновациите, новите технологии ..., казват Икономическата камара на Македония. \r\nСпоред македонския бизнес, разрешаването на спора за името създава реални възможности и условия за по-нататъшно оживяване на бизнес отношенията, които са били възпрепятствани. Проблемите може да не бъдат решени веднага, но ще се създаде среда, подходяща и за двете страни. Насърчаването на икономическото сътрудничество между Атина и Скопие е от особено значение за развитието на по-широкия регион на Югоизточна Европа, на който те принадлежат. В тази посока първото нещо, което трябва да се направи, е да се подобри правната рамка, т.е. да се сключат споразумения за избягване на двойното данъчно облагане и за защита на инвестициите, както и за взаимно търговско и митническо сътрудничество. \r\nКакто се посочва в споразумението от Преспа, очакванията са, че със създаването на съвместна министерска комисия ще се работи за подобряване на търговията между двете страни в ключовите сектори, както и за увеличаване на потока на стоки и хора. Според бизнес общността е необходимо да се модернизират граничните пунктове и да се разшири капацитетът им за избягване на ситуации, които са възниквали в миналото, когато поради протести и стачки размяната е била прекъсвана и са създадени допълнителни разходи за фирмите. \r\nПревод и редакция:", "date": "2019.04.03", "title": "„Вечер“ (Македония): Гръцките евра се връщат в Северна Македония"}
{"url": "http://www.focus-news.net/news/2019/04/03/2642188/ombudsmanat-maya-manolova-mashinnoto-glasuvane-shte-dade-ulesnenie-za-osiguryavane-taynata-na-vota-na-horata-sas-zritelni-problemi.html", "text": "Машинното гласуване ще даде улеснение за осигуряване тайната на вота на хората със зрителни проблеми. Това каза за сутрешния блок „Добро утро, България“ на  Радио „Фокус“  омбудсманът на Република България Мая Манолова. Тя отбеляза, че законодателството дава възможности за улесняване на хората с увреждания при упражняване правото им на глас, но съществуват пречки за адекватното им информиране и тайната на вота. „Съществуват доста пречки за адекватното информиране на хората с увреждания за предстоящите избори, както и за тайната на вота. Например не винаги на предизборните дебати, представянето на кандидати и на партии има жестомимичен превод, не винаги тайната на вота на хората с нарушено зрение е гарантирана. Ние ще насочим разговора кум тези възможности, които ЦИК, районните избирателни комисии, кметовете, местните власти могат да осигурят на хората, така че да улеснят техния информиран избор. Смятам, че машинното гласуване ще даде едно улеснение за осигуряване на тайна на вота на хората със зрителни проблеми“, каза Мая Манолова. Тя добави, че организаторите на изборите трябва да се ангажират и да осигурят шаблон на Брайл, за да има тайна при гласуването на хората със зрителни увреждания. \r\nЙоланда ПЕЛОВА", "date": "2019.04.03", "title": "Омбудсманът Мая Манолова: Машинното гласуване ще даде улеснение за осигуряване тайната на вота на хората със зрителни проблеми"}
{"url": "http://www.focus-news.net/news/2019/04/03/2642189/pazardzhik-dvizhenieto-v-uchastaka-ot-88-do-89-km-na-avtomagistrala-trakiya-se-osashtestvyava-dvuposochno-v-edna-lenta-v-platnoto-posoka-sofiya-poradi-remont.html", "text": "Пазарджик. Движението в участъка от  88 до 89 км  на автомагистрала (АМ) „Тракия“ в района на пътен възел „Пазарджик“ се осъществява двупосочно в една лента в платното посока София поради ремонтни дейности на платното посока Бургас. Това съобщи за  Радио „Фокус“ – Пазарджик  дежурният в Областно пътно управление. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Могат да се използват алтернативни маршрути. Първи вариант: пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – път II-37 (Пазарджик) – пътен възел „Пазарджик“ на АМ „Тракия“. Втори вариант: пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – пътен възел „Цалапица“ на АМ „Тракия“. Трети вариант: пътен възел „Калугерово“ – път III-803 (Динката – Драгор) – път II-37 – пътен възел „Пазарджик“ на АМ „Тракия“.  \r\nДвижението в участъка от 77 до 78 км в посока Бургас се ограничава по активна и аварийна лента поради ремонтни дейности на моста над река Тополница при 77 км. Движението се осъществява в изпреварващата лента. Организацията на движение е сигнализирана с пътни знаци. \r\nВаня НИКОЛОВА", "date": "2019.04.03", "title": "Пазарджик: Движението в участъка от  88 до 89 км  на автомагистрала „Тракия“ се осъществява двупосочно в една лента в платното посока София поради ремонт"}
{"url": "http://www.focus-news.net/news/2019/04/03/2642186/vladimir-moskov-kmet-na-gotse-delchev-danachnata-kampaniya-v-obshtinata-tazi-godina-startira-po-razlichno-vreme-za-razlichnite-vidove-danatsi.html", "text": "Данъчната кампания в Община Гоце Делчев тази година стартира по различно време за различните видове данъци, поради новите изменения в данъка за моторни превозни средства и влизането им в сила. Това каза за  Радио „Фокус“-Пирин  Владимир Москов, кмет на Гоце Делчев. „Данъчната кампания за патентния данък стартира на 1 януари. Кампанията за недвижимите имоти стартира на 4 февруари, а в средата на месец февруари стартира данъчната кампания за данък моторни превозни средства. Гражданите могат да се възползват от възможността да изплатят пълния размер на данък недвижими имоти и такса битови отпадъци до 30 април и да получат 5% отстъпка. След тази дата гражданите ще могат да заплатят данъците си на 2 равни вноски – до 30 юни и до 31 октомври“, отбеляза той.  \r\nКметът на Гоце Делчев уточни, че се използва формула за определяне на данъка за превозни средства, като в тази връзка Общинският съвет е приел най-ниските ставки по Закона за местни данъци и такси. По думите му има и промяна в таксата за битови отпадъци, тъй като разходите следва да са равни на приходите и се е наложило таксата да бъде леко променена в 9 от населените места на територията на общината. \r\nНатали СТЕФАНОВА", "date": "2019.04.03", "title": "Владимир Москов, кмет на Гоце Делчев: Данъчната кампания в Общината тази година стартира по различно време за различните видове данъци"}
{"url": "http://www.focus-news.net/news/2019/04/03/2642191/dimitar-aleksandrov-gerb-predlaga-se-da-se-privatizirat-obosobeni-chasti-ot-vmz-sopot-zashtoto-sa-s-otpadnala-neobhodimost.html", "text": "Предлагаме се да  се приватизират обособени части от „Вазовски машиностроителни заводи“, защото са с отпаднала необходимост. Това каза народният представител от ПГ на ГЕРБ Димитър Александров по време на дебатите по време за приватизацията на обособени части от имуществото на ВМЗ - Сопот, предаде репортер на  Агенция „Фокус“ . „Идеята е, че обособените части са с отпаднала необходимост. Не са пряко свързани с търговската и производствена дейност на предприятието“, заяви Александров. Той заяви, че това е едно много правилно решение и уточни, че ако тези обособени части бъдат продадени, ще се освободи финансов ресурс.    \r\nДеница КИТАНОВА", "date": "2019.04.03", "title": "Димитър Александров, ГЕРБ: Предлага се да се приватизират обособени части от ВМЗ- Сопот, защото са с отпаднала необходимост"}
{"url": "http://www.focus-news.net/news/2019/04/03/2642187/deputatat-plamen-nunev-oglavi-komisiyata-po-vatreshna-sigurnost-i-obshtestven-red.html", "text": "Депутатът Пламен Нунев оглави Комисията по вътрешна сигурност и обществен ред. Проекторешението за промени в ръководството на Комисията по вътрешна сигурност и обществен ред бе внесено от председателя на ПГ на ГЕРБ д-р Даниела Дариткова и бе прието от депутатите, предаде репортер на  Агенция „Фокус“ . \r\nИзборът на нов председател се налага след като досегашният - Цветан Цветанов, подаде оставка заради скандала с апартаментите. Досега Нунев бе член на Вътрешна комисия и заместник-председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения.  \r\nНунев е избран от листата на ГЕРБ в 19-ти Многомандатен избирателен район - Русе.  \r\nОсвен избора на Нунев за председател на комисията, народните представители утвърдиха и кандидатурата на Валентин Радев за заместник-председател на комисията и на Таня Петрова за неин член. Таня Петрова стана и член и на Комисията по вероизповедания. \r\nДеница КИТАНОВА", "date": "2019.04.03", "title": "Депутатът Пламен Нунев оглави Комисията по вътрешна сигурност и обществен ред"}
{"url": "http://www.focus-news.net/news/2019/04/03/2642185/dots-d-r-todor-chobanov-zam-kmet-sofiya-ima-izklyuchitelno-slozhna-istoriya-svarzana-s-fakta-che-se-namira-v-geografskiya-tsentar-na-balkanskiya-poluostrov.html", "text": "София има изключително сложна история, свързана с факта, че тя играе важна политическа роля, защото се намира приблизително в географския център на Балканския полуостров. Това каза доц. д-р Тодор Чобанов, заместник-кмет на Столична община по направление “Култура, образование, спорт и превенция на зависимости”, в интервю за  Агенция „Фокус“  по повод 140-годишнината от обявяването на София за столица. По думите на доц. д-р Тодор Чобанов българската столица има своите възходи и падения, мигове на триумф и трагедии. \"В края на 7 и в 6 хилядолетие имаме данни, че тук се появява един важен център, средище на цялата неолитна цивилизация в региона. В неолитното средище Слатина, което отговаря на критериите за град, има следи от много усилен обмен с околните територии\", разказа той, като уточни, че това е първият голям разцвет на града. \"След това може да подчертаем римския период, особено след 3 век. 3,4, 5 и 6 век е един период, когато политическата и духовната роля на града неимоверно нараства и това е свързано основно с факта, че в този период много от императорите на римската империя са от този регион\", посочи още зам.-кметът. \"От средата на 3 век е столица на римска провинция, а в последствие и столица на диоцес, което е нещо като група провинции. В тази епоха градът е развиван, градоустрояван, укрепван, надграждан от цяла серия забележителни римски императори, сред които трябва да споменем основно Константин Велики, който не на шега смятал да премести столицата именно тук. В една от биографиите му се споменавала, че често казвал: „Сердика е моят Рим“, защото тя е била много по-голяма и красива от неговия роден град Ниш или Найсус, както се е казвал в онази епоха. Неговите наследници провеждат тук един от Вселенските събори - Сердикийски църковен събор през 343г., а после при император Юстиниан Велики градът е допълнително разширяван и облагородяван\", разказа още доц. Чобанов. \"Другият разцвет е в зрялото Средновековие, но той започва в 9-10 век, когато градът първо е превзет от хан Крум и в последствие е развит като важен политически център - вторият по значение град в Средновековна България без съмнение, след самата столица. Комит Никола, бащата на Самуил, се счита за управител на изключително важната Средецка област. Самото име Средец навява на идеята за центъра на българското землище. По време на упоритата отбрана на града при Епопеята на Самуил, тези битки, които са водени, за да бъде запазен градът под българска власт, показват, че той е бил наистина много важен\", допълни още зам.-кметът. По думите му градът възстановява тази си роля в 13 век, когато тук управлява племенникът на сръбския цар - севастократор Калоян, също изключително важна фигура в политическата йерархия на Средновековна България. \"През 13 и 14 век тук са изградени много църкви и манастири и не случайно именно в 14 век в една шишманова грамота ние виждаме и новото му име – София, вече като официално използвано от българския цар. Така че в зрялото Средновековие тук има изключително голям духовен и политически разцвет. Градът играе изключително важна роля. Можем да подчертаем, че известно време той е важен и за Османската империя, защото тук е било заседанието на голямата административна област на бейлербейство Румили\", посочи още зам.-кметът. \r\n\"Разбира се, най-големият триумф на София е нейното утвърждаване за българска столица след Освобождението и изграждането наново на града. С неговото нарастване той представлява един урбанистичен феномен, който няма паралел в европейското пространство. За около век и половина от 10-12 хиляди жители до над милион и половина. С цялостен европейски облик, това чудо на развитието на София действително е без аналог и ние трябва добре да го познаваме, за да си даваме сметка как точно се развива нашият град. Той е един сбор на хора от цяла България. Тук идват хора както от различните краища на освободеното Отечество, така и от тези земи, в които по някаква причина Освобождението не се случва. Именно затова можем да твърдим убедено, че София е събрала в себе си сборен образ на цялото българско етническо землище. Тя и днес е притегателен център за хора от всички краища на България, и не само. Всичко това се дължи до голяма степен и на привлекателните условия за духовен и културен живот, за поминък, които има градът и днес и които все повече и повече го правят привлекателно място за живеене\", заяви още той.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.04.03", "title": "Доц. д-р Тодор Чобанов, зам.-кмет: София има изключително сложна история, свързана с факта, че се намира в  географския център на Балканския полуостров"}
{"url": "http://www.focus-news.net/news/2019/04/03/2642179/tsvetan-tsvetanov-gerb-yordanka-fandakova-i-ekipat-preobraziha-sofiya-i-napraviha-grada-zhelana-destinatsiya-za-vsichki-balgari-i-chuzhdentsi.html", "text": "Красива, модерна, европейска и приветлива - това е нашата прекрасна столица София, която днес чества своя официален празник. Това написа зам.-председателят на ГЕРБ Цветан Цветанов в страницата си в социалната мрежа  \"Фейсбук\" . \"Използвам възможността да поздравя всички жители и гости на София и да ги призова да не приемат за даденост всичко направено и да съхраняват съвременния облик на столицата. Комплименти за кмета Йорданка Фандъкова и нейния екип, които само за няколко години преобразиха града и го направиха желана дестинация за всички българи и чужденци. Още веднъж - честит празник на всички софиянци и помнете, че столицата е огледало за състоянието на цялата страна\", посочва още Цветанов.", "date": "2019.04.03", "title": "Цветан Цветанов, ГЕРБ: Йорданка Фандъкова и екипът ѝ преобразиха София и направиха града желана дестинация за всички българи и чужденци"}
{"url": "http://www.focus-news.net/news/2019/04/03/2642177/kathimerini-zaev-i-tsipras-iztaknaha-polzite-ot-prespanskiya-dogovor-predi-izborite.html", "text": "С предстоящите избори предвид, премиерите на Гърция и Северна Македония Алексис Ципрас и Зоран Заев се опитаха да изтъкнат ползите от ратифицирания по-рано през тази година Преспански договор по време на официалната визита на гръцкия министър-председател в Скопие, пише  електронното издание на вестник Kathimerini . \r\nТова беше твърде очевидно по езика, който използваха, за да похвалят споразумението, отбелязва ежедневникът, като посочва, че Заев е заявил, че Гърция и Северна Македония пишат история, докато Ципрас, първият гръцки премиер, който е на официално посещение в Скопие, приветства „историческа стъпка напред за Балканите и Европа“. \r\n„Вие виждате два съседа, приятелски настроени хора, които показаха на Европа и целия свят, че със смели решения и добро желание за единство, нещо, което вчера изглеждаше невъзможно, стана реалност днес“, заяви Заев. \r\nДвамата лидер, които си обмениха любезности, си направиха селфита заедно и се прегърнаха, а освен това изразиха увереност, че с шестте двустранни споразумения, подписани във вторник, отношенията между двете страни са влезли в нова, оптимистична, фаза, като Гърция излиза като „големия благодетел“ на Северна Македония със своите обещания за инвестиции, сигурност и европейско бъдеще. \r\nСред сключените сделки е и такава, която позволява на гръцките военновъздушни сили да патрулират небето над Македония, която няма изтребители. \r\nВ продължение на години всеки път, когато отивах в Европа с правителствени самолети ... забелязвах, че пилотът прави отклонение, за да не влезе във въздушното пространство на [бившата югославска република Македония]“, каза Ципрас. \r\nВ реч пред репортери в пряко радио и телевизионно предаване, излъчено в Северна Македония и Гърция, Ципрас и Заев изглеждаха обезпокоени, когато ги попитаха каква съдба очаква Преспанското споразумение , ако и двамата бъдат наследени от опонентите си - лидера на „Нова Демокрация“ Кириакос Мицотакис и този на ВМРО-ДПМНЕ – Християн Мицковски. \r\nИ двамата опозиционни лидери се противопоставиха на споразумението за името. \r\nЦипрас настоява, че въпреки опозицията, изразена от Мицотакис, консервативният лидер е дал уверения, че не възнамерява да постави споразумението под съмнение в бъдеще, без значение на каква позиция е той. \r\n„Демокрациите имат правила, суверенните парламенти гласуват и одобрените споразумения са ратифицирани и обвързват страните завинаги на основата на международното право“, обясни Ципрас, който също така каза, че е убеден, че ще спечели националните избори в Гърция. \r\nЗаев настоя, че „няма да има политици, които да действат против волята на народа“ и прогнозира, че и двамата опозиционни лидери с времето ще подкрепят споразумението, тъй като ще осъзнаят многобройните му ползи. \r\nПразничната атмосфера по време на посещението на Ципрас беше в рязък контраст с осезаемото напрежение в Солун, където председателят на парламента и членът на СИРИЗА Никос Вуцис бе освиркан от демонстранти по време на партийно меропирятие в кметството. \r\nМеждувременно препратката на Ципрас към летището в Солун с предишното му име, „Микра“, вместо Македония - името му от 1993 г. насам – предизвика учудване в Гърция, като много от медиите се чудеха дали това е направено умишлено. \r\nПревод и редакция:", "date": "2019.04.03", "title": "Kathimerini: Заев и Ципрас изтъкнаха ползите от Преспанския договор преди изборите"}
{"url": "http://www.focus-news.net/news/2019/04/03/2642190/chetirichlenno-balgarsko-semeystvo-zagina-v-samoletna-katastrofa-v-makedoniya-obzor.html", "text": "Четиричленно българско семейство загина в самолетна катастрофа в Македония във вторник. \r\nМалък самолет „Чесна“ П210Н, летящ от Охрид за София, е изчезнал от радарите на системите за контрол на полетите в Македония в 16:18 часа местно време, 17:16 българско, западно от връх Солунска Глава, планината Якубица, на около 30 км южно от Скопие. \r\n„В 16:16 е изгубен контакта с малкия самолет тип Чесна П210Н, който е летял от Охрид за София. Заради лошите метеорологични условия пилотът е решил да кацне в Скопие, а малко след това е поискал позволение да продължи за София“, заяви директорът на УО М-НАВ Николче Тасевски, като добави, че преди да изчезне самолета от радара, пилотът му е съобщил, че има силни турболенции. Самолетът е излетял в 15:10 часа (16:10 българско) от летище „Св. Апостол Павел“. \r\nСамолетът е бил с германска регистрация. \r\nБаща, майка и две деца са загинали в късния следобед в Македония при падането на Чесната. А тяхната самоличност, според информация на македонските медии, е: \r\nБошнаков Ангелов Георги (1970) \r\nБошнакова Георгиева Гергана (2005) \r\nБошнакова Георгиева Биляна (2000) \r\nКорнайева Цонева Калина (1972) \r\nГеорги Бошнаков е бивш ръководител на Отдела за внедряването и поддръжката на информационните технологии в Българската агенция по вписванията. \r\nСпоред информациите на македонските медии, телата и останките на самолета са намерени от започналата веднага операция по издирването на самолета на 2200 м надморска височина на непристъпен терен. Акцията във вторник вечерта е прекратена заради лошите метеорологични условия, а неофициално се разбира, че властите в Скопие ще искат помощ от съседните страни да предоставят хеликоптер, който може да се спусне на този специфичен терен. \r\nОт българското Министерство на външните работи твърдят, че самоличността на загиналите все още се изяснява. Властите на Република Северна Македония са се обърнали за помощ към България в издирването на самолета, който е паднал в труднодостъпен планински район. За инцидента е информиран министър-председателят на България Бойко Борисов. Той е издал съответните разпоредби на министъра на вътрешните работи Младен Маринов, който от своя страна е в контакт с министъра на вътрешните работи на Република Северна Македония. \r\n„В Северна Македония са стартирали операция да достигнат до мястото на катастрофата, за да се изясни какво е станало там – има екип с хеликоптер и спускане с въже, защото районът е изключително трудно достъпен“, обясни министърът на вътрешните работи Младен Маринов. Той посочи, че България е готова да съдейства с каквото трябва, за да помогне на разследването. „Първоначално в МВР беше заявено искане за помощ, но после се свързахме с македонския вътрешен министър, който каза, че не е нужно. Нашият екип – техника и специалисти, обаче е готов“, подчерта той. \r\nМаринов обясни, че е ясно кои са хората, които трябва да са били на борда на самолета. „Но докато не се провери на място и не сме на 100% сигурни, не можем да съобщаваме имена. Най-вероятно става дума за семейство, проведохме разговори с близките на тези, които предполагаме, че са. Предполагаме, че са адресно регистрирани в София. От страна на службите на Северна Македония ни съобщиха, че пилотът е споменал за силна турболенция. Но нека изчакаме първо да стигнем до мястото на катастрофата, за да сме наясно какво се е случило там. Иначе се получава невярна информация“, каза още вътрешният министър. \r\nРедакция:", "date": "2019.04.03", "title": "Четиричленно българско семейство загина в самолетна катастрофа в Македония (ОБЗОР)"}
{"url": "http://www.focus-news.net/news/2019/04/03/2642193/pregled-na-osnovnite-temi-vav-varnenskiya-pechat.html", "text": "„Записването за профилакториумите започна“, е водещото заглавие на вестник  „Черно море“ . Стартира програмата за профилактика и рехабилитация за 2019 г., съобщиха от Националния осигурителен институт. За нейната финансова реализация в Закона за бюджета на Държавното обществено осигуряване (ДОО) за 2019 г. са предвидени 20 103 061 лв. Очаква се около 45 000 души да ползват парични помощи за профилактика и рехабилитация през тази година.  \r\n„Започват безплатните туристически обиколки на града“, съобщава изданието. Безплатни туристически пешеходни обиколки на Варна започват за шеста поредна година. Те са организирани от дирекция „Туризъм“ и Туристическия информационен център в партньорство със Съюза на екскурзоводите в България. През настоящата година са предвидени общо 110 обиколки, от които 90 на английски език и 20 на български. Основната цел е да бъде представено по интересен начин културно-историческото наследство и забележителностите на Варна.  \r\n„Разкриха изцяло римска крепостна стена във Варна“, е друг акцент в броя. Поредни интересни археологически открития белязаха разкопките в центъра на Варна. На пл. „Екзарх Йосиф“ (Шишковата градинка) е намерена крепостна стена от Одесос, която датира от късноримската епоха. Това разказа археологът от Регионален исторически музей – Варна гл. ас. д-р Христо Кузов. Находката не е в добро състояние, защото в миналото е използвана за кариера за строителни материали – обработените дялани камъни винаги са били ценна суровина.  \r\n„80 км/ч. ще бъде максималната скорост по новия бул. „В. Левски“, съобщава още вестникът. 80 км/ч. ще бъде максимално допустимата скорост по новото трасе на бул. „Васил Левски“. Това е заложено в генералния план за организация на движението в общината. Схемата за скоростния режим на движение е одобрена със заповед на кмета от 17 април 2018 г. Конфликтът автомобили – пешеходци ще бъде избегнат благодарение на няколко пешеходни надлеза (пасарелки). В останалата част на града максимално допустимата скорост ще е 50 км/ч. както досега.  \r\n„Варна може да удвои населението си до 2030 г.“, е още едно заглавие от броя. Съгласно демографската прогноза, заложена в Общия устройствен план на Варна, възможно е броят на жителите на града почти да се удвои до 2030 г. Това е т. нар. Футуристичен вариант, който вещае ръст на населението от 86% (306 046 души) за периода – т. е., да достигне 660 884 души.", "date": "2019.04.03", "title": "Преглед на основните теми във варненския печат"}
{"url": "http://www.focus-news.net/news/2019/04/03/2642194/razgrad-25-godishen-mazh-e-zadarzhan-zaradi-osuetyavane-na-politseyska-proverka.html", "text": "25-годишен мъж е задържан заради осуетяване на полицейска проверка. Това съобщиха от  ОДМВР-Разград . Около 16.10 часа на 2 април в село Дянково при работа по контрол на пътното движение полицейски екип подава звуков и светлинен сигнал на лек автомобил „Фолксваген Пасат“ в опит да бъде спрян. Водачът ускорил движението на управляваната от него кола, а по-късно я изоставил и избягал. Предприети са издирвателни действия, които довели до установяването на шофьора. Оказало се, че той не притежава свидетелство за управление на МПС. По случая е образувано бързо производство по чл.270, ал.1 от НК.", "date": "2019.04.03", "title": "Разград: 25-годишен мъж е задържан заради осуетяване на полицейска проверка"}
{"url": "http://www.focus-news.net/news/2019/04/03/2642183/zapochna-arhiereyska-prezhdeosveshtena-sv-liturgiya-za-140-godishninata-ot-obyavyavaneto-na-sofiya-za-stolitsa-na-balgariya.html", "text": "Точно в 09.00 часа, с благословението на Негово светейшество Българския патриарх и Софийски митрополит Неофит, започна  Архиерейска преждеосвещена света Литургия в древния столичен  храм „Св. София - Премъдрост Божия“, предаде репортер на  Агенция „Фокус“ . Тя е оглавена от Негово преосвещенство Белоградчишки епископ Поликарп - викарий на Софийския митрополит. Дядо Поликарп е в съслужение с Негово високопреподобие архимандрит Василий - протосингел на Софийска епархия, Негово високоблагоговейнство иконом Ангел Ангелов - предстоятел на храма и духовен надзорник на Софийска епархия и храмовото духовенство. \r\nОт 11.00 часа ще бъдат отбелязани 140 години от обявяването на София за столица на България. В тържествената церемония по освещаването на училищните знамена на софийските учебни заведения, която ще се състои на площад „Св. Александър Невски“, се очаква да вземат участие Негово светейшество Българският патриарх и Софийски митрополит Неофит и други членове на Светия Синод на Българската православна църква.  \r\nНикола ПеЕТКОВ", "date": "2019.04.03", "title": "Започна Архиерейска преждеосвещена св. Литургия за 140-годишнината от обявяването на София за столица на България"}
{"url": "http://www.focus-news.net/news/2019/04/03/2642196/veliko-tarnovo-shestima-dushi-sa-postradali-pri-katastrofa-na-patya-selo-merdanya-zlataritsa.html", "text": "Шестима души са пострадали при катастрофа на пътя село Мерданя – Златарица тази нощ. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Сигналът за инцидента е получен малко след полунощ. В следствие на пътния инцидент е възникнал пожар. На място е изпратен екип на районната служба в Горна Оряховица с един противопожарен автомобил и четирима пожарникари и инспектор от Оперативния център. Към мястото на произшествието е изпратен и екип на Сектор „Сигнално-охранителна дейност“ с един спасителен автомобил и трима спасители. Пожарът е унищожил превозното средство, а шестимата пострадали са предадени на екип на Център за спешна медицинска помощ – Велико Търново. \r\nНадежда КРЪСТЕВА", "date": "2019.04.03", "title": "Велико Търново: Шестима души са пострадали при катастрофа на пътя село Мерданя – Златарица"}
{"url": "http://www.focus-news.net/news/2019/04/03/2642199/sliven-vavedena-e-vremenna-organizatsiya-na-dvizhenieto-na-zhp-prelez-po-liniyata-shivachevo-seliminovo-chintulovo.html", "text": "Въведена е  временна организация на движението на жп прелез по линията Шивачево – Селиминово – Чинтулово. Това съобщиха от пресцентъра на  Община Сливен . \r\nЗаради ремонта на железния път в междугарието Шивачево – Гавраилово по 3-а главна жп линия София – Бургас и предстояща 3-а нивелация се въвежда временна организация на движението на жп прелез по линията Шивачево – Селиминово – Чинтулово. Ограничението е в сила до 16.00 часа. Предвиден е обходен маршрут, обозначен с пътни знаци и табели.", "date": "2019.04.03", "title": "Сливен: Въведена е  временна организация на движението на жп прелез по линията Шивачево – Селиминово – Чинтулово"}
{"url": "http://www.focus-news.net/news/2019/04/03/2642202/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към този час на деня е нормален, преминаването се извършва без голямо изчакване. \r\nВенцеслав ИЛЧЕВ", "date": "2019.04.03", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/04/03/2642201/pleven-normalno-se-osashtestvyava-dvizhenieto-v-oblastta.html", "text": "Нормално се осъществява движението в областта Плевен. Това съобщиха за  Радио „Фокус“  от Областно пътно управление - Плевен. Пътните настилки са сухи. Температурите са над нулата. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 4 юли 2019 г. \r\nВиолета КРЪСТЕВА", "date": "2019.04.03", "title": "Плевен: Нормално се осъществява движението в областта"}
{"url": "http://www.focus-news.net/news/2019/04/03/2642195/yordan-apostolov-obedineni-patrioti-gerb-me-zaradvaha-s-darzhavnicheskoto-mislene-s-privatizatsiyata-na-chasti-ot-vmz-sopot-da-osigurim-na-nyakogo-ploshtadka-ot-nad-1000-dka.html", "text": "ГЕРБ ме „зарадваха“ с държавническото мислене да осигурим на някого площадка от над 1000 дка с приватизацията на части от „Вазовски машиностроителни заводи“. Това каза народният представител от ПГ на „Обединени патриоти“ Йордан Апостолов по време на дебатите за приватизацията на обособени части от имуществото на ВМЗ - Сопот, предаде репортер на  Агенция „Фокус“ . Според него мотивите за продажбата на 1024 дка са „добри“. „Зарадвахте“ ме за държавническото мислене да осигурим на някого площадка от над 1000 дка да си разшири бизнеса. Няма нищо лошо да се разширява бизнесът в България, но не по този начин. Хайде тази процедура да пробваме да я пуснем на явен търг, да се види, без да се уговаря мачът предварително“, каза още Апостолов. Според него няма смисъл от трибуната да го убеждават за терени с отпаднала необходимост. \r\nДеница КИТАНОВА", "date": "2019.04.03", "title": "Йордан Апостолов, „Обединени патриоти“: ГЕРБ ме „зарадваха“ с държавническото мислене - с приватизацията на части от ВМЗ - Сопот да осигурим на някого площадка от над 1000 дка"}
{"url": "http://www.focus-news.net/news/2019/04/03/2642198/kurir-makedoniya-zaginaliyat-georgi-boshnakov-e-imal-kompaniya-za-retsiklirane-na-otpadatsi.html", "text": "Георги Бошнаков, който загина със съпругата и двете си дъщери в самолетната катастрофа в Македония във вторник е бивш ръководител на отдела за „Отдела за внедряването и поддръжката на информационните технологии“ в Българската агенция по вписванията, предава  скопското електронно издание „Курир“ . \r\nКакто посочва медията, след това той започнал частен бизнес и в момента има компания за рециклиране на отпадъци. \r\nПревод и редакция:", "date": "2019.04.03", "title": "„Курир“ (Македония): Загиналият Георги Бошнаков е имал компания за рециклиране на отпадъци"}
{"url": "http://www.focus-news.net/news/2019/04/03/2642203/prof-antoaneta-hristova-politicheski-analizator-obshtata-evrolista-sas-sds-dade-dopalnitelna-energiya-i-kategorichna-identifikatsiya-na-gerb.html", "text": "Общата евролиста със СДС даде допълнителна енергия и категорична идентификация на ГЕРБ, нещо което допреди това липсваше. Това каза политическият анализатор проф. Антоанета Христова в интервю за предаването „Вече 30 години-времето е наше“ на  Радио „Фокус“ . По думите й съвместното явяване на изборите за ЕП между Съюза на демократичните сили и ГЕРБ даде резултат две в едно. „ На фона на скандала „апартаментгейт“, на фона на постоянната агресивна политика от опозиция в лицето на БСП, енергията на ГЕРБ започна да се изчерпва доста сериозно. И да не забравяме, че идентификацията им все още не беше категорично определена. В смисъл, център-дясно, но колко дясно? В момента, в който се получи това съюзяване за предизборната кампания и за евровота със СДС, се постигна две в едно като резултат. На първо място се преформатира десницата, тоест партията, съединението, съюзът, който ще се яви на избори определено даде енергия на ГЕРБ. Интересни са ми следващите социологически изследвания какви данни ще дадат. Освен това, в по-голяма степен се цели, да видим дали ще се получи, дясна демократична идентификация“, обясни тя. Проф. Антоанета Христова коментира още, че десницата много отдавна трябваше да се обедини, но беше необходимо време да се узрее до това решение.  \r\nВиктория МЕСРОБОВИЧ-КУВЕНДЖИЕВА", "date": "2019.04.03", "title": "Проф. Антоанета Христова, политически анализатор: Общата евролиста със СДС даде допълнителна енергия и категорична идентификация на ГЕРБ"}
{"url": "http://www.focus-news.net/news/2019/04/03/2642204/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-4-april.html", "text": "„Софийска вода” временно ще прекъсне водоснабдяването в някои части на столицата на 4 април. Това съобщиха от пресцентъра на  дружеството . Във връзка с подмяна на спирателен кран на ул. „Марагидик“ жк. „Подуяне“, се налага спиране на водоподаването от 10.00 до 22.00 часа на клиентите на „Софийска вода”, живеещи в района на: \r\nул. „Велчо Атанасов“ от ул. „Острец“ до ул. „Бричебор“, ул. „Слава“ \r\nул. „Петър Богдан“ от ул. „Марагидик“ до ул. „Кобилино  бранище“ \r\nул. „Рибарица“ от ул. „Велчо Атанасов“ до ул. „Петър Богдан“  \r\nул. „Марагидик“ от ул. „Иларион Драгостинов“ до  ул. „Петър Богдан“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Велчо Атанасов“ ъгъла с ул. „Рибарица“. \r\nВъв връзка с подмяна на спирателен кран на бул. „Александър Стамболийски“ жк. „Разсадника - Коньовица“, се налага спиране на водоподаването от 09.00 до 20.00 часа на клиентите на „Софийска вода”, живеещи в района на: \r\nбул. „Александър Стамболийски“ от ул. „Рибен буквар“ до бул. „Вардар“ \r\nул. „Методи Патчев“ от бул. „Александър Стамболийски“ до ул. „Хъшове“  \r\nбул. „Вардар“ от бул. „Александър Стамболийски“ до бул. „Възкресение“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Хъшове“. \r\nВъв връзка с изграждане на сградно водопроводно отклонение на ул. „Станислав Доспевски“ жк. „Левски“ В, се налага спиране на водоподаването от 09.30 до 17.00 часа на клиентите на „Софийска вода”, живеещи в района на: \r\nул. 575, по ул. „Станислав Доспевски“ от ул. „Летоструй“ до ул. 575 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Станислав Доспевски“ №77. \r\nВъв връзка с реконструкция на уличен водопровод на ул. „Ген. Александър Суворов“ жк. „Бъкстон“, се налага спиране на водоподаването от 10.00 до 18.00 часа на клиентите на „Софийска вода”, живеещи в района на: \r\nул. „Ген. Александър Суворов“ от ул. „Иван Сусанин“ до ул. „Околовръстен път“ \r\nул. „Преки път“ от ул. „Ген. Александър Суворов“ до ул. „Симеон Радев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Александър Суворов“ ъгъла с ул. „Преки път“. \r\nВъв връзка с реконструкция на уличен водопровод на ул. „Хаджи Димитър“ с. Лозен, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nул. „Могила“, ул. „Св. Спас“ и ул. „Васил Левски“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Суходол“ ъгъла с ул. „Могила“. \r\nВъв връзка с изграждане на сградно водопроводно отклонение на ул. „Козлодуй“ жк. „Банишора“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: \r\nул. „Калофер“ от ул. „Охрид“ до бул. „Сливница“ \r\nул. „Козлодуй“ от ул. „Калофер“ до ул. „Карлово“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козлодуй“ ъгъла с ул. „Калофер“. \r\nВъв връзка с подмяна на уличен водопровод на ул. 335 жк. „Люлин“ 1, се налага спиране на водоподаването от 09.00 до 18.00 часа на клиентите на „Софийска вода”, живеещи в района на: \r\nул. 335, ул. 337. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 335 ъгъла с  ул. 337. \r\nСлед възстановяване на водоснабдяването е възможно временно повишаване мътността на водата. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  . \r\n„Софийска вода” АД предварително се извинява на своите клиенти за причинените временни неудобства!", "date": "2019.04.03", "title": "„Софийска вода” временно ще прекъсне водоснабдяването в някои части на столицата на 4 април"}
{"url": "http://www.focus-news.net/news/2019/04/03/2642205/varna-202-narusheniya-na-skorostnite-ogranicheniya-sa-registrirani-za-edin-den-v-grada.html", "text": "202 нарушения на скоростните ограничения са регистрирани за един ден във Варна. Това съобщиха за  Радио „Фокус“ – Варна  от пресцентъра на ОДМВР – Варна. Едно от тях е за надвишение на разрешената скорост с повече от 50 км/ч в градска зона.  \r\nНе са регистрирани катастрофи с пострадали или загинали през последното денонощие в града.  \r\nТази сутрин завърши акцията на „Пътна полиция” „24 часа скорост“, при която в рамките на едно денонощие бяха изключително интензивни проверките за скорост. Тя е част от специализирана полицейска операция за контрол на скоростните режими, която обхваща цялата страна в периода от 1 до 7 април. Операцията се провежда по линия на Европейската мрежа на службите на „Пътна полиция” TISPOL и аналогични действия ще има на територията на цяла Европа. Целта на операция като тази е да се обърне внимание, че скоростта е една от основните причини за възникване на тежки пътнотранспортни произшествия с най-много жертви и ранени.", "date": "2019.04.03", "title": "Варна: 202 нарушения на скоростните ограничения са регистрирани за един ден в града"}
{"url": "http://www.focus-news.net/news/2019/04/03/2642207/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Температурите варират между минус 4 и 6 градуса. Съоръженията в повечето курорти работят. Вече ма затворени писти в по-ниските части. Инциденти с туристи през изминалото денонощие не са регистрирани.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.04.03", "title": "ПСС: Добри са условията за туризъм в планините"}
{"url": "http://www.focus-news.net/news/2019/04/03/2642206/kyustendil-parvi-sluchai-na-spin-i-morbili-za-godinata-sa-registrirani-v-oblastta.html", "text": "Първи случаи на СПИН и морбили от началото на годината са регистрирани в областта. Това съобщиха за  Радио „Фокус” – Кюстендил  от Регионална здравна инспекция – Кюстендил. През изминалата седмица са установени по един случай на СПИН и морбили.  \r\nРегистрирани са 11 случая на варицела и 1 случай на скарлатина. От здравната инспекция посочват, че в рамките на седмицата са констатирани и 10 случая на ентероколит и два - на ротавирусен гастроентерит. \r\nВенцеслав ИЛЧЕВ", "date": "2019.04.03", "title": "Кюстендил: Първи случаи на СПИН и морбили за годината са регистрирани в областта"}
{"url": "http://www.focus-news.net/news/2019/04/03/2642210/pleven-chetirima-mladezhi-sa-zadarzhani-za-otvlichaneto-na-15-godishno-momiche-ot-s-bukovlak.html", "text": "15-годишно момиче от с. Буковлък е станало жертва на отвличане. Това съобщиха от  ОДМВР- Плевен . На 2 април в полицията е подаден сигнал за извършено отвличане на непълнолетно лице в село Буковлък. На място са изпратени полицейски екипи на Първо и Второ РУ-Плевен. Те установяват потърпевшата 15-годишна от селото в кметството. Тя е посочила, че около 19.00 часа същия ден четирима чрез физическа сила и заплахи са я привели в лек автомобил „Опел“ и са я откарали в частен дом в същото село. Потърпевшата е успяла да избяга и да подаде сигнал за престъплението. След проведени бързи полицейски действия са установени извършителите – 19-годишен, 29-годишен, 28-годишен и 20-годишен – жители на селото. Те са задържани за срок до 24 часа по Закона за МВР. Установен е и автомобилът, с който са се придвижвали извършителите. Той е иззет за процесуално-следствени действия. Уведомен е прокурор и по случая е образувано досъдебно производство.", "date": "2019.04.03", "title": "Плевен: Четирима младежи  са задържани за отвличането на 15-годишно момиче от с. Буковлък"}
{"url": "http://www.focus-news.net/news/2019/04/03/2642209/sliven-izlozhbata-10-prichini-da-ostana-v-moya-sliven-be-otkrita-v-grada.html", "text": "„10 причини да остана в моя Сливен“ е мотото на изложба, открита пред сградата на Общината на 2 април. Областният управител Чавдар Божурски бе гост на събитието. Това съобщиха от пресцентъра на  Областната администрация . Чавдар Божурски връчи награда за атлетката Радослава Мавродиева. От името на носителката я получи треньорката й Валентина Желязкова. Спортистката бе една от отличените личности на Сливен. В останалите категории награди получиха бизнесменът Йордан Ченков, журналистката Веселина Седларска, директорът на дирекция в Oбщината инж. Красимир Хаджиминов и бившата общинска служителка Жени Загорова, ст. учител по математика Венета Кирова, колективна бе наградата за Районна служба „Пожарна безопасност и защита на населението“. \r\nГости на изложбата бяха министърът на регионалното развитие и благоустройството Петя Аврамова, народните представители Десислава Танева и Галя Захариева, зам.-министърът на образованието и науката Таня Михайлова, зам.-директорът на ГДПБЗН ст. комисар Александър Джертов, \r\nНа изложбата бяха представени пана, свързани с инфраструктурните промени в града, както и с културните събития в него. Сред акцентите бяха изграждането на кръговото движение „Розова градина“, санирането на жилищните блокове, пробивът на ул.“Раковски“, европейският проект за градски транспорт и др. \r\n„10 причини да остана в моя Сливен“ е съвместна инициатива на Общината и столичен вестник.", "date": "2019.04.03", "title": "Сливен: Изложбата „10 причини да остана в моя Сливен“ бе открита в града"}
{"url": "http://www.focus-news.net/news/2019/04/03/2642211/sofiya-vremenno-e-ogranicheno-dvizhenieto-v-skorostnata-lenta-ot-km-0-do-km-2-na-am-trakiya-v-posoka-plovdiv-poradi-pochistvane-na-rastitelnost-v-razdelitelnata-ivitsa.html", "text": "Временно е ограничено движението в скоростната лента, от км 0 до км 2 на АМ „Тракия”, в посока Пловдив поради почистване на растителност в разделителната ивица. Това съобщиха от  Агенция „Пътна инфраструктура“ . Трафикът се пренасочва в активната лента. Шофьорите да се движат с повишено внимание и съобразена скорост.", "date": "2019.04.03", "title": "София: Временно е ограничено движението в скоростната лента, от км 0 до км 2 на АМ „Тракия”, в посока Пловдив поради почистване на растителност в разделителната ивица"}
{"url": "http://www.focus-news.net/news/2019/04/03/2642192/arhiereyska-sveta-liturgiya-be-otsluzhena-v-hram-sveta-sofiya-po-povod-140-godishninata-ot-obyavyavaneto-na-sofiya-za-stolitsa-na-balgariya.html", "text": "Архиерейска света Литургия бе отслужена в храм „Света София“ по повод 140-годишнината от обявяването на София за столица на България, предаде репортер на  Агенция „Фокус“ . Тя бе оглавена от Негово преосвещенство Белоградчишки епископ Поликарп - викарий на Софийския митрополит в съслужение с Негово високопреподобие архимандрит Василий - протосингел на Софийска епархия, Негово високоблагоговейнство иконом Ангел Ангелов - предстоятел на храма и духовен надзорник на Софийска епархия и храмовото духовенство. \r\nБългарската православна църква участва в честването на 140 години от решението на Учредителното събрание през 1879 г. в Търново, с което София става столица на държавата. На литургията присъстваха кметът на София Йорданка Фандъкова, народният представител от ГЕРБ Тома Биков и председателят на Общинския съвет в София Елен Герджиков и др.  \r\nДаяна ДЮЛГЕРОВА", "date": "2019.04.03", "title": "Архиерейска света Литургия бе отслужена в храм „Света София“ по повод 140-годишнината от обявяването на София за столица на България"}
{"url": "http://www.focus-news.net/news/2019/04/03/2642212/kyustendil-333-narusheniya-sa-ustanoveni-v-ramkite-na-spetsializiranata-24-chasova-politseyska-aktsiya-v-oblastta.html", "text": "333 нарушения са установени в рамките на специализираната 24-часова полицейска акция в област Кюстендил. Това каза пред  Радио „Фокус” – Кюстендил  Катя Талачка, говорител на Областна дирекция на МВР – Кюстендил. 143 от нарушенията са установени със стационарните преносими уреди за контрол, стационарната камера е заснела 31 нарушения, с мобилните системи са установени 159.  Четирима от нарушителите са заснети в района на село Багренци – те са преминали през населеното място с 50 км/ч над допустимата скорост и са чужди граждани. Трима водачи, преминали с 50 км/ч над допустимата скорост в населено място, са установени на територията на Районно управление – Дупница.  \r\nВ рамките на 24-часовата операция са установени и 28 други нарушения на Закона за движение по пътищата. В рамките на операцията двама водачи са пътували по автомагистрала „Струма“ със скорост 240 и 211 км/ч. В навечерието на операцията е заснет водач, който е пътувал по магистралата с 277 км/ч. През изминалото денонощие няма възникнали пътни произшествия на територията на Кюстендилска област. \r\nВенцеслав ИЛЧЕВ", "date": "2019.04.03", "title": "Кюстендил: 333 нарушения са установени в рамките на специализираната 24-часова полицейска акция в областта"}
{"url": "http://www.focus-news.net/news/2019/04/03/2642216/sliven-70-godishen-mazh-ot-grada-e-postradal-seriozno-zaradi-nepravilno-polzvane-na-gazov-kotlon.html", "text": "70-годишен мъж от град Сливен е пострадал сериозно вследствие на неправилно ползване на вграден котлон на газ пропан-бутан. Това съобщиха от  Областна дирекция на МВР – Сливен . \r\nНа 2 април, в 14.40 часа, е получен сигнал за пожар в апартамент в квартал „Комлука“, който е потушен в 14,52 часа от един екип на РСПБЗН – Сливен. Около 14.38 часа 70-годишният мъж, собственик на жилището, е използвал вграден котлон на газ пропан-бутан. След самозагасяне на котлона и опит за повторното му запалване възниква експлозия с последващ пожар. Пожарникарите своевременно са изнесли пострадалия и са го предали на екип на ентъра за спешна медицинска помощ в града. Екипът е спрял притока на газ и е обезопасил мястото на инцидента. При взрива са нанесени щети по дограмата на съседен имот. \r\nМъжът е получил сериозно изгаряне по лицето и шията (около 15 %) и е транспортиран до клиника по изгаряния в Пловдив.", "date": "2019.04.03", "title": "Сливен: 70-годишен мъж от града е пострадал сериозно заради неправилно ползване на газов котлон"}
{"url": "http://www.focus-news.net/news/2019/04/03/2642213/prof-penko-shotekov-umbal-sv-ivan-rilski-imayte-poveche-doverie-na-svoite-lekari-a-ne-na-informatsiyata-v-internet.html", "text": "Необходима е по-висока степен на доверие към лекарите, а не към съветите в онлайн пространството. Това каза за сутрешния блок „Добро утро, България“ на  Радио „Фокус“  проф. Пенко Шотеков, началник на Клиника по неврология на УМБАЛ Св. Иван Рилски. Той обърна внимание на това, че някои заболявания, особено засягащи нервната система, изискват възможно най-бърза реакция и тогава добрата организация на здравните специалисти е ключов фактор. „Стресът е едно пренапрежение на централната нервна система и на психиката. В стресова ситуация наблюдаваме стягане в гърдите, често пъти и ускоряване на пулса, някои хора вдигат кръвното налягане. Едни хора обаче приемат стреса по-лесно, а други – по-трудно. Но когато човек е „трениран“ към адаптацията си към стреса – няма да му се отрази значително. От една страна това често е вродено състояние – някои хора просто са със стабилна психика и могат да понесат всякакви стресови ситуации, докато други са по-чувствителни“, обясни специалистът. Тези, които по-често са подложени на стресови ситуации, са по-приспособени към такива, отчете проф. Пенко Шотеков. За сметка на това при други, които са живели спокойно и уравновесено, стресът може да доведе до нарушаване функциите на организма, веднъж попаднали в по-напрегната ситуация, обясни той. Според него факторите, носещи стрес в ежедневието ни, са много – от личния живот до работната среда. Стандартът за труд и почивка е ключов момент във връзка с нивото на стрес в живота на човека, а често се наблюдава тенденцията той да не се спазва. Проф. Шотеков апелира да следим здравето си и да следваме съветите на здравните специалисти.  \r\nЙоланда ПЕЛОВА", "date": "2019.04.03", "title": "Проф. Пенко Шотеков, УМБАЛ Св. Иван Рилски: Имайте повече доверие на своите лекари, а не на информацията в интернет"}
{"url": "http://www.focus-news.net/news/2019/04/03/2642215/prof-antoaneta-hristova-tezi-evroizbori-shte-badat-mnogo-poveche-natsionalni-otkolkoto-vsichki-ostanali.html", "text": "Тези евроизбори ще бъдат много повече национални, от гледна точка на сблъсък и на резултати, отколкото всички останали. Това каза политическият анализатор проф. Антоанета Христова в интервю за предаването „Вече 30 години-времето е наше“ на  Радио „Фокус“ . По думите й разговорите ще са национални, защото най-голямата опозиция няма да позволи превръщането на разговора в европейски. „През цялото време Елена Йончева ще излиза с едни доклади и ще цитира два пасажа, в които се казва, че има корупция, и как вие ще решите и ще отговорите на това обвинение? Тоест връзката между европейските и национални теми ще бъде реализирана през този фокус – вас ви обвиняват, вие какво ще отговорите, нищо не можете да отговорите. Ще видим агресивна кампания, удари и допускам, че ще се вадят още подготвени удари, ще има такива. Много рано се извади удар срещу Цветан Цветанов, това означава, че може би ще има още“, обясни проф. Христова. Този тон отблъсква хората, но и втвърдява избирателите на БСП, добави още политическият анализатор и уточни, че именно жестоката кампания ще изисква впрягането максимално на всички сили.  \r\nВиктория МЕСРОБОВИЧ-КУВЕНДЖИЕВА", "date": "2019.04.03", "title": "Проф. Антоанета Христова: Тези евроизбори ще бъдат много повече национални, отколкото всички останали"}
{"url": "http://www.focus-news.net/news/2019/04/03/2642200/dots-d-r-todor-chobanov-zam-kmet-sofiya-e-urbanistichen-fenomen-koyto-nyama-paralel-v-evropeyskata-istoriya.html", "text": "София представлява урбанистичен феномен, който няма паралел в европейската история. Това каза доц. д-р Тодор Чобанов, заместник-кмет на Столична община по направление “Култура, образование, спорт и превенция на зависимости”, в интервю за  Агенция „Фокус“  по повод 140-годишнината от обявяването на София за столица. По думите на доц. Чобанов българска столица днес се нарежда на челните места в редица класации. „Тя е особено притегателен център за т.нар. „креативни индустрии“. Близо 10% от градската икономика се дължат на тях“, отбеляза той. По думите му градът е привлекателен и като туристическа дестинация. „В последните няколко години броят на туристите надмина категорично броят на жителите. Това е един огромен успех за туристическата индустрия на града“, каза до. Чобанов. „София е много зелен и предизвикателен град. Тя има своите предизвикателства, но на фона на останалите европейски столици, е много красива, стара, древна и динамично развиваща се, защото това е един бързо нарастващ по своите размери град. Притегателен център не само за българи, но и за много чужденци, които са избрали София да стане техния нов дом“, допълни той.  Пълния текст на интервюто четете по-късно в „Мнение”", "date": "2019.04.03", "title": "Доц. д-р Тодор Чобанов, зам.-кмет: София е урбанистичен феномен, който няма паралел в европейската история"}
{"url": "http://www.focus-news.net/news/2019/04/03/2642217/parlamentat-razreshi-privatizatsiyata-na-obosobeni-chasti-na-vmz-sopot.html", "text": "Парламентът разреши приватизацията на обособени части на „Вазовски машиностроителни заводи“ ЕАД – Сопот, предаде репортер на  Агенция „Фокус“ . Проекторешението е внесено от Министерски съвет. „За“ него гласуваха 73 народни представители, „против“ гласуваха трима и 15 „въздържал се“, с което то бе прието. В мотивите се посочва, че трите обособените части са с отпаднала необходимост за реализиране на производствената и търговската дейност на дружеството. Същите не се използват и са необходими допълнителни разходи за тяхната поддръжка. Дружеството е част от забранителния списък за приватизация. След решениетото на Народното събрание процедурата за продажба на имотите ще бъде реализирана от Агенцията за приватизация и следприватизационен контрол по реда на Закона за приватизация и следприватизационен контрол. \r\nДеница КИТАНОВА", "date": "2019.04.03", "title": "Парламентът разреши приватизацията на обособени части на ВМЗ – Сопот"}
{"url": "http://www.focus-news.net/news/2019/04/03/2642218/den-na-otvorenite-vrati-e-obyaven-vav-vsichki-gorski-i-lovni-stopanstva-na-teritoriyata-na-severno-tsentralno-darzhavno-predpriyatie-gabrovo.html", "text": "„Ден на отворените врати“ е обявен  във всички горски и ловни стопанства на територията на Северно централно държавно предприятие – Габрово. Това съобщи за  Радио „Фокус“ – Велико Търново  зам.-директора на предприятието инж. Тодор Бонев. Инициативата се организира по повод Седмицата на гората. През цялата седмица в горските стопанства на предприятието се реализира инициативата „лесовъд за един ден“. В мероприятията ще се включат общо около 1000 деца. Предвидени са много игри и занимания, чрез които ще бъдат демонстрирани  различни лесовъдските дейности. \r\nСеверно централно държавно предприятие със седалище в град Габрово стопанисва и управлява държавните горски територии на областите Велико Търново, Габрово, Разград, Силистра и Русе. Общата площ на държавните горски територии е 246 000 хектара. Те се стопанисват от 17 териториални поделения, 14 горски стопанства и 4 ловни стопанства. \r\nНадежда КРЪСТЕВА", "date": "2019.04.03", "title": "„Ден на отворените врати“ е обявен  във всички горски и ловни стопанства на територията на Северно централно държавно предприятие – Габрово"}
{"url": "http://www.focus-news.net/news/2019/04/03/2642221/prof-penko-shotekov-umbal-sv-ivan-rilski-savremennata-meditsina-e-nasochena-kam-profilaktikata-na-zabolyavaniyata-na-nervnata-sistema-a-ne-kam-posledvashtoto-lechenie.html", "text": "Съвременната медицина е насочена към профилактиката на заболяванията на нервната система, а не към последващото лечение. Това каза за сутрешния блок „Добро утро, България“ на  Радио „Фокус“  проф. Пенко Шотеков, началник на Клиника по неврология на УМБАЛ Св. Иван Рилски. Той уточни, че това включва лечение на рискови фактори и предварителни профилактични изследвания, които търсят промени в организма. Високите нива на стрес у нас са причината България да е на едно от първите места в Европа по случаи на мозъчен инсулт – най-често срещаното заболяване у нас, обърна внимание проф. Шотеков и обясни какви са основните му симптоми. „Стандартно се наблюдава нарушение на говора – човек започва да фъфли и обърква думи. Може да има изтръпване или слабост най-често на едната половина на човешкото тяло. При по-тежки случаи инсултът може да започне направо със загуба на съзнание. В такъв случай близките на болния, а при по-леки случаи на инсулт – и самия болен, трябва да се обади веднага на бърза помощ. Постъпването в болница до 2-3 часа след началото на инсулта е изключително важно е особено при исхемичните мозъчни инсулти, за да може да се направи т.нар. тромболиза“, обясни специалистът. Тромболизата е съвременен метод за лечение на исхемичните мозъчни разстройства на кръвообращението, при което вкараното в организма вещество разтапя тромба, който причинява запушване на артерията, обясни проф. Пенко Шотеков. Той уточни, че този метод трябва да се приложи до максимум 4 - 4,5 часа след началото на мозъчния инсулт, което още веднъж подчертава нуждата от добра организация на лекарите. Няма окръжна, градска или районна болница без неврологично отделение, увери проф. Шотеков.  \r\nЙоланда ПЕЛОВА", "date": "2019.04.03", "title": "Проф. Пенко Шотеков, УМБАЛ Св. Иван Рилски: Съвременната медицина е насочена към профилактиката на заболяванията на нервната система, а не към последващото лечение"}
{"url": "http://www.focus-news.net/news/2019/04/03/2642225/vidin-256-narusheniya-sa-ustanovili-patnite-politsai-v-oblast-pri-24-chasovata-operatsiya-za-kontrol-na-skorostta.html", "text": "256 нарушения са установили пътните полицаи в област Видин при 24-часовата операция за контрол на скоростта, съобщиха от пресцентъра на  ОДМВР – Видин . От 6.00 часа вчера до 6.00 часа тази сутрин на територията на област Видин бе проведена операция „24 часа скорост“. В проверките са участвали 10 пътни полицаи. Точките за контрол в региона, съобразени по време и място с интензивността на движението, са били 14. С наличните технически средства (една тринога и три мобилни камери) са установени 256 нарушения на скоростта – 215 от тях през светлата част на денонощието, а 41 през нощта. В хода на операцията са били констатирани 44 случая на превишаване на скоростта в населени места. \r\nПри проверките са установени и други 12 нарушения на различни разпоредби на Закона за движение по пътищата, по които е взето административно отношение. Засиленият контрол ще продължи до края на седмицата в рамките на провежданата на територията на цялата страна операция по линия на Европейската мрежа на службите на Пътна полиция TISPOL. Целта е насочване на вниманието към превишената скорост – една от причините за възникване на тежки катастрофи с най-много жертви и ранени.", "date": "2019.04.03", "title": "Видин: 256 нарушения са  установили пътните полицаи в област при 24-часовата операция за контрол на скоростта"}
{"url": "http://www.focus-news.net/news/2019/04/03/2642224/pregled-na-osnovnite-temi-vav-velikotarnovskiya-pechat.html", "text": "„Ректорът на ВТУ поиска оставката на проф. Кутева“, е водещото заглавие от областния всекидневник  „Янтра Днес” . Ректорът на Великотърновския университет (ВТУ) „Св. св. Кирил и Методий” проф. Христо Бонджолов е поставил ултиматум на декана на Педагогическия факултет проф. Венка Кутева да си подаде оставката, ако не го направи, ще бъде уволнена дисциплинарно. „Няма да подам оставка, защото не се чувствам виновна за нищо”, категорично заяви преподавателката на специална пресконференция. Тя обяви, че атаките срещу нея от настоящото ръководство са започнали, след като в края на месец февруари стана ясно, че тя ще се кандидатира за ректор.  \r\n„Жителите на Димча търсят помощ от държавата срещу кариерата за базалт”, е друг акцент в ежедневника. Жителите на Димча ще търсят помощ от държавата срещу кариерата за добив на базалт , която се намира на километър от селото. Находището „Станчова могила“ е с обща площ от 236 дка и попада в землището на Сухиндол и павликенските села Димча и Върбовка. Разделено е на участък „Северен“ с размер 152,5 дка и „Южен“ - 96,7 дка. Именно южният попада изцяло на територията на Димча и ще бъде първият, в който ще започне добивът на базалт. \r\n„Уникален графити фестивал ще се проведе във Велико Търново“, е заглавие от страница трета на ежедневника. „25 търновци се изследваха безплатно за диабет“, четем на страница четвърта. На страница пета е публикуван материал със заглавие: „Елица Филева и Виктор Терзийски – заедно в живота и на сцената“. \r\nНа спортната страница на вестник „Янтра Днес“ четем: „Ученици от ОУ „Св. Патриарх Евтимий“ са областни първенци по бадминтон“. \r\n„Проектираха укрепването със 140 тръби на свлачището под Царевец“, е заглавие от първа страница на другия областен ежедневник -  „Борба“ . Община Велико Търново вече е готова с проекта за укрепване и ремонт на пътя под Царевец, който се срина точно преди година. По план реконструкцията на цялото свлачище може да стане за десетина дни при осигурено финансиране. \r\n„Плануват по-мащабен ремонт на южния вход на Велико Търново и Присовските завои“, е друга тема от ежедневника. За неопределено време се отлага ремонтът на Южния вход на Велико Търново заради липса на кандидат да го направи. Агенция „Пътна инфраструктура“ направи два неуспешни опита да намери изпълнител за реконструкция на надлеза до хлебозавода в старата столица, но кандидати липсваха. \r\n„Ректорът на ВТУ заплаши с разправа още един кандидат за поста му“, „Турски тираджия сгази пешеходец на чешмата в Самоводене и избяга, спипаха го на Дунав мост“, „Близо 190 000 лв. иска Регионалният музей за разкопки и проучвания на шест обекта“, са други заглавия от страниците на всекидневника. \r\n„Четири титли за гимнастичките от „Етър-Стил“ от зона „Север“ във Варна“, „Загуби за младите етърци при гостуването на „Септември“ в София“, „Горнооряховското дерби не мина без нажежени страсти и червен картон“, са акцентите от спортната страница на изданието.", "date": "2019.04.03", "title": "Преглед на основните теми във великотърновския печат"}
{"url": "http://www.focus-news.net/news/2019/04/03/2642226/zapochva-podgotovkata-na-proekt-za-izgrazhdane-na-chetirilentov-pat-mezhdu-yambol-i-sliven-stana-yasno-po-vreme-na-grazhdanskiya-dialog-evropa-v-nashiya-dom.html", "text": "Над 210 млн.лв. ще бъдат инвестирани в област Сливен по проекти за регионално развитие. Над 112 млн.лв. ще се вложат за подобряване на ВиК инфраструктурата в общините Сливен и Нова Загора. Средствата са по Оперативна програма „Околна среда“. Това стана ясно по време на граждански диалог в Сливен на тема регионално развитие, съобщиха от  пресцентъра на ПП ГЕРБ.  Форумът е част от платформата за граждански диалог \"Европа в нашия дом\". В събитието участваха депутатът и областен координатор на ГЕРБ-Сливен Десислава Танева, народният представител от ГЕРБ Галя Захариева, областният управител Чавдар Божурски, кметовете на общините Нова Загора, Котел и Твърдица, както и домакинът на събитието Стефан Радев – кмет на община Сливен.  \r\n„В проекта за доизграждане на пречиствателната станция за питейни води са включени водопроводите, които ще са необходими, за да функционира съоръжението. Министерството има готовност до 2020 г. да размрази обекта, чието строителство е спряно преди години, да актуализира проекта и да възложи довършването му. В сливенския квартал „Речица“ е предвидено доизграждане и реконструкция на 41 км водопроводи, 26 км канализационна мрежа и на пречиствателната станция за отпадни води. В Нова Загора ще се реконструират 17,7 км от вътрешната водопроводна мрежа, 6,7 км канализационна мрежа и пречиствателната станция за отпадни води”, съобщи пред всички присъстващи регионалният министър. \r\nПетя Аврамова обяви, че подкрепя идеята на кмета на община Сливен за изграждането на четирилентов път между Ямбол и Сливен, където се предвижда обособяване на икономическа зона. Предстои да се възложи прединвестиционното проучване за уширение на пътя, като първа стъпка от реализацията на проекта. „Това е проект, който давам за пример в цялата страна, защото той води след себе си икономически растеж и развитие, а това е и идеята за следващия програмен период. Поздравявам кмета на Сливен Стефан Радев и неговия екип, както и народните представители за усилията, които полагат този проект да стане факт“, заяви регионалният министър.  \r\nМинистър Аврамова каза още, че за подобряване на републиканската пътна мрежа в областта от държавния бюджет в последните години са инвестирани около 21 млн. лв., с които са ремонтирани над 75 км. През тази година ще се ремонтират 12 км. от пътя Сливен - Ямбол, 15 км. от пътя Сливен – Нова Загора и 13 км. от пътя Биково - Кермен.  \r\nПо ОП „Региони в растеж“  в област Сливен ще бъдат инвестирани над 46 млн. лв., като средствата са по 18 проекта. По програмата за енергийно обновяване са сключени договори със 64 жилищни сгради, като 26 от тях вече са въведени в експлоатация. В момента се водят преговори за продължаване на програмата, каза още регионалният министър.   \r\nОт своя страна кметът Стефан Радев обяви, че 30 млн.лв. се инвестират в община Сливен по ОПРР. Най – големият проект на стойност 14 млн.лв. е за „Интегриран градски транспорт“, който включва подмяната на автобусите, обновяване на спирките и базата на превозвача, изграждане на автоматизирано таксуване и на системата за управление на транспорта. Ще се поставят информационни табла на спирковите навеси и ще се изградят 10 км. велоалеи. В момента тече цялостен ремонт на 4 детски заведения. По компонента „Градска среда“ вече е обновено поречието на река Асеновска, изградени са зони за отдих, за спорт и детски площадки. Изцяло обновена е и визията на кв. „Република“. По компонент „Социална инфраструктура“ се изграждат нови центрове в кв. „Клуцохор“. По „Туристическа инфрасктруктура“ се работи по реконструкция на музеите в града. Има идея за осигуряване на достъп и социализиране на „Калояновската гробница“. „Без европейско финансиране няма възможност да се осигурят средства за всички тези дейности. Благодарим и на правителството за средствата от държавния бюджет, които получихме за едни от най-големите ни обекти – кръстовището на „Розова градина“, пробива на ул. „Раковски“, асфалтирането на улици в малките населени места, както и за предстоящата реконструкция на бул. „Хаджи Димитър“.  С помощта на държавата извършваме ремонт на спортна зала „Асеновец“. Започваме и асфалтиране на улици в града. Над 12 млн. лв. сме получили целево от правителството за тези обекти“, каза кметът Стефан Радев. Той допълни, че екипът на администрацията работи упорито по изготвянето на проекти, за да може да се реагира веднага през новия програмен период.  \r\nКметът на Сливен благодари и на министър Петя Аврамова за ангажимента за изграждане на четирилентов път между Ямбол и Сливен, което ще нареди двата града до бързоразвиващите се икономически центрове в страната.  \r\nНа срещата присъстваха над 200 граждани и представители на организации, институции и бизнес от областта.", "date": "2019.04.03", "title": "Започва подготовката на проект за изграждане на четирилентов път между Ямбол и Сливен, стана ясно по време на гражданския диалог „Европа в нашия дом”"}
{"url": "http://www.focus-news.net/news/2019/04/03/2642214/dots-veneta-handzhiyska-regionalen-istoricheski-muzey-bezspornoto-predimstvo-na-sofiya-za-da-bade-izbrana-za-stolitsa-e-geografskoto-y-polozhenie.html", "text": "Безспорното предимство на София, за да бъде избрана за столица, е географското й положение. Това каза в интервю за  Агенция „Фокус“  директорът на Регионалния исторически музей в София доц. Венета Ханджийска. „Тя е в центъра на Балканския полуостров и естествен кръстопът на всички пътища, които пресичат региона. Сердика и наследницата й София заемат средищно място в българските земи и това създава условия управлението на бъдещето Княжество да полага грижи за съдбата на българите, които остават под властта на Османската империя. Градът има и добра естествена защита срещу евентуални вражески нападения“, обясни тя. Ханджийска разказа, че след Освобождението започва оживено да се обсъжда въпросът кой град да бъде провъзгласен за столица на независимата българска държава. „Сред кандидатурите е и София, която се „съревновава” с градове като Търново и Пловдив. Идеята тя да стане столица е на известния учен-историк и общественик проф. Марин Дринов, който по време на участието си във временното руско управление има възможността да се запознае с красотата и забележителностите на града и околностите му. Той привежда убедителни аргументи в полза на лансираната от него кандидатура и намира подкрепа от повечето от видните български политици и общественици по това време“, каза още тя. „Важното е, че в него се вслушва и императорският комисар – княз Александър Дондуков-Корсаков, който успява да убеди институциите в Русия, че направеното предложение е разумно. Следва кратка дискусия по въпроса, по време на обсъждането на Конституцията в Учредителното събрание, на която Драган Цанков слага край, като заявява: „Ние имаме две столици: Търново – историческа и София – правителствена. Затова аз предлагам и занапред София да си остане резиденция на Княза, а в Търново да става коронацията на княза”, обясни Ханджийска. Директорът разказа още, че гласуването на 3 април 1879 г. (22 март по стар стил) е протекло  разгорещено и София е избрана за столица на Княжество България, макар и само с два гласа преднина.   \r\nТеодора ПАТРОНОВА  Пълния текст на интервюто четете по-късно в „Мнение”", "date": "2019.04.03", "title": "Доц. Венета Ханджийска, Регионален исторически музей: Безспорното предимство на София, за да бъде избрана за столица, е географското й положение"}
{"url": "http://www.focus-news.net/news/2019/04/03/2642227/", "text": "Законодателните промени, които слагат точка на двойните стандарти, ще бъдат факт още в рамките на този Европейски парламент. Това каза за сутрешния блок „Добро утро, България“ на  Радио „Фокус“  омбудсманът на Република България Мая Манолова. Тя определи като огромен успех на гражданите на България и на “Европа спечелената битка срещу двойните стандарти при храните. „Костваше ми огромно усилие да убедя българските институции, европейския омбудсман и комисаря за защита на потребителите, че са необходими ясни и безусловни законови промени, които да кажат, че е измама предлагането на стоки под една и съща марка, но с различно съдържание и качество и че без налагането на строги санкции на тези, които нарушават правилата, проблемът няма да бъде решен. Настоявах, че оправданието за националния вкус трябва да бъде изключено, защото това беше любимо извинение на мултинационалните компании“, обясни омбудсманът. Мая Манолова призова българските евродепутати да гласуват за приемането на тези правила на 16 април в Страсбург, за да се върне достойнството на гражданите от Източна Европа. Според Манолова България е голяма, когато защитава справедливи каузи на европейските граждани. \r\nЙоланда ПЕЛОВА", "date": "2019.04.03", "title": "Омбудсманът Мая Манолова: Законодателните промени, които слагат точка на двойните стандарти, ще бъдат факт още в рамките на този Европейски парламент"}
{"url": "http://www.focus-news.net/news/2019/04/03/2642219/faktor-makedoniya-obshto-14-sa-zaginalite-pri-padaniya-na-chesni-v-makedoniya-za-10-godini-ekspertite-podozirat-che-ima-nedostatatsi-v-protsedurite.html", "text": "Във вторник следобед в Северна Македония стана нова тежка самолетна катастрофа, когато малък пътнически самолет с четирима души на борда бе загубен от радара за управление на полите край връх Солунска Глава. Според разследването досега останките на самолета и телата на мъртвите са на височина от 2200 метра. Всичките четирима пътници от семейство Бошнакови от България са загинали. Става дума за Георги Ангелов Бошнаков (1970), двете му дъщери Гергана Бошнакова Георгиева (2005) и Биляна Бошнакова Георгиева (2000) и съпругата му Калина Цонева (1972 г.). Самолетът с германска регистрация е бил собственост на Георги Бошнаков и е летял от Охрид за София, но поради турбулентност пилотът е поискал да кацне в Скопие, пише  скопското електронно издание „Фактор“ . \r\nСпасителните екипи не са успели да продължат мисията си във вторник вечерта и да извлекат телата на загиналите, както и да извършат оглед на останките на падналия самолет „Чесна“ П210Н заради лошото време и трудно достъпния терен. \r\nБроят на загиналите и падащите самолети показва черна статистика за полети през македонското небе, особено със спортни малки самолети. Според първоначалните впечатления на авиационните експерти, които засега не могат да говорят с официални данни, докато не бъдат идентифицирани истинските причини за произшествието, съществуват някои несъответствия и недостатъци в процедурите за насочване на „Чесните“ и подобни самолети. \r\nПо-специално, зоната около Солунска Глава е проблематична поради височина от 2 до 3 хиляди метра, където често има неблагоприятни метеорологични условия и следователно голяма несигурност. Затова експертите сега не искат да определят пилотите като основни виновници за инцидента, особено, защото са заплатили с живота си. Авиационните власти ще трябва да отговорят дали има грешка в процедурите на страната, чиито ообяснения са проблематични и трябва да се избягват и ако е необходима промяна в настоящия регламент. Черният баланс на загиналите при катастрофи на граждански самолети в новата история е нараснал до 14. \r\nТова е трети инцидент през последните 10 години, след като малък самолет от типа \"Чесна\" се разби в село Козле в община Петровец, в резултат от което загинаха четирима италиански граждани и двама пътници с гражданство от Косово и Италия. На 6-ти септември 2016 г. в инцидент живота си загубиха пилота Франческо Монтанер (59), който е председател на любителския спортен клуб Тревизо, Дарио Бастасян (62), Лука Дейл Муле (55), Анджело Кулажери, Илария Бертио (43) и бизнесмена Визар Бегай. Този самолет също е бил с германска регистрация. \r\nПреди това е имало падане на самолети и през 2008 година край охридското село Лесковец. На 28 август 2008 година самолет от тип „Чесна“ се е разбил в местността Скребатно в близост до Охрид, а при инцидента са загинали пилота и тримата пътници в самолета. \r\nПревод и редакция:", "date": "2019.04.03", "title": "„Фактор“ (Македония): Общо 14 са загиналите при падания на „Чесни“ в Македония за 10 години, експертите подозират, че има недостатъци в процедурите"}
{"url": "http://www.focus-news.net/news/2019/04/03/2642229/d-r-emiliya-baeva-zam-kmet-na-dobrich-za-chetvarta-poredna-godina-obshtinata-organizira-kampaniyata-badi-zdrav-koyato-shte-se-provede-ot-7-do-12-april.html", "text": "За четвърта поредна година Общината организира кампанията „Бъди здрав“, която ще се проведе от 7 до 12 април. Това съобщи на пресконференция зам.-кметът „Хуманитарни дейности“ д-р Емилия Баева, предаде кореспондентът на  Радио „Фокус” – Варна . Кампанията е посветена на Световния ден на здравето, който отбелязваме на 7 април. По думите на д-р Баева идеята е нещата да се случват не само кампанийно, но организираните събития от кампанията да бъдат просто едно напомняне и пример за устойчивост на всички процеси, свързани със здравословния начин на живот. Стартът на кампанията ще бъде даден тази неделя в 10.00 часа с 5-минутно раздвижване с участието на активисти от Младежкия общински център „Захари Стоянов“. Организиран е еко поход, в който всеки може да участва независимо от своята възраст и дали е пеша или на велосипед. Сборният пункт е Младежкия център, а финалът ще бъде в Центъра за защита на природата и животните, където ще бъдат организирани забавни игри. На следващия ден от 9.00 до 12.00 часа е предвидена екипна супервизия „Подходи за решаване на професионални проблеми на специалистите по здравни грижи в детските ясли“. Мястото на провеждане е Бизнес залата на Община град Добрич. От 10.30 до 11.30 часа в същия ден ще се проведат спортни празници в детските градини под мотото „Движението е здраве“ с участието на Детска градина № 7 „Пролет“ и Детска градина № 23 „Звездица“. Отново на 8 април от 12.00 до 13.00 часа в Детска градина № 24 „Приказен свят“ Общината и Български червен кръст организират обучение по първа долекарска помощ на педагогически, медицински и помощен персонал. В Центъра за психично здраве „Д-р Петър Станчев“ ще се провеждат психологични консултации от 9.00 до 13.00 часа на 9 април. В същия ден във всички детски ясли в града е организиран Празник на витамините. В Дневния център за пълнолетни лица с увреждания ще се проведе модул „Сладкарство“ под мотото „Сладкарски изкушения“. На 9 април от 10.00 часа в Регионална библиотека „Дора Габе“ е организирана лекция за здравословно хранене, предвидена е прожекция на филм, ще бъдат раздавани брошури за потребителите на Домашен социален патронаж и пенсионерските клубове в Добрич. От 12.00 до 14.00 часа на площад „Старият орех“ пред входа на Общинския младежки център от 12.00 до 14.00 часа е организирана кампания под мотото „Водата -дарява живот на клетките“. На 10 април също са предвидени редица събития. От 10.00 часа на площадката пред Спортна зала „Добротица“ ще бъде дадено началото на приложно колоездене. Това е една нова за кампанията инициатива, в която ще се включат ученици от ОУ „Стефан Караджа“ и средните училища „Димитър Талев“, „Петко Рачов Славейков“, „ Св. Св. Кирил и Методий“ и Природо-математическа гимназия „Иван Вазов“. Събитието е организирано със съдействието на Съюза на българските автомобилисти. От 10.00 часа в основни училища „Панайот Волов“ и „Йордан Йовков“, както и СУ „Климент Охридски“ ще се проведе спортен турнир на ученици от 4-ти клас, мотото е: „Здрави и силни“. На 10 април от 13.30 часа е поредното занимание библиотерапия с потребители на Центъра за психично здраве „Д-р Петър Станчев“. На 11 април в Дома за стари хора от 10.30 часа са организирани забавни игри с потребителите. От 9.00 до 13.00 часа отново в Центъра за психично здраве ще се проведат психологични консултации. \r\nЖулиета НИКОЛОВА", "date": "2019.04.03", "title": "Д-р Емилия Баева, зам.-кмет на Добрич: За четвърта поредна година Общината организира кампанията „Бъди здрав“, която ще се проведе от 7 до 12 април"}
{"url": "http://www.focus-news.net/news/2019/04/03/2642228/plovdiv-v-dg-nadezhda-v-asenovgrad-se-provezhda-bibliotechen-uarkshop-moyata-parva-knizhka.html", "text": "В детска градина (ДГ) „Надежда” в Асеновград се провежда библиотечен уъркшоп „Моята първа книжка”, съобщиха за  Радио „Фокус“-Пловдив  от Община Асеновград. Събитието е част от програмата на „Дни на книгата 2019“. От 17.30 часа в Градската библиотека ще бъде представена книгата „Техническа проверка” на Ангел Иванов. На 10 април, от 17.30 часа, на същото място ще бъде открита фотоизложбата „Съвременен прочит на Николай Хайтов” и представяне на новото издание на книгата „Диви разкази”. На 11 април, в 17.30 часа, в Градската библиотека ще бъде отбелязана 90-годишнината от рождението на Йордан Радичков. Ще бъде представена книгата „Сибирски тетрадки” и ще бъде прожектиран документален филм за писателя. На 12 април, от 17.30 часа, в Народно читалище „Родолюбие” ще се проведе среща-разговор с актрисата Стоянка Мутафова и представяне на книгата „Добър вечер, столетие мое”.  \r\nИзявите в програмата за „Дни на книгата 2019” са посветени на 100-годишнината от рождението на писателя Николай Хайтов и ще продължат до 23 април. Организатори са Градска библиотека „Паисий Хилендарски“ и Община Асеновград. \r\nМария РУСЕВА", "date": "2019.04.03", "title": "Пловдив: В  ДГ „Надежда” в Асеновград се провежда библиотечен уъркшоп  „Моята първа книжка”"}
{"url": "http://www.focus-news.net/news/2019/04/03/2642230/haskovo-pp-gerb-organizira-grazhdanski-dialog-evropa-v-nashiya-dom-na-tema-regionalno-razvitie-na-4-april.html", "text": "Граждански диалог „Европа в нашия дом“ на тема регионално развитие ще се проведе в Хасково на 4 април 2019 г. (четвъртък) от 16.00 часа в пленарната зала на НТС – Хасково. Това съобщиха от пресцентъра на ПП ГЕРБ. Във форума ще участва министърът на регионалното развитие и благоустройството Петя Аврамова, народните представители Делян Добрев, Евгения Ангелова и д-р Георги Станков, областният управител на Хасково Станислав Дечев, представители на бизнеса и граждани.  \r\nПриоритетите в регионалното развитие на регион Хасково и основните инфраструктурни проекти в областта ще бъдат тема на дискусията. Диалогът е открит и в него могат да се включат всички граждани.", "date": "2019.04.03", "title": "Хасково: ПП ГЕРБ организира граждански диалог „Европа в нашия дом“ на тема регионално развитие на 4 април"}
{"url": "http://www.focus-news.net/news/2019/04/03/2642208/plamen-nunev-gerb-prioritetite-na-vatreshna-komisiya-korespondirat-s-prioritetite-na-pravitelstvoto-izvedeni-v-sektor-sigurnost.html", "text": "Приоритетите на Вътрешна комисия кореспондират с приоритетите на правителството, изведени в сектор „Сигурност“. Това каза пред журналисти новоизбраният председател на парламентарната Комисия по вътрешна сигурност и обществен ред Пламен Нунев от ГЕРБ, предаде репортер на  Агенция „Фокус“ . „Става дума за минимизиране на всякакви рискови и опасностите по отношение на вътрешната сигурност“, заяви той. Нунев отбеляза също миграционната политика и противодействието на организираната престъпност, тероризма. По думите му трябва да се неутрализират престъпни групи, свързани с телефонните измами. „Аз съм от област Русе ,където са концентрирани голяма част от криминалния контингент от тази посока, които са се предислоцирали в съседна Румъния“, посочи още Нунев. Според него трябва да се предприемат действия за отнемане на имуществото на тези хора. „На следващо място е противодействие на битовата и конвенционалната престъпност“, допълни Нунев. Той заяви, че за справянето с нея е важна комуникацията между полицията и кмета на населеното място. „Моето виждане е такова и винаги съм го отстоявал в работата си - те всяка сутрин по възможност трябва да се виждат, за да знаят какво е станало през нощта“, обясни Нунев. Той благодари за доверието на парламентарната си група.  \r\nНа въпрос дали трябва председателят на КПКОНПИ да се оттегли заради скандала с апартаментите, Нунев отговори: „Това не мога да коментирам, мога да кажа само, че ние в ПП ГЕРБ имаме морална отговорност и при всяка една такава ситуация вземаме според мен верните и правилните решения“.  \r\nДеница КИТАНОВА", "date": "2019.04.03", "title": "Пламен Нунев, ГЕРБ: Приоритетите на Вътрешна комисия кореспондират с приоритетите на правителството, изведени в сектор „Сигурност“"}
{"url": "http://www.focus-news.net/news/2019/04/03/2642231/zam-ministarat-na-regionalnoto-razvitie-i-blagoustroystvoto-nikolay-nankov-shte-poseti-kardzhali.html", "text": "Зам.-министърът на регионалното развитие и благоустройството Николай Нанков ще посети Кърджали. Това съобщиха от пресцентъра на  МРРБ . Николай Нанков ще участва днес в дискусията „Европа в нашия дом“ на тема регионално развитие в град Кърджали. Събитието ще се проведе в конферентната зала на комплекс „Арпезос“ от 16.00 часа.", "date": "2019.04.03", "title": "Зам.-министърът на регионалното развитие и благоустройството Николай Нанков ще посети Кърджали"}
{"url": "http://www.focus-news.net/news/2019/04/03/2642220/dots-veneta-handzhiyska-regionalen-istoricheski-muzey-sofiya-e-edna-ot-parvite-elektrifitsirani-evropeyski-stolitsi.html", "text": "След избирането на София за столица на Княжество България, започват мащабни градоустройствени промени на града. Това каза в интервю за  Агенция „Фокус“  директорът на РИМ – София Венета Ханджийска. „Центърът на града се измества от площада при Баня Баши джамия и се оформя около Княжеския дворец (стария конак). Изградени са широки булеварди, а кривите сокаци са заменени от прави улици. Построени са Министерство на войната, Военният клуб, хотел „България“, както и вече днес несъществуващите сгради на Кметството и Старата софийска гара“, разказа тя.  Ханджийска обясни, че голяма заслуга за осъществяването на градоустройствените мероприятия има Димитър Петков, кмет на София в периода 1887–1893 г. „Столицата претърпява и рязка демографска промяна. Населението й бързо нараства. За десет години то се увеличава три пъти, а през първото десетилетие на 20 век жителите й са вече над 100 000“, допълни тя. Директорът на РИМ – София каза също така, че София е една от първите електрифицирани европейски столици – 1 ноември 1900 г. „Няколко месеца по-късно са пуснати в действие и първите трамвайни маршрути, инсталирана е телефонна централа.  Столицата се превръща в център на просветното дело в страната. На 1 октомври 1888 г. е основан Софийският университет „Св. Климент Охридски”. През 1907 г. е открит Народният театър. Малко повече от 20 години след Освобождението София вече е модерен европейски град“, допълни Ханджийска.  \r\nТеодора ПАТРОНОВА", "date": "2019.04.03", "title": "Доц. Венета Ханджийска, Регионален исторически музей: София е една от първите електрифицирани европейски столици"}
{"url": "http://www.focus-news.net/news/2019/04/03/2642235/pazardzhik-obshtina-peshtera-shte-izgradi-i-oborudva-mini-futbolno-igrishte.html", "text": "Община Пещера ще изгради и оборудва мини футболно игрище, както и комбинирано игрище за баскетбол и волейбол в Професионална гимназия по хранително-вкусови технологии „Атанас Ченгелев“, съобщи за  Радио „Фокус“ – Пазарджик  Стоян Йовчев от общинската администрация в Пещера.  \r\n„Предстои кметът Николай Зайчев да подпише договор с Държавен фонд „Земеделие“ за безвъзмездно финансиране по подмярка 7.2. „Инвестиции в създаването, подобряването или разширяването на всички видове малка по мащаби инфраструктура“ от мярка 7 „Основни услуги и обновяване на селата в селските райони“ от Програмата за развитие на селските райони за периода 2014 – 2020 г. По думите на кмета, благодарение на одобрения проект по Програмата за развитие на селските райони, ще инвестираме малко над 94 000 лв. в изграждането на мини футболно игрище, както и комбинирано игрище за баскетбол и волейбол в нашата професионална гимназия. Предвижда се подмяна на настилки в зоната на обособените игрища, изграждане на осветление, ще се монтират три модула пейки за по 18 души. Футболното игрище ще е с изкуствена трева. Съществуващите спортни площадки в Професионалната гимназия по хранително-вкусови технологии са строени заедно с училището, като в годините им е правен поддържащ ремонт, частично има запазени баскетболни кошове. Новите площадки ще бъдат в съседство със Стрийт фитнеса, който беше изграден по инициатива на кмета Николай Зайчев през 2016 г. Припомняме още, че през 2018 г. в ОУ „Петко Р. Славейков“ бе изградена многофункционална спортна площадка. Проектът за нея бе изготвен от Община Пещера, а самата площадка е дарение от „Биовет“АД“, обясни Йовчев. \r\nВаня НИКОЛОВА", "date": "2019.04.03", "title": "Пазарджик: Община Пещера ще изгради и оборудва мини футболно игрище"}
{"url": "http://www.focus-news.net/news/2019/04/03/2642233/pavel-shopov-ataka-vnesenite-promeni-v-zakona-za-sotsialno-podpomagane-ot-gerb-bsp-i-obedineni-patrioti-sa-ednakvo-tsenni-da-badat-prieti-na-parvo-chetene.html", "text": "Внесените промени в Закона за социално подпомагане от ГЕРБ, БСП и „Обединени патриоти“ са еднакво ценни да бъдат приети на първо четене. Това каза народният представител от ПГ на „Обединени патриоти“ и член на ръководството на ПП „Атака“ Павел Шопов по време на дебатите по предложенията на ГЕРБ, БСП и „Обединени патриоти“ в Закона за социалното подпомагане, предаде репортер на  Агенция „Фокус“ . Според Шопов между двете четения може да се направи компилация между тях. „Важното е, че се стига до обществената и политическата воля да се решават проблемите. Ето изведнъж – три законопроекта все в една насока, все в една връзка. И трите законопроекта целят едно и също. Целят интеграцията, която на определени уязвими групи от населението не може да бъде по-успешна от това децата на тези уязвими групи да посещават училище и всъщност така да се интегрират“, каза Шопов. Според него и трите законопроекта са сходни и си приличат мерките в тях и водят до тази цел. „Странно ми е и се учудвам защо на парламентарна комисия не бяха възприети и не бяха гласувани и трите“, допълни Шопов.  \r\nДеница КИТАНОВА", "date": "2019.04.03", "title": "Павел Шопов, „Атака“: Внесените промени в Закона за социално подпомагане от ГЕРБ, БСП и „Обединени патриоти“ са еднакво ценни да бъдат приети на първо четене"}
{"url": "http://www.focus-news.net/news/2019/04/03/2642234/diana-stefanova-glaven-ekolog-na-obshtina-blagoevgrad-nay-golyamata-kampaniya-za-proletno-pochistvane-v-grada-shte-zapochne-na-6-april-pod-mototo-chist-i-zelen-blagoevgrad-ot-nas-zavisi.html", "text": "Най-голямата кампания за пролетно почистване в Благоевград ще започне на 6 април под мотото „Чист и зелен Благоевград! От нас зависи!“. Това каза за  Радио „Фокус“-Пирин  Диана Стефанова, главен еколог на Община Благоевград. Тя уточни, че кампанията се провежда под егидата на кмета д-р Атанас Камбитов и с подкрепата на  организацията за разделно събиране на отпадъци от опаковки – Еко Партнърс.  \r\n„Кампанията предвижда всеки от нас доброволно да излезе и да почисти избрано от него място – междублоково пространство, любима градинка, която и да е тревна площ или места извън града, като за целта Община Благоевград е осигурила чували и ръкавици, както и извозването на събраните отпадъци. Също така с подкрепата на Държавно горско стопанство-Благоевград сме осигурили раздаването на фиданки, което ще се случи на 5 април в 10.30 часа в двора на сградата на стопанството“, посочи Стефанова. Тя допълни, че очакват гражданите да приемат тази тяхна идея и да участват в почистването на града. „Необходимите материали за почистването Община Благоевград ще раздава на шатри, обособени във всеки квартал – „Еленово“, „Струмско“, „Грамада“, както и в Централна градска част на площад „Македония“, като за всички желаещи ще има осигурени черни чували, в които призоваваме гражданите да събират разделно смесения битов отпадък; зелени чували, в които би следвало да се събират опаковките от стъкло; жълти чували, предназначени за събиране на опаковки от хартия, картон, пластмаса и метал“, добави главният еколог на Община Благоевград.  \r\nПо думите й извозването на отпадъка ще става тогава когато чувалите бъдат оставени до съдовете  за отпадъци. Диана Стефанова каза още, че  кампанията ще стартира от площад „Македония“ в 10.30 часа на 6 април и ще продължи на 7, 13 и 14 април. \r\nНатали СТЕФАНОВА", "date": "2019.04.03", "title": "Диана Стефанова, главен еколог на Община Благоевград: Най-голямата кампания за пролетно почистване в града ще започне на 6 април под мотото „Чист и зелен Благоевград! От нас зависи!“"}
{"url": "http://www.focus-news.net/news/2019/04/03/2642236/aets-kozloduy-organizira-den-na-otvoreni-vrati-na-13-april.html", "text": "АЕЦ „Козлодуй” организира ден на отворени врати на 13 април. Посещенията за разглеждане на хилядамегаватовите енергийни блокове – 5-и или 6-и, ще се извършват само срещу предварително записване. Ще се сформират групи от 20 души до запълване на местата в тях. Часовете за влизане в АЕЦ са от 09.00 до 15.00 часа през половин час. Това съобщиха от  АЕЦ „Козлодуй” . \r\nПосещенията започват от Информационния център на АЕЦ „Козлодуй”, намиращ се на площадката на атомната централа. В програмата за деня, наред с разглеждането на командна и машинна зала на хилядамегаватовите 5 или 6 блок, където водачи ще бъдат експерти от АЕЦ, са включени демонстрации на работа с противопожарна техника и на измервания с мобилната лаборатория за мониторинг на околната среда. \r\nЖелаещите могат да се запишат от 8 до 11 април 2019 г. включително, от 13.30 до 15.30 часа на следните телефони: \r\n- за посещение на блок 5: тел. 0973 7 28 30; \r\n- за посещение на блок 6: тел. 0973 7 25 13. \r\nЕдин час преди часа за посещение, посетителите, които са се записали, трябва да се регистрират с документ за самоличност на определеното за целта място в Информационния център. Това се отнася и за членовете на техните семейства, като децата до 16-годишна възраст трябва да са с пълнолетен придружител. Получената информация е необходима за осигуряване на достъп до площадката на атомната централа и ще се ползва само за тази цел от АЕЦ „Козлодуй”, в съответствие с изискванията за защита на личните данни. Посрещането и регистрацията в Деня на отворени врати започват в 8.00 часа.  \r\nНа 13 април 2019 г. достигането до Информационния център ще става чрез използването на осигурения безплатен автобусен транспорт, както следва: \r\n- от гр. Козлодуй – на всеки кръгъл час от 8.00 до 14.00 часа, с начална спирка “Бриз”; \r\n- от паркинга на Контролно-пропускателния пункт на АЕЦ от страната на гр. Козлодуй (за пристигналите с лични автомобили) от 8:00 до 15:00 часа. \r\nТелефони за допълнителна информация: 0973 7 21 00 и 0973 7 27 68.", "date": "2019.04.03", "title": "АЕЦ „Козлодуй” организира ден на отворени врати на 13 април"}
{"url": "http://www.focus-news.net/news/2019/04/03/2642232/nad-30-mln-lv-sa-evroinvestitsiite-v-obrazovatelnata-infrastruktura-na-varnenska-oblast-stana-yasno-na-grazhdanskiya-dialog-evropa-v-nashiya-dom.html", "text": "Инвестициите в образователната инфраструктура на Варненска област през програмния период 2014-2020 г. надхвърлят 30 млн. лв., от които 19 млн. лв. са за обновяването на 9 общински училища и 3 детски градини в областния град. Това стана ясно на провелия се в Юнашкия салон във Варна граждански диалог, посветен на развитието на образованието, съобщиха от пресцентъра на  ПП ГЕРБ – Варна . \r\nВъв форума, организиран под мотото „Европа в нашия дом”, взеха участие министърът на образованието и науката Красимир Вълчев, кметът на Община Варна Иван Портних, народните представители Павел Христов и Таня Петрова, която е член на парламентарната комисия по образование. В дискусията се включиха областният управител на Варненска област Стоян Пасев, кметове и общински съветници, ректори на университети, директорът на Регионалното управление на образованието Венцеслава Генова, преподаватели и директори на училища, детски градини и други институции, граждани. \r\n„Провеждаме последователна политика за увеличаване на приема във висшите училища в направленията с очакван недостиг на кадри за пазара на труда – педагогическите, инженерните, природо-математическите и аграрните”, коментира министърът на образованието, изтъквайки усилията на правителството да обвърже пазара на труда с пазара на образование. Той отчете, че се предоставят допълнителни стипендии за студентите, които изберат специалностите с очакван недостиг на кадри, а висшите училища получават и допълнително финансиране за тези специалности. \r\n„Образователното и икономическото ни развитие зависи главно от учителите, затова правим всичко възможно не само с увеличението на заплатите, но и с новата ни национална програма „Мотивирани учители“ да привлечем повече млади хора в професията”, обясни Красимир Вълчев. По думите му основната задача на учителя е да накара учениците да учат, затова той трябва да бъде подкрепен да бъде иноватор в учебния процес, да използва много повече методи, да се насърчава активното участие. \r\n„Създаваме съвременна база за обучение на деца, ученици, студенти, но сградите без всички Вас не могат да дадат образование на младите хора. Именно образованите млади хора са големият капитал на града ни, който преподавателите създават и развиват”, заяви в приветствието си към присъстващите кметът на Варна. „Благодарни сме и за добрия социален диалог със синдикатите и работодателските организации, за подкрепата на правителството и на министерството на образованието, което ни съдейства да получим от държавата терените за нова сграда за Математическа гимназия”, изтъкна Иван Портних. Той информира, че общината продължава изграждането на нови спортни площадки, поетапно предприема обновяване в съответствие с всички европейски изисквания на площадките за игра в детските градини. „В общинския бюджет са заложени средства за проектиране и изграждане на нова сграда на ДГ „Иглика”, както и за нова сграда към ДГ „Карамфилче”, отчете още кметът. \r\nВарненският народен представител от Парламентарната група на ГЕРБ и член на комисията по образование към 44-то НС Таня Петрова съобщи, че още тази седмица ще влязат за разглеждане на първо четене промените в закона за социалното подпомагане, които обвързват социалните и семейните помощи с редовната посещаемост на децата в училище и детска градина. „Чрез предвидения законов регламент даваме ясен сигнал за приоритетно и дългосрочно решаване на проблема с изключването на деца от образователната система. Съгласно промените помощите ще се спират за година при неизвинени отсъствия за 3 дни на деца в предучилищен етап на обучение, както и при 5 неизвинени отсъствия на ученици в рамките на един календарен месец”, обясни Таня Петрова. Тя информира още, че се предвижда помощта от 250 лв., която се отпуска за първокласниците, вече да се получава на две части – в началото на учебната година и в началото на втория учебен срок. В качеството си на дългогодишен училищен директор Таня Петрова също апелира да се търсят иновативни подходи в образованието. „Днешните деца са на един клик разстояние от целия свят. Към тяхното образование трябва да са съпричастни всички в обществото ни”, категорична бе тя. \r\nВ рамките на дискусията, която премина при огромен интерес, бяха отправени редица въпроси и предложения, свързани с квалификацията на учителите, електронните дневници, учебните програми, дисциплината на учениците, необходимостта да се работи за въвеждането на едносменен режим в училищата и др. Обсъдена бе и ролята на европейското финансиране за развитие на образователната среда. Подкрепа чрез ОП “Наука и образование за интелигентен растеж” се осигурява за висшите учебни заведения във Варна, като се обезпечават ремонти в Техническия университет и Икономическия университет, модернизиране на 3 лаборатории във ВВМУ “Н. Й. Вапцаров” и 4 помещения в Корпус А и Б на ИМС – БАН, стана ясно по време на гражданския диалог.", "date": "2019.04.03", "title": "Над 30 млн. лв. са евроинвестициите в образователната инфраструктура на Варненска област, стана ясно на гражданския диалог „Европа в нашия дом”"}
{"url": "http://www.focus-news.net/news/2019/04/03/2642239/dobrich-kavarna-shte-bade-domakin-na-evropeyskoto-parvenstvo-na-uefa-za-devoyki-prez-may.html", "text": "Проведе се една от финалните проверки на стадион „Калиакра“ в Каварна от представители на УЕФА и Български футболен съюз (БФС). Това съобщиха от пресцентъра на  Общината . Огледът е част от финалните процедури за Европейското първенство на УЕФА за девойки до 17 години, което ще се проведе през месец май и за което стадион „Калиакра“ се подготвя за домакин. \r\n„Всички препоръки, които бяха поставени от УЕФА, са почти изпълнени, за което сме много благодарни на Община Каварна. Остават някои довършителни неща, но можем да кажем, че състоянието на съоръжението е много добро.“, заяви Ивета Банкова - директор на турнира. Тя посочи, че е впечатлена, както и нейните колеги, от постигнатите резултати за месец и половина. \r\nДо началото на първенството на стадион „Калиакра“ предстои монтиране на още 1000 седалки и футболни врати, дарени от БФС. \r\nШестото издание на Европейското първенство за девойки до 17 години от 5 до 17 май е предвидено да се проведе на стадионите в Каварна, Добрич, Балчик и к. к. Албена.", "date": "2019.04.03", "title": "Добрич: Каварна ще бъде домакин на Европейското първенство на УЕФА за девойки през май"}
{"url": "http://www.focus-news.net/news/2019/04/03/2642238/svetlana-angelova-gerb-nyama-kak-da-podkrepim-promenite-na-bsp-v-zakona-za-sotsialno-podpomagane-te-predlagat-da-otpadat-vsichki-sotsialni-pomoshti-pri-otsastvie-ot-uchilishte.html", "text": "Няма как да подкрепим промените на БСП в Закона за социално подпомагане, те предлагат да отпадат всички  социални помощи при отсъствие от училище. Това каза народният представител от ПГ на ГЕРБ и заместник-председател на Социална комисия Светлана Ангелова по време на дебатите по предложенията на ГЕРБ, БСП и „Обединени патриоти“ за промени в Закона за социалното подпомагане и в реплика към Павел Шопов, който призова и трите законопроекта да бъдат приети, предаде репортер на  Агенция „Фокус“ . „Няма как да подкрепим законопроекта на БСП. Не защото са в опозиция, не защото ги няма. Техният законопроект гласи следното: „ако децата редовно не посещават училище, задължителна предучилищна форма на обучение, родителите се лишават от всички видове социални помощи в Закона за социалното подпомагане“. Лишавайки от всички видове социални помощи, тези безработни лица на социално подпомагане автоматично отпадат от здравно осигуряване“, посочи Ангелова.  \r\nДеница КИТАНОВА", "date": "2019.04.03", "title": "Светлана Ангелова, ГЕРБ: Няма как да подкрепим промените на БСП в Закона за социално подпомагане - те предлагат да отпадат всички  социални помощи при отсъствие от училище"}
{"url": "http://www.focus-news.net/news/2019/04/03/2642240/evrodeputatat-sergey-stanishev-pes-nyama-da-ima-vizi-za-grazhdanite-ot-dvete-strani-na-lamansha-sled-brekzit.html", "text": "Комисията по граждански свободи, правосъдие и вътрешни работи в ЕП прие доклада на Сергей Станишев, с който се гарантира въвеждането на безвизов режим между ЕС и Великобритания след Брекзит, с 38 гласа „за“, 8 против“, 3 „въздържал се“. Регламентът е част от пакета от мерки, с които ЕС се готви за излизане на Великобритания без сделка още на 12 април. Това съобщиха от  пресофиса на евродепутата . \r\n„Днес направихме важна стъпка към запазването на правото на свободно придвижване на гражданите от двете страни на Ламанша – осигуряването на безвизовото пътуване от и към Великобритания след Брекзит. Това е ключова част от подготовката на ЕС за последствията от напускането на страната, тъй като към момента на Острова живеят 3,7 млн. европейски граждани, в това число и около 200 000 българи, чийто права трябва да бъдат гарантирани. Можем само да си представим какъв хаос би предизвикало въвеждането на визи не само за европейските и британските граждани, но и за цели сектори от икономиките на ЕС и Великобритания, например в образованието, транспорта и туризма“, заяви българският евродепутат. \r\nВ качеството си на заместник-председател на ресорната комисия, Станишев беше избран за докладчик на мястото на Клод Мораес (С&Д, Великобритания), след като в продължение на пет кръга тристранни преговори ЕК, ЕП и Съветът не успяха да постигнат компромис. Това създаваше реален риск законодателството да бъде блокирано, което щеше да наложи въвеждането на визи за британските и европейските граждани. Заключителните преговори бяха поверени на българския евродепутат дни преди последната възможност за приемането на регламента. \r\nСпоред доклада на Станишев, в случай че Британското правителство все пак наруши уговорката и въведе визов режим, дори само за някои държави-членки, то ЕС запазва правото си да предприеме реципрочни мерки. \r\n„Получих доклада в кризисна ситуация, пред реалната заплаха от провал на преговорите. Това се случи само дни преди последната пленарна сесия на Европарламента, която може да одобри подобно решение, така че то да влезе в сила до 12-ти април. Радвам се, че след интензивни срещи и разговори с представители от всички политически групи в ЕП, получих подкрепа за позицията, че не можем да рискуваме голямото – премахването на опасността от въвеждането на визи – заради двустранни въпроси. Такъв е случаят с Великобритания и Испания относно статута на Гибралтар. Вчера проведохме последен решаващ кръг на преговори с представители на ЕК и Съвета и в крайна сметка успяхме да постигнем съгласие“, добави той относно блокирането на преговорите между европейските институции от началото на годината. \r\nДокладът на Станишев предстои да бъде гласуван в пленарната зала на ЕП в четвъртък, след което текстът трябва да бъде приет  и от Съвета, за да влезе в сила преди 12-ти април, когато е първата възможна дата за напускане на Великобритания.", "date": "2019.04.03", "title": "Евродепутатът Сергей Станишев, ПЕС: Няма да има визи за гражданите от двете страни на Ламанша след Брекзит"}
{"url": "http://www.focus-news.net/news/2019/04/03/2642243/varnenets-e-zadarzhan-pri-operatsiya-sreshtu-razprostranenieto-na-narkotitsi-na-teritoriyata-na-dobrich.html", "text": "Полицейска операция за противодействие на разпространението на наркотични вещества е проведена на територията на ОДМВР – Добрич от служители на секторите „Противодействие на криминалната престъпност“ в ОДМВР, Първо и Второ РУ в Добрич, сектор „Пътна полиция“ и Зонално Жандармерийско Управление – Варна. Това съобщиха от пресцентъра на  МВР . \r\nВ хода на предприетите действия, на контролен пункт по главния път Варна – Добрич, в района на село Стожер е спрян лек автомобил „БМВ“ с варненска регистрация. При претърсването на автомобила, в купето е открита торба със суха тревна маса, реагирала при полевия наркотест на канабис, общо 850 грама. На място са задържани трима - 30-годишен мъж и две жени – на 22 и 23 години, от Варна. По случая е образувано бързо полицейско производство по чл.354а, ал.1 от НК. При извършената проверка на водача на автомобила е установено, че той шофира след употребата на опиати.  \r\nПри последвалите процесуално-следствени действия, в жилището на мъжа във Варна са открити 400 грама марихуана, 300 грама амфетамин, 3 везни, опаковъчна машина и др. На 1 април, след внесено искане от прокуратурата, Добричкият окръжен съд е постановил най-тежката мярка за неотклонение  „задържане под стража“ за 32-годишния мъж.  \r\nРеализираните полицейски действия са наблюдавани и ръководени от Окръжна прокуратура Добрич.", "date": "2019.04.03", "title": "Варненец е задържан при операция срещу разпространението на наркотици на територията на Добрич"}
{"url": "http://www.focus-news.net/news/2019/04/03/2642242/trima-sa-zadarzhani-za-krupen-grabezh-ot-oblastna-poshtenska-stantsiya-haskovo.html", "text": "В резултат на предприети  упорити и професионални оперативно-издирвателни действия са установени и задържани извършителите на крупен грабеж от пощата в Хасково. Това съобщиха от пресцентъра на  МВР . Разследването стартира след получен сигнал за деянието през нощта на 7 срещу 8 юни 2016г. -  група маскирани мъже проникват в сградата на пощенската станция, обезвреждайки охранителната техника, привеждат  в безпомощно състояние охранителя, за минути проникват в трезора, чрез използване на  металорежещи машини отварят три масивни метални каси отнемат крупната сума от 1 833 000 лв. и се оттеглят с  автомобили по предварително подготвени маршрути.  \r\nСлед извършения на място оглед е сформиран разследващ екип от служители на ОДМВР- Хасково, подпомагани от колегите им от ГДНП, под ръководството на Окръжна прокуратура –Хасково, който предприема  множество оперативно-издирвателни действия в рамките на образуваното досъдебно производство на територията на цялата страна. В рамките на разследването са разпитани над 100 свидетели, формиран е профил на извършителите -  криминално проявени, с технически  познания,  назначени и изготвени са  близо 40 експертизи, разпознавания и психологически изследвания, както и множество претърсвания.  \r\nОще в края на октомври 2016 г. като обвиняеми бяха привлечени четирима мъже, като част от тях бяха  задържани в момент на извършване на друго криминално престъпление.  \r\nОкръжна прокуратура - Хасково е повдигнала обвинения на трима от групата- един на 41 и двама на 45 години, по текстове от НК, касаещи престъпления, за които се предвижда лишаване от свобода от пет до петнадесет години.", "date": "2019.04.03", "title": "Трима са задържани за крупен грабеж от Областна пощенска станция- Хасково"}
{"url": "http://www.focus-news.net/news/2019/04/03/2642237/yordanka-fandakova-kmet-na-sofiya-chuvstvam-se-otgovorna-za-sofiya-kakto-sa-se-chuvstvali-moite-predshestvenitsi-ot-140-godini-nasam.html", "text": "Чувствам се отговорна за София, както са се чувствали моите предшественици от 140 години насам. Това каза пред журналисти кметът на София Йорданка Фандъкова по повод 140-годишнината от обявяването на София за столица на България, предаде репортер на  Агенция „Фокус“ . „София е много древен град с древна история, но доста млада столица. Само 140 години са минали от времето, когато градът ни е наброявал между 11 и 12 хил. жители по различни данни. Днес близо милион и половина души живеят в града, около 2 млн. всеки ден се намират в него. Това е огромен скок и огромна отговорност“, обясни Фандъкова. „Градът са хората, винаги развитието на града се е дължал на хората. Градът дава перспективи за хората, но за управляващите това е голяма отговорност – да подобряват инфраструктурата, да изграждат и градят. Това са правили нашите предци. Това правим и ние днес“, коментира тя. „Искам да честитя на всички софиянци празника и да пожелая много здраве“, посочи Фандъкова, като отбеляза, че инициативите в празничната програма са насочени приоритетно към младите хора. \r\nДаяна ДЮЛГЕРОВА", "date": "2019.04.03", "title": "Йорданка Фандъкова, кмет на София: Чувствам се отговорна за София, както са се чувствали моите предшественици от 140 години насам"}
{"url": "http://www.focus-news.net/news/2019/04/03/2642244/yordanka-fandakova-kmet-na-sofiya-imame-yasna-viziya-i-razvivame-grada-kato-zelen-i-inovativen.html", "text": "Имаме ясна визия и развиваме града като зелен и иновативен. Това каза пред журналисти кметът на София Йорданка Фандъкова по повод 140-годишнината от обявяването на София за столица на България, предаде репортер на  Агенция „Фокус“ . Тя добави, че София се развива като град на младите и предприемчиви хора, затова инвестициите в образованието са изключително важни. „Благодарение на образованите млади хора в последните години в София идват много инвеститори. Отварят се висококачествени работни места и благодарение на това и стандартът на живот се повишава и е много по-различен от останалите части на страната“, заяви тя. Днешното освещаване на знамената на училищата ще бъде символ на съпричастност. \r\n„Всички заедно да научим младите хора, да ги възпитаваме така, че те да обичат града си, да се грижат за него, защото градът е такъв, какъвто ние си го направи,“ допълни столичният кмет. \r\nДаяна ДЮЛГЕРОВА", "date": "2019.04.03", "title": "Йорданка Фандъкова, кмет на София: Имаме ясна визия и развиваме града като зелен и иновативен"}
{"url": "http://www.focus-news.net/news/2019/04/03/2642249/blagoevgrad-obshtinskiyat-kuklen-teatar-predstavya-premiera-na-bremenskite-muzikanti-na-5-april.html", "text": "Общински куклен театър-Благоевград ще представи премиерата на представлението „Бременските музиканти“ по приказката на братя Грим. Това съъобщиха от пресцентъра на  Общината . Постановката ще бъде играна от 18.00 часа на 5 април в бившия Младежки дом. \r\nДраматизацията и режисурата са дело на Яна Борисова, а сценографията е на Виктория Андрекова, музиката е на Милен Кукошаров, а хореографията на Аладин Алиибрахим.  В представлението участват актьорите Десислава Чардаклиева, Ирина Шумелова, Наталия Петкова, Мустафа Масърлиев, Виктор Кападжиев и гост-актьорите Иван Тодоров, Анастас Жайгаров. Специално участие в постановката има Станимир Гъмов- глас.  \r\nПриказката разказва историята на магаре, куче, котка и петел, които остарели, станали безполезни за техните стопани и били изгонени от тях. Животните се събират случайно и решават да отидат в Бремен, където да станат градски музиканти.", "date": "2019.04.03", "title": "Благоевград: Общинският куклен театър представя премиера на „Бременските музиканти“ на 5 април"}
{"url": "http://www.focus-news.net/news/2019/04/03/2642246/sliven-mnozhestvo-narusheniya-sa-otkriti-pri-proverka-na-rayonnata-prokuratura-sled-sluchaya-s-izzet-kashkaval-s-muhal-prednaznachen-za-uchilishta-v-grada.html", "text": "Приключи частично проверката на Районна прокуратура – Сливен, образувана след самосезиране от средствата за масова информация за получен мухлясал кашкавал в учебни заведения, на територията на град Сливен, по програмата „Училищно мляко”. Това съобщиха от пресцентъра ма  Апелативна прокуратура – Бургас . Проверката бе извършена по общия надзор за законност на Прокуратурата и е с разширен обхват относно цялостно спазване изискванията на Закона за храните и подзаконовите нормативни актове, касаещи безопасността и годността на хранителните продукти, предоставяни в училищата и детските заведения в общините Сливен и Твърдица. Тя бе възложена на „Икономическа полиция“ при ОДМВР – Сливен, както и на Регионална здравна инспекция – Сливен и на Областна дирекция по безопасност на храните (ОДБХ) – Сливен. В резултат съответните органи са проверили 91 учебни и детски заведения, кухни и ресторанти с дейност кетъринг, обекти за производство, склад за съхранение и доставка на храни по схемите „Училищен плод” и „Училищно мляко”, на павилиони и бюфети на територията на училищата. При проверките са констатирани множество несъответствия и нарушения от различно естество, довели до издаване на 42 предписания и 4 броя актове за установяване на административни нарушения. Конкретно по отношение на получен в някои училища кашкавал с мухъл, проверката е установила, че не се касае за отклонения от качеството на продукта, а за производствен дефект, довел до разхерметизиране на част от опаковките. Като резултат от проверката на Прокуратурата може да се отбележи, че е завишен контрола в тази област от съответните органи, подобрени са условията за производство, преработка, съхранение и транспорт на храните и е сведен до минимум риска при децата да попаднат неотговарящи на нормативните изисквания храни. \r\nОтделно от гореизложеното, Районна прокуратура – Сливен е указала на ОДБХ – Сливен да активизира дейността си по упражняване на контрол върху спазване на нормативните изисквания, касаещи безопасността и годността на храните, предоставяни в училищата и детските заведения. Прокуратурата е изискала да бъде уведомявана за предприетите действия, включително и за контрола върху издадените досега предписания. \r\nПо отношение на установените данни за преетикиране с нов срок на годност на получен в НУ „Васил Левски” кашкавал, материалите са отделени в нова преписка с оглед допълнителна проверка и преценка наличието на данни за извършено престъпление от общ характер.", "date": "2019.04.03", "title": "Сливен: Множество нарушения са открити при проверка на Районната прокуратура след случая с иззет кашкавал с мухъл, предназначен за училища в града"}
{"url": "http://www.focus-news.net/news/2019/04/03/2642241/politika-sarbiya-savmestnoto-uchenie-na-spetsialnite-politseyski-chasti-na-kosovo-makedoniya-i-albaniya-otrabotva-zavladyavane-na-severno-kosovo.html", "text": "Британското министерство на външните работи предупреди гражданите на страната на официалния си уебсайт да пътуват до Звечан, Зубин Поток, Лепосавич и северната част на Косовоска Митровица (главните градове в населяваната от сърби северна част на Косово – бел.прев.) само при крайна необходимост. В тази препоръка се посочва също, че в северната част на Косово има сблъсъци с насилие, както и инциденти, свързани с експлозии на ръчни гранати и превозни средства, а същото се отнася и за северната част на Косовска Митровица. Заради това Форин офис препоръчва на британските граждани да бъдат внимателни и да избягват публични събирания, което се отнася най-вече за района около мост „Аустерлиц“, който разделя Митровица на северна и южна част, пише  белградският ежедневник „Политика“  в материал, представен без редакторска намеса. \r\n„Протестите имат потенциал да преминат в насилие, затова трябва да внимавате, ако видите, че големи маси се събират по време на засиленото политическо напрежение в този град. Следете местните медии, консултирайте се с рецепцията на хотела за съвет и редовно проверявайте информациите на този сайт“, се казва в съобщението, публикувано от Форин офис на 25 март. \r\nПочти по същото време в скопската казарма „Гьорче Петров“ се проведе петдневно съвместно тактическо-демонстрационно учение на специалните полицейски части на Северна Македония, Албания и Косово, наречени „Мълнията на Западните Балкани“. Медиите и социалните мрежи спекулират, че тези маневри са обучение за нападение срещу Северно Косово и завземане на всички важни икономически обекти там и най-вече металургичния комбинат „Трепча“ и язовира „Газивода“. Твърди се, че понеже косовската армия не може законно да влезе в северната част на страната без съгласието на местните власти, тя ще опита да направи това под претекста, че е полицейска част. \r\nБившият офицер от сръбското контраразузнаване Любан Каран заяви пред \"Политика\", че Прищина е осъществила вещо заблуждаващи мероприятия и сега не се знае кога става въпрос за полицията и когато става въпрос за военни части. Той смята, че събитието в казармите „Гьорче Петров“ в Скопие трябва да се разглежда като опасна комбинирана операция, а не като учение. \r\n„Трябва да възприемаме всичко това, като сериозна заплаха, защото те подготвят нещо от вида на операция „Буря“ (операцията на хърватската армия в Сръбска крайна през 90-те – бел.прев.) в Северно Косово. Те не крият, че тези маневри са насочени срещу сръбския народ, дори с името, с което те изпращат ясно послание каква е тяхната цел. Названието на маневрите е \"Мълния\", което не е избран случайно, защото през последните две-три години албанското политическо ръководство е под прякото влияние на Загреб, който иска да прехвърли опита си от престъпните операции през 90-те години“, каза Каран. Той предупреждава, че сръбските служби за сигурност и политическото ръководство трябва вземат на сериозно това учение и да предотвратят възможните действия на косовската полиция овреме. \r\n„Техните възможности да нападнат Северно Косово ще бъдат много по-усложнени, ако нашите служби за сигурност „провалят“ навреме това, което се готви. Това, което отработваха в Скопие прилича на мълниеносна акция, което е много притеснително и трябва да му се обърне сериозно внимание. Особено, ако вземете предвид доклада на британското външно министерство, защото британците знаят всичко за това, което се случва в Косово - те имат позиции в албанския връх в Прищина. Те не казват нищо просто така и ако предупреждават своите граждани, това означава подготовка за неприятна ситуация, която може да засегне сърбите в северната част на Косово“, обясни Каран. \r\nБившият началник на БИА (Службата за сигурност и информация (специалните служби) на Сърбия) Андрия Савич изрази мнение пред „Политика“, че петдневните маневри в Северна Македония са част от геополитическата обстановка, която се е формирала на Западните Балкани, особено след политическите промени в Северна Македония и влизането на Черна гора в НАТО. Той вярва, че ученията са само една инерция на всичко, което се случва в региона. „Това е американската външна политика, която иска да поеме контрола над този регион в контекста на опита на Запада да отблъсне Русия от този регион. Тези маневри са рутинен ход в рамките на макростратегическия план на Запада“, казва Андрия Савич. \r\nТой предупреждава, че има латентна опасност и насочва специално вниманието към съобщението на Форин офис към британските граждани да не ходят в Северно Косово. Бившият началник на БИА също така смята, че това е индикатор за възможността за някои нежелани събития в северната част на Косово. \r\n„Политическото разпадане на отношенията между Белград и Прищина е най-малко зависимо от косовските албанци, защото те са инструмент на американската воля. Важно е нашата държавна политика да вземе предвид всички тези възможности. Те не трябва да се отпускат и секторът за сигурност трябва да бъде подготвен за всички нежелани обстоятелства“, заключва Андрия Савич, професор във Факултета по дипломация и сигурност. \r\nПревод и редакция:", "date": "2019.04.03", "title": "„Политика“ (Сърбия): Съвместното учение на специалните полицейски части на Косово, Македония и Албания отработва завладяване на Северно Косово"}
{"url": "http://www.focus-news.net/news/2019/04/03/2642247/petchlenen-sastav-na-vas-othvarli-zhalbite-sreshtu-ovos-za-izgrazhdane-na-nova-yadrena-moshtnost-na-ploshtadka-2-na-aets-kozloduy.html", "text": "Петчленен състав на Върховния административен съд отхвърли жалбите срещу Решение №1-1/2015 г. на министъра на околната среда и водите, с което е одобрена оценката за въздействие на околната среда във връзка с осъществяване на инвестиционно предложение „Изграждане на нова ядрена мощност от най-ново поколение на Площадка 2 на АЕЦ „Козлодуй“. Това съобщиха от пресцентъра на  ВАС . \r\nДо този резултат се достигна след отмяна на решение на тричленен състав от 17 май м.г., с което беше отменена оценката. Решение по административно дело № 12369 от 2018 г. е окончателно.  \r\nПетчленният състав приема, че при издаването на Решение №1-1/2015 г., са спазени задължителните процедури по Наредбата за ОВОС, в т.ч. и по Конвенцията за оценка на въздействието на околната среда в трансграничен контекст. Проведени са консултации с 38 институции и неправителствени институции, в т.ч. и трансгранични консултации, както на фаза изготвяне на заданието за доклада за ОВОС, така и преди вземане на решението по ОВОС. Проведени са обществени обсъждания на територията на страната и в Република Румъния. \r\nПо отношение на поставения от жалбоподателите въпрос за дългосрочното решение на проблема с отработеното ядрено гориво и радиоактивни отпадъци, съдът приема, че по закон това е задължение на трето лице, неучастващо в административното производство. Управлението на отработеното ядрено гориво, на радиоактивните отпадъци и на свързаните с тази дейност мерки за опазване на околната среда и за защита на живота и здравето на хората, е в компетентността на Държавно предприятия „Радиоактивни отпадъци“ по силата на закона, а не на „АЕЦ – Козлодуй – Нови мощности“ ЕАД, който е възложител на инвестиционното предложение за изграждане на нова ядрена мощност. \r\nПо отношение на поставения от жалбоподателите въпрос за избор на Площадка 2, касационната инстанция отбелязва, че изборът е направен в съответствие със становищата на колектива от специализирани експерти, изготвили доклада за ОВОС, на специализираните ведомства, между които и тези, отговорни за опазване на биологичното разнообразие и за опазване на водните ресурси, в т.ч. и „Водоснабдяване и канализация“ ООД, гр. Враца, което управлява водоснабдителните съоръжения в района.  \r\nПо въпроса за мониторинга на подземните води, съдът приема, че е предвидена изрична мярка като част от вече функциониращата система за мониторинг на АЕЦ „Козлодуй“. Петчленният състав установява също, че в доклада изрично е взето становище по въздействието върху защитения вид риба Alosa sp. и инвазивния вид азиатска кортибула, като са предвидени и конкретни мерки за защита. Този въпрос е бил поставен и на общественото обсъждане в Република Румъния, както и е посочен в становището на Дирекция „Национална служба за защита на природата“. \r\nКасационната инстанция отхвърля исканията на „АЕЦ Козлодуй – Нови мощности“ ЕАД ответниците Сдружение „Коалиция за устойчиво развитие“ и две физически лица да заплатят направените по делото разноски в размер на над 42 000 лева.  \r\nСъдиите смятат, че разноските на касаторите са възпрепятстващо скъпи по смисъла на чл. 11, параграф 4 от Директива 2011/92 и член 3, параграф 8, член 9, парагаф 2, 3, 4 и 5 от Орхуската конвенция. Съгласно член 9, параграф 4 и 5 от Орхуската конвенция процедурите следва да предоставят адекватни и ефективни средства за правна защита и да са справедливи, безпристрастни и своевременни, без да бъдат недостъпно скъпи. Член 11, параграф 4 от Директива 2011/92 също задължава държавите членки да гарантират процедури, които са справедливи, безпристрастни, своевременни и да не са възпрепятстващо скъпи. Съдът цитира и практика на Съда на Европейския съюз по този въпрос. Поради отчетените фактори, петчленният състав на ВАС присъжда разноски, както следва: за„АЕЦ – Козлодуй – Нови мощности“ ЕАД 25 лева държавна такса и 750 лева адвокатско възнаграждение, за МОСВ - 400 лева юрисконсултско възнаграждение, определено в съответствие с чл. 24 от Наредбата за изплащане на правната помощ.", "date": "2019.04.03", "title": "Петчленен състав на ВАС отхвърли жалбите срещу ОВОС за изграждане на нова ядрена мощност на площадка 2 на АЕЦ „Козлодуй“"}
{"url": "http://www.focus-news.net/news/2019/04/03/2642245/", "text": "Продължава битката на гражданите срещу неравноправни клаузи в договорите с икономически силните. Това каза за сутрешния блок „Добро утро, България“ на  Радио „Фокус“  омбудсманът на Република България Мая Манолова. Тя припомни, че в момента икономически силните имат бързи писти в съдебното производство да осъждат своите длъжници, но с предлаганите промени това вече няма да се случва. „Ако промените, които предлагам, бъдат приети, съдът ще трябва да служебно да следи дали има неравноправни клаузи в договорите с потребителите. Така ще се сложи точка например на некоректното събиране на неустойки от страна на мобилни оператори при предсрочно прекратяване на договори с тях. Ще се опитаме да ограничим по този начин и злоупотребите на някои некоректни фирми за бързи кредити, които начисляват огромни неустойки и допълнителни такси върху кредитите, които са дали. Това ще ограничи и банките в тяхното правомощие – на тъмно, без да информират, да осъдят своя длъжник и  да започнат разпродажба на неговото имущество. Човекът ще може да се защити в случаите, в които смята, че е платил или че некоректно е пресметнат неговият дълг, или че има неравноправни клаузи, ще може с едно възражение да спре принудителното изпълнение, докато по исков ред се установява какви са собствените отношения между страните“, обясни омбудсманът. Мая Манолова коментира, че доверието в институцията притеснява редица партийни кръгове и с това си обяснява въвличането й в различни политически сценарии. Тя призова повече хора да се включат във великденската кампания в подкрепа на възрастните хора. \r\nЙоланда ПЕЛОВА", "date": "2019.04.03", "title": "Омбудсманът Мая Манолова: Продължаваме битката на гражданите срещу неравноправни клаузи в договорите с икономически силните"}
{"url": "http://www.focus-news.net/news/2019/04/03/2642248/d-r-hasan-ademov-dps-nyama-da-podkrepim-promenite-v-zakona-za-sotsialno-podpomagane-dominirashti-tryabva-da-badat-podkrepyashtite-merki-za-vrashtane-na-detsata-v-uchilishte.html", "text": "Доминиращи трябва да бъдат подкрепящите мерки за връщане на децата в училище - няма да подкрепим промените в Закона за социално подпомагане. Това каза председателят на Социална комисия и народен представител от ПГ на ДПС д-р Хасан Адемов по време на дебатите по предложенията на ГЕРБ, БСП и „Обединени патриоти“ за промени в Закона за социалното подпомагане, предаде репортер на  Агенция „Фокус“ . „Резултат дават именно подкрепящи мерки\", каза д-р Адемов. Председателят на Социална комисия се спря на трите законопроекта поотделно. „По предложения законопроекта на БСП – колегите предлагат радикална мярка – спиране на всички социални помощи, ако децата не посещават редовно училище. На следващо място те не правят разлика между видовете социални помощи“, каза д-р Адемов и определи предложенията на БСП като абсурдни. „Нещо повече, в мотивите е казано, че този закон се отнася срещу циганското население. Ако някой от братята цигани си направи труда да прочете този проект, нито един няма да посегне към червена бюлетина“, допълни д-р Адемов.  \r\nВъв връзка с проекта на „Обединени патриоти“, д-р Адемов посочи, че голяма част от предложенията им ги има в сега действащите закони. Той попита как така ще се възложи ограмотяването в Агенцията за социално подпомагане, при положение, че то е в правомощията на МОН. „Мерки за въздействие и възпитание - някой може ли да каже какви са тези мерки. В трудововъзпитателни лагери ли, в училище ли?“, посочи Адемов и разкритикува Патриотите, че не са дефинирали това понятие.  \r\n„По последния законопроект на колегите от ГЕРБ. Месечните социални помощи се обвързват със посещение за детски градини и училище - текстове, които ги има в действащото законодателство. Това, което се предлага обаче в Закона за семейни помощи за деца, когато едно дете, когато посещава задължителна форма на образование отсъства три дни в рамките на един месец, а ученик с пет неизвинени отсъствие, спират се месечните помощи, семейните помощи за деца за една година. Това е утежняващ механизъм, който според вносителите ще доведе до задържане на децата в училище“, коментира Адемов.  \r\nДеница КИТАНОВА", "date": "2019.04.03", "title": "Д-р Хасан Адемов, ДПС: Няма да подкрепим промените в Закона за социално подпомагане - доминиращи трябва да бъдат подкрепящите мерки за връщане на децата в училище"}
{"url": "http://www.focus-news.net/news/2019/04/03/2642251/d-r-emiliya-baeva-zam-kmet-na-dobrich-sportno-orientirane-za-uchenitsi-e-novost-za-obshtinskata-kampaniya-badi-zdrav.html", "text": "Спортно ориентиране за ученици е новост за общинската кампания „Бъди здрав“. Това съобщи зам.-кметът „Хуманитарни дейности“  д-р Емилия Баева, предаде кореспондентът на  Радио „Фокус” – Варна . Състезанието ще се проведе в Градския парк „Св. Георги“. Началото е от Спортния комплекс „Изида“, финалът -  при ресторант „Лебед“. В спортното ориентиране за ученици могат да се включат млади хора на възраст от 12, 14 и 16 години от добричките училища. На 12 април в 11.00 часа в Центъра за психично здраве ще се проведе семинар на тема „Лице в лице с психичното разстройство“, лектор консултант ще бъде психологът Мария Няголова. Отново на 12 април от 14.00 часа Община град Добрич в залата на Общинския съвет организира практикум „Спешни състояния“, ще участват медицински специалисти от здравните кабинети към училищата и детските градини в Добрич. Със задоволство заместник-кметът д-р Емилия Баева информира, че и тази година се запазва едно от интересните и предпочитани от гражданите на Добрич събития в рамките на кампанията. Това са дни на отворените врати в диагностично-консултативните центрове. От 8 до 12 април в часовете от 8.00 до 10.00 в ДКЦ-1 ще има Дни на отворените врати в дермато-венерологичния кабинет, където ще бъдат правени безплатни прегледи с цел профилактика на кожното заболяване акне. От 9 до 11 април в часовете от 13.00 до 15.00 часа в ДКЦ-2 отново са организирани дни на отворените врати. Там ще бъдат извършвани безплатни ехографски прегледи на млечна жлеза. От 8 до 12 април по предварителна заявка в Художествената галерия могат да бъдат организирани представяния на тема „Единство на духовна и физическа красота в древногръцкото изкуство“. Витрини с библиотечни документи на тема „Рискови фактори за вашето здраве“ ще бъдат подготвени в дните от 8 до 12 април в общата читалня и в отдел „Книгозаемане“ в Регионална библиотека „Дора Габе“. Програмата на кампанията „Бъди здрав“ съдържа и няколко съпътстващи дейности. На 5 април ще бъде обновена “Алеята на здравето“. Тя ще посрещне гражданите на Добрич с табели с нови здравни съвети. „Алеята на здравето“ се намира в Градския парк „Св. Георги“ в близост до парковото езеро. На 5 април от 13.00 до 14.00 часа са организирани дни на отворените врати в ДКЦ-1, където ще се извършва профилактика на ортопедични заболявания на дланите и ходилата. Необходимо е предварително записване по телефона. Подробности за цялата програма и възможностите, които дава кампанията. са публикувани на сайта на Община град Добрич в рубриката „Новини“. \r\nЖулиета НИКОЛОВА", "date": "2019.04.03", "title": "Д-р Емилия Баева, зам.-кмет на Добрич: Спортно ориентиране за ученици е новост за общинската кампания „Бъди здрав“"}
{"url": "http://www.focus-news.net/news/2019/04/03/2642250/prezidentat-rumen-radev-svikva-zasedanie-na-ksns-posveteno-na-borbata-s-koruptsiyata-po-visokite-etazhi-na-vlastta-na-8-april.html", "text": "На 8 април, понеделник, от 13.00 часа на „Дондуков“ 2 президентът Румен Радев свиква заседание на Консултативния съвет за национална сигурност на тема: „Резултати от противодействието на корупцията по високите етажи на властта. Необходимост от мерки“. Това съобщиха от  прессекретариата на държавния глава .", "date": "2019.04.03", "title": "Президентът Румен Радев свиква заседание на КСНС, посветено на борбата с корупцията по високите етажи на властта на 8 април"}
{"url": "http://www.focus-news.net/news/2019/04/03/2642252/agentsiya-i-radio-fokus-i-mon-otpravyat-nova-zagadka-v-savmestnata-initsiativa-nezabravimoto-za-balgarskite-literaturni-shedyovri.html", "text": "Агенция и Радио „Фокус“ и Министерство на образованието и науката (МОН) отправят нова загадка в съвместната инициатива „Незабравимото“, посветена на българските литературни шедьоври. \r\nВ седмичното предаване за образование „Всички в час“ бе излъчен откъс, представен от актьора Васил Михайлов: Сочи народът, и пот от чело \r\nкървав се лее над камък гробен; \r\nкръстът е забит във живо тело, \r\nръжда разяда глозгани кости, \r\nсмок е засмукал живот народен, \r\nсмучат го наши и чужди гости! \r\nА бедният роб търпи и ние \r\nбез срам, без укор, броиме време, \r\nоткак е в хомот нашата шия, \r\nоткак окови влачи народа, \r\nброим и с вяра в туй скотско племе \r\nчакаме и ний ред за свобода! \r\nПознайте от кое литературно произведение е откъсът и кой е авторът, а отговорите ви очакваме на адрес: \r\nСофия, ул. „Султан тепе“ 8, \r\nтел. 0882 802 802, както и на телефоните на \"Фокус\" в цялата страна. \r\nИмейл:   и във", "date": "2019.04.03", "title": "Агенция и Радио „Фокус“ и МОН отправят нова загадка в съвместната инициатива „Незабравимото“ – за българските литературни шедьоври"}
{"url": "http://www.focus-news.net/news/2019/04/03/2642253/veliko-tarnovo-bez-opasnost-za-zhivota-sa-postradalite-pri-katastrofata-na-patya-merdanya-zlataritsa.html", "text": "Без опасност за живота са пострадалите при катастрофата на пътя село Мерданя – град Златарица, съобщиха от  Областна дирекция на МВР – Велико Търново . Тази нощ, при ясно време и суха пътна настилка, лек автомобил БМВ, управляван от 19-годишен младеж от село Соколово, излязъл от пътното платно в дясно от посоката си на движение, като блъснал последователно в три дървета. В следствие на това автомобилът се преобърнал и се запалил. Пострадали са водачът и четиримата пътници, настанени в МОБАЛ – Велико Търново, в реанимация, без опасност за живота. Образувано е досъдебно производство.", "date": "2019.04.03", "title": "Велико Търново: Без опасност за живота са пострадалите при катастрофата на пътя Мерданя – Златарица"}
{"url": "http://www.focus-news.net/news/2019/04/03/2642256/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Местните избори завършиха, независимо че обявяването на крайните резултати ще отнеме време заради обжалванията на политическите партии в районите, които те загубиха. Всички очи ще продължат да са насочени към Истанбул, където разликата между двамата главни претенденти, опозиционният Екрем Имамоглу и кандидатът на правителството Бинали Йълдъръм, е по-малко от 25 хиляди гласа, пише  електронното издание на турския ежедневник „Хюриет“  в материал, представен без редакторска намеса. \r\n„Партията на справедливостта и развитието“ (ПСР) твърди, че има голям брой нередности, регистрирани при броенето на бюлетините в Истанбул и призовава Върховната избирателна комисия (ЦИК) да се отнесе към въпроса по най-сериозния и внимателен начин. В отговор на това, основната опозиционна „Народна републиканска партия“ (НРП) изпрати всичките си високопоставени служители и истанбулски депутати в изборните секции във всеки район в града, където се държат бюлетини и протоколи от изборите. \r\nСмята се, че процесът по разглеждане на жалбите ще отнеме няколко седмици, преди ЦИК да е готов да обяви окончателните резултати. \r\nРезултатите от местните избори говорят много нови неща за турската политика. От двата големи съюза, които се кандидатират за избори, Националният алианс между НРП и партията İYİ (добрата) увеличиха гласовете си и броя на общините. Но НРП спечели много повече от своя партньор, тъй като отново спечели Истанбул и Анкара след 25 години и спечели всички градове по крайбрежията на Средиземно море и Егейско море. \r\nНа фронта на Народния съюз, „Партията на националистическото движение“ (ПНД) изглежда има предимство, тъй като почти удвои броя на общините, които управлява, докато ПСР се превърна в губещ в този съюз. \r\nМоже да се посочат толкова много фактори, докато се анализират изборните резултати, като въздействието на влошената икономика и прекомерната експлоатация на националистическите настроения от страна на ПСР, която постави въпроса за \"оцеляването на нацията\" пред всеки друг основен проблем на обикновените хора.  \r\nНо има и друг параметър: кандидатите. \r\nТъй като това бяха местни избори - макар и под формата на общи избори - профилът на кандидатите, представени от страните, имаше голямо значение, особено в големите градове. \r\nПредседателят на НРП Кемал Киличдароглу предпочете да номинира Имамоглу в Истанбул, Тунч Сойер в Измир, Мансур Яваш в Анкара, Мухитин Бьочек в Анталия и Зейдан Каралар в Адана. Една обща характеристика на всички тези мъже е фактът, че те са били кметове на област в съответните им провинции и са добре известни с успеха в собствените си градове. \r\nИмамоглу, Яваш и Каралар не са стандартни социалдемократи. Те имат връзки и диалог с различни групи политически партии в своите избирателни райони. \r\nНоминациите на ПСР за тези градове бяха по-различни. Тя представи бившия премиер и бивш председател на парламента Бинали Йълдъръм за Истанбул, бившия министър на градската среда Мехмет Йожасеки за Анкара и бившия министър на икономиката Нихат Зейбекчи за Измир. \r\nС други думи, докато НРП въведе нови, млади и динамични имена, ПСР предпочете да използва силните си хора, които вече са силно изтощени. Не е тайна, че Йълдъръм никога не е искал да се кандидатира за Истанбул и това бе отразено на лицето му и в предизборната кампания. \r\nВсъщност, Киличдароглу пое риск, като изправи Имамоглу срещу Йълдъръм. Неговите критици предполагат, че въпреки че Имамоглу е имал добра репутация в района на Бейликдюзю от 2014 г., той е бил неизвестен на останалите 10 милиона жители на Истанбул. \r\nРазбира се, предимството на Имамоглу беше, че той беше представен като кандидат на съюз, който бе подкрепен от избирателите на Народна демократическа партия (НДП – кюрдската партия). Но именно неговите способности му позволиха да достигне до всички тези групи и да общува с тях по един правилен начин, така че всички заедно да отидат да гласуват в неделя. \r\nСлед като беше отгледан в семейство от средната класа от черноморската провинция Трабзон, която има както религиозен, така и националистически профил, Имамоглу не прилича на другите елитарни социалдемократи. Той изглежда има много добра възможност да укрепи имиджа си в цялата Турция като политик от ново поколение и да продължи напред в кариерата си, ако може да бъде успешен кмет на Истанбул. \r\n***  Британското министерство на външните работи предупреди гражданите на страната на официалния си уебсайт да пътуват до Звечан, Зубин Поток, Лепосавич и северната част на Косовоска Митровица (главните градове в населяваната от сърби северна част на Косово – бел.прев.) само при крайна необходимост. В тази препоръка се посочва също, че в северната част на Косово има сблъсъци с насилие, както и инциденти, свързани с експлозии на ръчни гранати и превозни средства, а същото се отнася и за северната част на Косовска Митровица. Заради това Форин офис препоръчва на британските граждани да бъдат внимателни и да избягват публични събирания, което се отнася най-вече за района около мост „Аустерлиц“, който разделя Митровица на северна и южна част, пише  белградският ежедневник „Политика“  в материал, представен без редакторска намеса. \r\n„Протестите имат потенциал да преминат в насилие, затова трябва да внимавате, ако видите, че големи маси се събират по време на засиленото политическо напрежение в този град. Следете местните медии, консултирайте се с рецепцията на хотела за съвет и редовно проверявайте информациите на този сайт“, се казва в съобщението, публикувано от Форин офис на 25 март. \r\nПочти по същото време в скопската казарма „Гьорче Петров“ се проведе петдневно съвместно тактическо-демонстрационно учение на специалните полицейски части на Северна Македония, Албания и Косово, наречени „Мълнията на Западните Балкани“. Медиите и социалните мрежи спекулират, че тези маневри са обучение за нападение срещу Северно Косово и завземане на всички важни икономически обекти там и най-вече металургичния комбинат „Трепча“ и язовира „Газивода“. Твърди се, че понеже косовската армия не може законно да влезе в северната част на страната без съгласието на местните власти, тя ще опита да направи това под претекста, че е полицейска част. \r\nБившият офицер от сръбското контраразузнаване Любан Каран заяви пред \"Политика\", че Прищина е осъществила вещо заблуждаващи мероприятия и сега не се знае кога става въпрос за полицията и когато става въпрос за военни части. Той смята, че събитието в казармите „Гьорче Петров“ в Скопие трябва да се разглежда като опасна комбинирана операция, а не като учение. \r\n„Трябва да възприемаме всичко това, като сериозна заплаха, защото те подготвят нещо от вида на операция „Буря“ (операцията на хърватската армия в Сръбска крайна през 90-те – бел.прев.) в Северно Косово. Те не крият, че тези маневри са насочени срещу сръбския народ, дори с името, с което те изпращат ясно послание каква е тяхната цел. Названието на маневрите е \"Мълния\", което не е избран случайно, защото през последните две-три години албанското политическо ръководство е под прякото влияние на Загреб, който иска да прехвърли опита си от престъпните операции през 90-те години“, каза Каран. Той предупреждава, че сръбските служби за сигурност и политическото ръководство трябва вземат на сериозно това учение и да предотвратят възможните действия на косовската полиция овреме. \r\n„Техните възможности да нападнат Северно Косово ще бъдат много по-усложнени, ако нашите служби за сигурност „провалят“ навреме това, което се готви. Това, което отработваха в Скопие прилича на мълниеносна акция, което е много притеснително и трябва да му се обърне сериозно внимание. Особено, ако вземете предвид доклада на британското външно министерство, защото британците знаят всичко за това, което се случва в Косово - те имат позиции в албанския връх в Прищина. Те не казват нищо просто така и ако предупреждават своите граждани, това означава подготовка за неприятна ситуация, която може да засегне сърбите в северната част на Косово“, обясни Каран. \r\nБившият началник на БИА (Службата за сигурност и информация (специалните служби) на Сърбия) Андрия Савич изрази мнение пред „Политика“, че петдневните маневри в Северна Македония са част от геополитическата обстановка, която се е формирала на Западните Балкани, особено след политическите промени в Северна Македония и влизането на Черна гора в НАТО. Той вярва, че ученията са само една инерция на всичко, което се случва в региона. „Това е американската външна политика, която иска да поеме контрола над този регион в контекста на опита на Запада да отблъсне Русия от този регион. Тези маневри са рутинен ход в рамките на макростратегическия план на Запада“, казва Андрия Савич. \r\nТой предупреждава, че има латентна опасност и насочва специално вниманието към съобщението на Форин офис към британските граждани да не ходят в Северно Косово. Бившият началник на БИА също така смята, че това е индикатор за възможността за някои нежелани събития в северната част на Косово. \r\n„Политическото разпадане на отношенията между Белград и Прищина е най-малко зависимо от косовските албанци, защото те са инструмент на американската воля. Важно е нашата държавна политика да вземе предвид всички тези възможности. Те не трябва да се отпускат и секторът за сигурност трябва да бъде подготвен за всички нежелани обстоятелства“, заключва Андрия Савич, професор във Факултета по дипломация и сигурност.  С предстоящите избори предвид, премиерите на Гърция и Северна Македония Алексис Ципрас и Зоран Заев се опитаха да изтъкнат ползите от ратифицирания по-рано през тази година Преспански договор по време на официалната визита на гръцкия министър-председател в Скопие, пише  електронното издание на вестник Kathimerini . \r\nТова беше твърде очевидно по езика, който използваха, за да похвалят споразумението, отбелязва ежедневникът, като посочва, че Заев е заявил, че Гърция и Северна Македония пишат история, докато Ципрас, първият гръцки премиер, който е на официално посещение в Скопие, приветства „историческа стъпка напред за Балканите и Европа“. \r\n„Вие виждате два съседа, приятелски настроени хора, които показаха на Европа и целия свят, че със смели решения и добро желание за единство, нещо, което вчера изглеждаше невъзможно, стана реалност днес“, заяви Заев. \r\nДвамата лидер, които си обмениха любезности, си направиха селфита заедно и се прегърнаха, а освен това изразиха увереност, че с шестте двустранни споразумения, подписани във вторник, отношенията между двете страни са влезли в нова, оптимистична, фаза, като Гърция излиза като „големия благодетел“ на Северна Македония със своите обещания за инвестиции, сигурност и европейско бъдеще. \r\nСред сключените сделки е и такава, която позволява на гръцките военновъздушни сили да патрулират небето над Македония, която няма изтребители. \r\nВ продължение на години всеки път, когато отивах в Европа с правителствени самолети ... забелязвах, че пилотът прави отклонение, за да не влезе във въздушното пространство на [бившата югославска република Македония]“, каза Ципрас. \r\nВ реч пред репортери в пряко радио и телевизионно предаване, излъчено в Северна Македония и Гърция, Ципрас и Заев изглеждаха обезпокоени, когато ги попитаха каква съдба очаква Преспанското споразумение , ако и двамата бъдат наследени от опонентите си - лидера на „Нова Демокрация“ Кириакос Мицотакис и този на ВМРО-ДПМНЕ – Християн Мицковски. \r\nИ двамата опозиционни лидери се противопоставиха на споразумението за името. \r\nЦипрас настоява, че въпреки опозицията, изразена от Мицотакис, консервативният лидер е дал уверения, че не възнамерява да постави споразумението под съмнение в бъдеще, без значение на каква позиция е той. \r\n„Демокрациите имат правила, суверенните парламенти гласуват и одобрените споразумения са ратифицирани и обвързват страните завинаги на основата на международното право“, обясни Ципрас, който също така каза, че е убеден, че ще спечели националните избори в Гърция. \r\nЗаев настоя, че „няма да има политици, които да действат против волята на народа“ и прогнозира, че и двамата опозиционни лидери с времето ще подкрепят споразумението, тъй като ще осъзнаят многобройните му ползи. \r\nПразничната атмосфера по време на посещението на Ципрас беше в рязък контраст с осезаемото напрежение в Солун, където председателят на парламента и членът на СИРИЗА Никос Вуцис бе освиркан от демонстранти по време на партийно меропирятие в кметството. \r\nМеждувременно препратката на Ципрас към летището в Солун с предишното му име, „Микра“, вместо Македония - името му от 1993 г. насам – предизвика учудване в Гърция, като много от медиите се чудеха дали това е направено умишлено. \r\n***  Преспанският договор отново раздвижи бизнес отношенията между Гърция и Северна Македония, които се сблъскваха с пречки поради спора за името, който възпираше гръцките бизнесмени да правят по-значителни инвестиции. Според бизнес общността, подписаното споразумение създава реални възможности и условия за по-нататъшно съживяване на бизнес отношенията, тъй като Гърция продължава да е на челно място в списъка на външнотърговските партньори на Македония, пише  македонският ежедневник „Вечер“  в материал, представен без редакторска намеса. \r\nСпоред официалната статистика, Гърция е една от страните, с които Скопие има най-голям търговски обмен в продължение на години, заедно с Германия, Великобритания и Сърбия.  Според политическите анализатори, след подписването на Преспанския договор и подобряването на политическите отношения, тази тенденция отново ще тръгне по възходяща линия през следващия период. \r\nС общ обем на търговията от 58,2 млн. евро, Гърция през януари тази година зае трето място в списъка на най-големите търговски партньори на страната. Износът за Гърция през януари тази година възлиза на 11,2 млн. евро, а вносът на около 47 млн. Евро, което означава, че Македония е на минус в търговията с южната си съседка. \r\nДанните от Икономическата камара на Македония показват, че през последните години Гърция непрекъснато оглавява списъка на външнотърговските партньори на страната и по-конкретно през 2018 г. тя е на второ място с общ обмен, възлизащ на 992 млн. долара, което е увеличение с около 20% в сравнение с 2017 година. \r\nГолям брой гръцки компании са видели потенциала и условията за инвестиции в тази държава още преди много години, което прави Гърция втория най-голям инвеститор в нея. Компаниите с гръцки капитал успешно работят в страната в много различни сектори като банковото дело, енергетиката, хранителната и текстилната промишленост, строителството и търговията на дребно, като наемат десетки хиляди работници.Разбира се, след подписването на Преспанския договор започна да нараства интересът на гръцките бизнесмени, които искат да инвестират в Македония, и се създават възможности за засилване на сътрудничеството в областта на иновациите, новите технологии ..., казват Икономическата камара на Македония. \r\nСпоред македонския бизнес, разрешаването на спора за името създава реални възможности и условия за по-нататъшно оживяване на бизнес отношенията, които са били възпрепятствани. Проблемите може да не бъдат решени веднага, но ще се създаде среда, подходяща и за двете страни. Насърчаването на икономическото сътрудничество между Атина и Скопие е от особено значение за развитието на по-широкия регион на Югоизточна Европа, на който те принадлежат. В тази посока първото нещо, което трябва да се направи, е да се подобри правната рамка, т.е. да се сключат споразумения за избягване на двойното данъчно облагане и за защита на инвестициите, както и за взаимно търговско и митническо сътрудничество. \r\nКакто се посочва в споразумението от Преспа, очакванията са, че със създаването на съвместна министерска комисия ще се работи за подобряване на търговията между двете страни в ключовите сектори, както и за увеличаване на потока на стоки и хора. Според бизнес общността е необходимо да се модернизират граничните пунктове и да се разшири капацитетът им за избягване на ситуации, които са възниквали в миналото, когато поради протести и стачки размяната е била прекъсвана и са създадени допълнителни разходи за фирмите.", "date": "2019.04.03", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/04/03/2642259/kardzhali-uchredyavat-nagrada-na-imeto-na-d-r-atanas-dafovski-po-sluchay-100-godini-ot-rozhdenieto-mu.html", "text": "Учредяват награда на името на д-р Атанас Дафовски, по случай 100 години от рождението му. Това съобщиха от пресцентъра на  МБАЛ „д-р Атанас Дафовски“-Кърджали . На 8 април се навършват 100 години от рождението на д-р Дафовски, който е роден през 1919 година в смолянското село Петково. На негово име е наречена регионалната болница в Кърджали и по случай годишнината от раждането му болницата организира честване на 8 април с полагане на паметна плоча на ул. „Сан Стефано“ и учредяване на награда на името му. Същия ден в конферентната зала на болницата ще изнесе лекция д-р Богдан Петрунов и ще бъде връчена първата награда с името му. \r\nБивш служител в банка, участвал във Втората световна война и след нея следвал медицина, д-р Дафовски е работил през целия си живот за хората от Родопския край. Професионалист, мъдър човек, родолюбец, така са го запомнили. Преминал през всичките етапи на лекарската йерархия: ординатор, завеждаш ВО и станал главен лекар. Главен лекар на Окръжна болница в Кърджали той е от 1961 г. до 1984 г.", "date": "2019.04.03", "title": "Кърджали: Учредяват награда на името на д-р Атанас Дафовски, по случай 100 години от рождението му"}
{"url": "http://www.focus-news.net/news/2019/04/03/2642260/pazardzhik-280-litra-nafta-bez-dokumenti-za-proizhod-sa-otkriti-pri-politseyska-proverka-v-garazh-v-selo-rozovo.html", "text": "Проверките за незаконна търговия и притежание на акцизни стоки в Пазарджишкия регион продължават, съобщиха от  ОДМВР-Пазарджик . Вчера служители от участъка в пазарджишкия квартал „Изток“ проверили къща, собственост на 59-годишната Л. Г. Вътре органите на реда открили над 20 килограма сух нарязан тютюн и 686 саморъчно направени цигари. В съседна къща екип на участъка открил около 200 грама тютюн и 240 броя цигари, всичките без бандерол. Вчера сутринта служители на полицейското управление в Пещера инспектирали къща в село Розово. Така било установено, че собственикът и П.К. от същото село съхранявал в гараж дизелово гориво. Открити са няколко метални варела с общо 280 литра нафта, както и електрическа помпа. Мъжът не притежавал никакви документи за произхода на горивото. То е иззето от инспектори от Агенция „Митници“ – Пловдив.", "date": "2019.04.03", "title": "Пазарджик: 280 литра нафта без  документи за произход са открити при полицейска проверка в гараж в село Розово"}
{"url": "http://www.focus-news.net/news/2019/04/03/2642263/dobrich-obshtinata-i-tsentara-za-tvorchesko-obuchenie-predostavyat-palni-stipendii-na-dve-detsa-ot-grada-za-uchastie-v-mezhdunarodniya-kosmicheski-lager-space-camp-turkey.html", "text": "Община Добрич и Центъра за творческо обучение предоставят пълни стипендии на две деца от Добрич за участие в международния космически лагер Space Camp Turkey. Това съобщиха от пресцентъра на  Общината . \r\nКонкурсът се проведе в рамките на новосформираното сътрудничество между Община Добрич и Центъра за творческо обучение в областта на образованието, паралелно с националния конкурс на Център за творческо обучение, чиито резултати бяха обявени в началото на тази седмица на \"Фейсбук\" страницата на центъра. \r\nЕкспертното жури оцени всички кандидатури от град Добрич и взе единодушно решение двете пълни стипендии да получат финалистите Димитър Минков и Симона Йорданова. \r\nСтипендията покрива разходите по 6-дневния престой, храната, таксата за участие и пътуването на децата (без допълнителни дневни пари) и е в размер на 1250 долара. Всички останали участници в конкурса на Община Добрич са класирани за Space Camp Turkey и могат да участват след заплащане на съответната такса. По азбучен ред това са: \r\n- Александър Леков; \r\n- Алекс Божилов; \r\n- Богдан Станев; \r\n- Виктория Господинова;  \r\n- Витомир Панайотов; \r\n- Виктор Петров; \r\n- Габриела Митева; \r\n- Гилгамеш Алджабари;  \r\n- Елица Рачева;  \r\n- Ивет Първанова;  \r\n- Йоана Иванова;  \r\n- Йоана Вълчева; \r\n- Йоана Димитрова; \r\n- Кристина Чанова;  \r\n- Лидия Лазарова; \r\n- Максим Панайотов; \r\n- Мариета Станева;  \r\n- Петя Катранджиева; \r\n- Петър Трифонов; \r\n- Полина Николаева; \r\n- Стела Илиева;  \r\n- Светослав Близнаков; \r\n- Халил Изет. \r\nВсички кандидати трябва да потвърдят участие на посочените контакти в рамките на две седмици. При липса на потвърждение пълните стипендии ще се присъдят на следващите в списъка по точки кандидати. \r\nSpace Camp Turkey e учебно-тренировъчен лагер, създаден през 2000 година по модел на NASA в гр. Измир, Турция. Лятната програма на Space Camp Turkey развива познанията на децата в науките астрономия, физика, математика, технологии, биология и други науки. Космическият център дава възможност на участниците да преминат през реална подготовка за мисия в космоса. Част от заниманията им включват работа с астронавтски костюми, пребиваване в изкуствена безтегловна среда, използване на тренажори за астронавти и на совалката Discovery, отглеждат растения в безпочвена среда и други.  \r\nКоординатор на програмата Space Camp Turkey за България е Център за творческо обучение, който работи в тясно сътрудничество с тренировъчния център Space Camp Turkey вече 14 години.", "date": "2019.04.03", "title": "Добрич: Общината и Центъра за творческо обучение предоставят пълни стипендии на две деца от града за участие в международния космически лагер Space Camp Turkey"}
{"url": "http://www.focus-news.net/news/2019/04/03/2642254/konsortsium-arkad-pecheli-obshtestvenata-porachka-za-izgrazhdane-i-vavezhdane-v-eksploatatsiya-na-razshirenieto-na-gazoprenosnata-infrastruktura-do-balgaro-srabskata-granitsa.html", "text": "„Булгартрансгаз“ ЕАД финализира успешно обществената поръчка за избор на изпълнител в открита процедура по Закона за обществените поръчки /ЗОП/ с наименование: „Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: „Разширение на газопреносната инфраструктура на „Булгартрансгаз” ЕАД паралелно на северния (магистрален) газопровод до българо-сръбската граница”, етап: „Линейна част“ и референтен номер: 180-100 на „Булгартрансгаз“ ЕАД. \r\nСлед провеждане на открита процедура по ЗОП, комисията, назначена от възложителя, класира участникът Обединение „Консорциум Аркад“ на първо място и предложи същият за изпълнител на обществената поръчка. Решението за избор на Обединение „Консорциум Аркад“ е публикувано на профила на купувача, на сайта на „Булгартрансгаз“ ЕАД, на 03.04.2019 г. Това съобщиха от  „Булгартрансгаз“ ЕАД . \r\nТри обединения подадоха оферти за участие в процедурата - Д3ЗД Консорциум „Газово развитие и разширение в България“ (ГРРБ), Обединение от „ОТ Industries Fovallkozo Zrt., OT Industries – KVV Kivitelezo Zrt.“ и Обединение „Консорциум Аркад“. \r\nВ резултат на прегледа на съответствието на участниците с изисквания на възложителя от документацията участие в обществената поръчка, както и съответствието с критериите за подбор, до оценка на офертите и отваряне на ценови предложения бяха допуснати: Д3ЗД Консорциум „Газово развитие и разширение в България“ (ГРРБ) и Обединение „Консорциум Аркад“.  \r\nИзборът на изпълнител е осъществен чрез прилагане на показателите от Методиката за комплексна оценка, зададени от „Булгартрансгаз“ ЕАД, като избраният консорциум е предложил икономически най-изгодната оферта по предварително обявения критерий за възлагане „оптимално съотношение качество/цена“ . \r\nПредложението на Обединение „Консорциум Аркад“ включва най-ниските цени, както за изпълнение на всички дейности от предмета на поръчката при максимално допустим срок на изпълнение на дейностите 250 (двеста и петдесет) календарни дни, така и при изпълнение на всички дейности от предмета на поръчката при максимално допустим срок на изпълнение на дейностите 615 (шестстотин и петнадесет) календарни дни.  \r\nИзбраният консорциум е обединение от чуждестранни компании, като негови членове са: Аркад Ей Би Би С.п.А. - Италия и Аркад Енджиниъринг енд Констракшънс Къмпъни – Саудитска Арабия.  \r\n„Булгартрансгаз“ ЕАД изказва благодарност на всички участници за проявения търговски интерес към процедурата, за подадените оферти и постигнатото добро ниво на конкуренция. \r\nДокументацията за обществената поръчка и Решението за избор на изпълнител са публикувани  \r\n.", "date": "2019.04.03", "title": "„Консорциум Аркад“ печели обществената поръчка за изграждане и въвеждане в експлоатация на разширението на газопреносната инфраструктура до българо-сръбската граница"}
{"url": "http://www.focus-news.net/news/2019/04/03/2642261/plamena-zayachka-abv-edinstveniyat-pat-za-reshavane-na-problemite-v-mezhdunarodnite-otnosheniya-e-dialogat-baziran-na-vzaimno-uvazhenie-ravnopostavenost-i-obektivnost.html", "text": "Единственият път за решаване на проблемите в международните отношения е диалогът, базиран на взаимно уважение, равнопоставеност и обективност. Това каза лидерът на АБВ-Младежи и председател на Инициативния комитет на Световното Движение за мир Пламена Заячка по време на представянето на Движението пред медии и представители на дипломатическия корпус в Съюза на българските журналисти, предаде репортер на  Агенция „Фокус“.  „Мястото за представяне на Световното Движение за мир е именно в Съюза на българските журналисти, защото през перото, през думите - това е начинът мирът да достигне до хората“, заяви Заячка.  Тя благодари на представителите на дипломатическите мисии у нас за подкрепата към инициативата, защото това е обща, универсална и световна кауза. „Свидетели сме на влошаване на международната обстановка, където международното право и суверенитетът на държавите се нарушават и се излиза от основополагащи договори за сигурността на Европа и света“, отбеляза Заячка. „Свидетели сме на международни действия като налагане на санкции, които не носят нищо полезно, напротив водят до ерозия на международната среда“, допълни тя. По думите й нарушаването на Договора за ликвидиране на ракетите със среден обсег граничи с връщането към Студената война и предполага нова надпревара във времето, като големият потърпевш от това ще бъде на първо място Европа. Пламена Заячка отчете, че от Втората световна война насам се наблюдава намаляване на международните държавни и граждански конфликти, но се отчита увеличаване на конфликтите след намеса на трета страна. „След Втората световна война имаме над 60 войни и над 100 държави, които участват във военни конфликти. Международната общност е неспособна да се справи с контрола на тези конфликти и те продължават“, посочи още Заячка. „Времето за неутралитет премина и затова група интелектуалци и граждани подехме инициатива и стартирахме Движение за мир. Нашата мисия, нашите ценности са много прости- не на нарастващата милитаризация, не нападанията в разрез с международното право и ООН, ненамеса във вътрешните работи на суверенна държава и нейната териториална цялост“, допълни тя.  \r\nТя получи символичен подарък от директора на издателство „Захари Зограф” Иван Гранитски – писалка, инкрустирана с надписи мир на всички световни езици, с пожелание с нея един ден да подпише документ за отказ на държавите от ядрени оръжия. „Прекрасна инициатива на АБВ, умни хора, чака ги светло бъдеще“, заяви той. На събитието присъства и председателят на АБВ Румен Петкова, както и представители на различни дипломатически мисии.  \r\nВесела АЛЕКСАНДРОВА", "date": "2019.04.03", "title": "Пламена Заячка, АБВ: Единственият път за решаване на проблемите в международните отношения е диалогът, базиран на взаимно уважение, равнопоставеност и обективност"}
{"url": "http://www.focus-news.net/news/2019/04/03/2642258/poslanikat-na-sasht-n-pr-erik-rubin-optimisti-sme-che-balgariya-shte-ima-boen-iztrebitel-f-16.html", "text": "Решението за закупуване на боен изтребител F-16 ще вземе България, но ние сме оптимисти. Това каза посланикът на САЩ Н. Пр. Ерик Рубин пред журналисти във Варна, предаде репортер на  Радио „Фокус” - Варна . „Ние сме оптимисти, таим огромна надежда в това отношение. Причината този самолет все още да не е произведен е, че е съвсем нов модел и в момента се създава поточната линия”, посочи дипломатът. Той припомни, че военното партньорство и сътрудничество с България датира от 90-те години на миналия век. „В това нестабилно и трудно време ние сме още по-близки партньори с България, както и с някои други страни-членки на НАТО”, обясни Н. Пр. Ерик Рубин.  \r\nВъв Варна той присъства на откриването на реновирана детска площадка за деца със специални образователни потребности в Детска градина № 20 „Бриз” в Морската градина. „Правили сме много проекти на територията на цялата страна. Това е втората детска градина, която ремонтираме на територията на община Варна и това е нашият принос към развитието на страната с помощта на програмата за хуманитарна помощ към Департамента по отбрана. И още повече ми харесва символът, който представлява тази сграда, построена от българин преди доста години, които след това е емигрирал в Щатите”, каза още дипломатът.  \r\nПосолството на САЩ в България е инвестирало 205 000 долара в изграждането на две детски площадки за деца със специални образователни потребности в две детски градини във Варна - „Бриз” и „Ален мак”. \r\nДиана СТОЕВА", "date": "2019.04.03", "title": "Посланикът на САЩ Н. Пр. Ерик Рубин: Оптимисти сме, че България ще има боен изтребител F-16"}
{"url": "http://www.focus-news.net/news/2019/04/03/2642257/ministar-mladen-marinov-nyama-otseleli-pri-samoletnata-katastrofa-v-severna-makedoniya-otkriti-sa-chetiri-tela.html", "text": "Няма оцелели при самолетната катастрофа в Северна Македония, открити са четири тела. Това каза на брифинг министърът на вътрешните работи Младен Маринов, предаде репортер на  Агенция „Фокус“ . „Последната информация от преди 10 минути е, че колегите от Северна Македония са успели да стигнат до мястото на катастрофата и има намерени четири тела. Няма оцелели. Телата са превозени в тяхната съдебна медицина за аутопсия и след това ще можем да потвърдим самоличността на загиналите. В постоянна връзка сме с колегите от Северна Македония. Извършва се оглед на място и се работи по установяване на причините за катастрофата“, обясни министър Маринов. \r\nТой посочи, че към момента всякаква друга информация е въпрос на предположения, затова призова за време, за да се изясни причината за катастрофата. „Към момента вътрешният министър на Северна Македония ме увери, че имат ресурс да се справят с първите и неотложни действия. Ние сме заявили, че сме в готовност да им помогнем при нужда“, каза още вътрешният министър. \r\nМаринов обясни, че се извършва проверка на техническото състояние на самолета. \r\nЦветилена СИМЕОНОВА", "date": "2019.04.03", "title": "Министър Младен Маринов: Няма оцелели при самолетната катастрофа в Северна Македония, открити са четири тела"}
{"url": "http://www.focus-news.net/news/2019/04/03/2642265/vidin-na-6-signala-za-pozhari-v-suhi-trevi-i-hrasti-sa-reagirali-prez-poslednoto-denonoshtie-ognebortsite-v-oblastta.html", "text": "На 6 сигнала за пожари в сухи треви и храсти без материални щети са реагирали през последното денонощие огнеборците във Видинска област, съобщиха от  ОДМВР-Видин . Екипите гасили запалени сухи треви и храсти в две населени места – Видин и село Воднянци, и в извън урбанизирани територии – в землищата на областния град и селата Покрайна и Делейна. В потушаването на пожара край Делейна на огнеборците оказали съдействие служители на горското стопанство и 15 души от доброволното формирование на община Брегово. Спасена била близката широколистна гора на площ от 350 декара.", "date": "2019.04.03", "title": "Видин: На 6 сигнала за пожари в сухи треви и храсти са реагирали през последното денонощие огнеборците в областта"}
{"url": "http://www.focus-news.net/news/2019/04/03/2642267/veliko-tarnovo-s-14-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 14 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 304 см, а температурата на водата - 10.4 градуса.  \r\nПо поречието на Дунав ще бъде предимно слънчево. Източният вятър ще се усили. Максималните температури, в повечето райони, ще бъдат между 13° и 18°, в Свищов – 16°.", "date": "2019.04.03", "title": "Велико Търново: С 14 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/04/03/2642262/valeri-simeonov-nfsb-promenite-na-gerb-i-obedineni-patrioti-v-zakona-za-sotsialno-podpomagane-sa-polezni-i-v-otgovor-na-ochakvaniyata-na-balgarskoto-obshtestvo.html", "text": "Промените на ГЕРБ и „Обединени патриоти“ в Закона за социално подпомагане са полезни и в отговор на очакванията на българското общество. Това каза лидерът на НФСБ Валери Симеонов по време на дебатите по предложенията на ГЕРБ, БСП и „Обединени патриоти“ в Закона за социалното подпомагане, предаде репортер на  Агенция „Фокус“ . „Първо искам да изразя удовлетворението си от поставянето на дневен ред на една много важна тема в нашето общество – образованието на децата, които са изолирани по една или друга причина. Както всички знаем, в по-голямата част това са деца на циганския етнос. Двата законопроекта биха могли да бъдат усъвършенствани. Третият е прекалено повърхностен и действително с явно популистко предназначение – този на БСП. Той не подлежи на каквото и да било обсъждане“, допълни Симеонов. Той посочи, не не приема упреци за политически елемент във внасянето им. „Ще минат евроизборите, ще се зададат местни избори – тогава също ли не трябва да предлагаме. Може би трябва да спре да работи парламентът от страх да не би случайно да попадне под упреците за политически цели в близките избори. Да не говоря какви цели могат да имат три различни политически партии със сходни идеи в законопроектите, които предлагат“, допълни идерът на НФСБ. Според него твърденията на ДПС, че одобряват насърчителните мерки и че с промените се лишават от социални права определена група граждани е чисто политическо изказване, насочено към саботиране на приемане на полезни за държавата инициативи. \r\nДеница КИТАНОВА", "date": "2019.04.03", "title": "Валери Симеонов, НФСБ: Промените на ГЕРБ и „Обединени патриоти“ в Закона за социално подпомагане са полезни и в отговор на очакванията на българското общество"}
{"url": "http://www.focus-news.net/news/2019/04/03/2642266/ep-parlamentat-obsazhda-brekzit-s-yunker-v-sryada-ot-1500-ch-balgarsko-vreme.html", "text": "Евродепутатите ще обсъдят оттеглянето на Обединеното кралство с председателя на Комисията Жан-Клод Юнкер и с държавния секретар по европейските въпроси Мелания Чот, от името на Съвета на ЕС, в сряда от 15.00 ч. българско време, съобщава  пресслужбата на Европейския парламент . \r\nКъм настоящия момент се очаква Обединеното кралство да напусне ЕС на 12 април 2019 г. Извънредно заседание на Европейския Съвет е насрочено за 10 април.  \r\nМожете да следите дебата от 15.00 ч. българско време чрез EP live и EbS+", "date": "2019.04.03", "title": "ЕП: Парламентът обсъжда Брекзит с Юнкер в сряда от 15.00 ч. българско време"}
{"url": "http://www.focus-news.net/news/2019/04/03/2642269/pazardzhik-zadarzhan-e-15-godishen-mladezh-izvarshil-grabezh-nad-73-godishna-zhena-vav-velingrad.html", "text": "15-годишен младеж, извършил грабеж, е установен и задържан от служители от Районно управление на МВР-Велинград, съобщиха от  ОДМВР-Пазарджик . Сигнал за случая бил подаден в следобедните часове на 29 март. На кръстовище в града 73-годишна жена била нападната от млад мъж. Той успял да отнеме дамската й чанта с намиращите се в нея мобилен телефон, връзка с ключове и сумата от 90 лева. С разследването на случая се заели местните криминалисти. Те установили, че извършител на посегателството е 15-годишен тийнейджър от Велинград. С него работи инспектор „Детска педагогическа стая“, а по случая се води полицейско производство.", "date": "2019.04.03", "title": "Пазарджик: Задържан е 15-годишен младеж, извършил грабеж над 73-годишна жена във Велинград"}
{"url": "http://www.focus-news.net/news/2019/04/03/2642270/parlamentat-prie-promeni-na-parvo-chetene-nasarchavashti-uchastieto-na-detsata-v-obrazovatelniya-protses.html", "text": "Парламентът прие промени в Закона за социално подпомагане на първо четене, предаде репортер на  Агенция „Фокус“ . На вниманието на депутатите бяха предложени три законопроекта: на ГЕРБ, на БСП и на „Обединени патриоти“. Бяха приети законопроектите на управляващата партия и нейните коалиционни партньори. Депутатите отхвърли този на БСП. Приетите с 93 гласа „за“ и 1 „против“ и 8 „въздържал се“ предложения на  ГЕРБ  предвиждат получаването на месечни социални помощи да се обвързва с полагане на общественополезен труд от безработни лица в трудоспособна възраст, освен в случаите на майчинство или когато здравословното състояние на лицето не позволява това. От управляващата партия предлагат още помощите да се обвържат и с редовното посещение на детска градина или училище от детето или ученика в задължителна предучилищна или съответно училищна възраст съобразно формата на организация или на обучение, освен ако това е невъзможно поради здравословното му състояние. В заключителните разпоредби от ГЕРБ предлагат промени и в Закона за семейните помощи за деца. Те настояват месечните помощи за дете до завършване на средно образование да се прекратяват, ако в рамките на един месец от учебната година са допуснати повече от три дни отсъствия от дете, посещаващо група за задължително предучилищно образование, и от пет учебни часа за учениците. \r\nНародните представители приеха с 93 гласа „за“, 6 - „против“ и  3 „въздържал се“ се сходни текстове, предложени от  „Обединени патриоти“ . Патриотите предлагат получаването на месечни социални помощи да се обвързва с полагането на общественополезен труд, участието в програми за ограмотяване и повишаване на квалификацията или спазване на мерки за въздействие и възпитание. Патриотите дават и дефиниция на понятието  недобросъвестно получени средства от социални помощи . Това е налице, когато за получаването им не са изпълнени или са нарушени изискванията на закона или други норми, включително, когато получателят притежава имущество, което не съответства на заявените от него доходи. \r\nВ отхвърления законопроект на   БСП  се предлагаше получаването на социални помощи да е обвързано и те да се изплащат само ако децата редовно посещават подготвителни групи за задължително образование или училище, освен ако това е невъзможно поради здравословното им състояние.  \r\nДеница КИТАНОВА", "date": "2019.04.03", "title": "Парламентът прие промени на първо четене, насърчаващи участието на децата в образователния процес"}
{"url": "http://www.focus-news.net/news/2019/04/03/2642271/tass-litva-i-sasht-podpisaha-plan-za-voenno-satrudnichestvo-do-2024-godina.html", "text": "Литва и САЩ подписаха план за сътрудничество във военната сфера за периода до 2024 година, съобщи в сряда Министерството на отбраната на балтийската република, предава  ТАСС . \r\n„Основно, вниманието ще бъде върху провеждането на съвместни учения и тренировки, засилване на средствата за сдържане в Балтийския регион, участие в международни операции и развиване на структурите за киберсигурността“, се казва в съобщението. \r\nПосочва се, че планът може да се променя всяка година в съответствие с измененията на ситуацията в сферата на сигурността. „Този документ свидетелства, че САЩ са настроени и в бъдеще да участват активно в обезпечаването на сигурността на нашия регион“, се цитира в съобщението военният министър на Литва Раймундас Кароблис. \r\nВ него се казва също, че в бъдеще САЩ ще подпишат подобни планове и с Литва и Естония. \r\n Превод и редакция:", "date": "2019.04.03", "title": "ТАСС: Литва и САЩ подписаха план за военно сътрудничество до 2024 година"}
{"url": "http://www.focus-news.net/news/2019/04/03/2642268/v-sgradata-na-ministerstvo-na-zemedelieto-hranite-i-gorite-se-provezhda-den-na-otvorenite-vrati-v-ramkite-na-sedmitsata-na-gorata.html", "text": "От 10.00 до 15.00 часа в сградата на Министерство на земеделието, храните и горите се провежда Ден на отворените врати в рамките на Седмицата на гората. Това съобщиха от  Изпълнителна агенция по горите . Във фоайето на сградата е подредена изложба на изделия от дърво, изработени от ученици от професионалните горски училища. От 14.00 часа ще бъде представена изложба за развитието на горското дело в България - „140 централна горска служба\" и ще бъдат връчени награди на ученици от професионалните гимназии.", "date": "2019.04.03", "title": "В сградата на Министерство на земеделието, храните и горите се провежда Ден на отворените врати в рамките на Седмицата на гората"}
{"url": "http://www.focus-news.net/news/2019/04/03/2642255/hyuriet-turtsiya-izdiganeto-na-ekrem-imamoglu-kato-politik-ot-novoto-pokolenie.html", "text": "Местните избори завършиха, независимо че обявяването на крайните резултати ще отнеме време заради обжалванията на политическите партии в районите, които те загубиха. Всички очи ще продължат да са насочени към Истанбул, където разликата между двамата главни претенденти, опозиционният Екрем Имамоглу и кандидатът на правителството Бинали Йълдъръм, е по-малко от 25 хиляди гласа, пише  електронното издание на турския ежедневник „Хюриет“  в материал, представен без редакторска намеса. \r\n„Партията на справедливостта и развитието“ (ПСР) твърди, че има голям брой нередности, регистрирани при броенето на бюлетините в Истанбул и призовава Върховната избирателна комисия (ЦИК) да се отнесе към въпроса по най-сериозния и внимателен начин. В отговор на това, основната опозиционна „Народна републиканска партия“ (НРП) изпрати всичките си високопоставени служители и истанбулски депутати в изборните секции във всеки район в града, където се държат бюлетини и протоколи от изборите. \r\nСмята се, че процесът по разглеждане на жалбите ще отнеме няколко седмици, преди ЦИК да е готов да обяви окончателните резултати. \r\nРезултатите от местните избори говорят много нови неща за турската политика. От двата големи съюза, които се кандидатират за избори, Националният алианс между НРП и партията İYİ (добрата) увеличиха гласовете си и броя на общините. Но НРП спечели много повече от своя партньор, тъй като отново спечели Истанбул и Анкара след 25 години и спечели всички градове по крайбрежията на Средиземно море и Егейско море. \r\nНа фронта на Народния съюз, „Партията на националистическото движение“ (ПНД) изглежда има предимство, тъй като почти удвои броя на общините, които управлява, докато ПСР се превърна в губещ в този съюз. \r\nМоже да се посочат толкова много фактори, докато се анализират изборните резултати, като въздействието на влошената икономика и прекомерната експлоатация на националистическите настроения от страна на ПСР, която постави въпроса за \"оцеляването на нацията\" пред всеки друг основен проблем на обикновените хора.  \r\nНо има и друг параметър: кандидатите. \r\nТъй като това бяха местни избори - макар и под формата на общи избори - профилът на кандидатите, представени от страните, имаше голямо значение, особено в големите градове. \r\nПредседателят на НРП Кемал Киличдароглу предпочете да номинира Имамоглу в Истанбул, Тунч Сойер в Измир, Мансур Яваш в Анкара, Мухитин Бьочек в Анталия и Зейдан Каралар в Адана. Една обща характеристика на всички тези мъже е фактът, че те са били кметове на област в съответните им провинции и са добре известни с успеха в собствените си градове. \r\nИмамоглу, Яваш и Каралар не са стандартни социалдемократи. Те имат връзки и диалог с различни групи политически партии в своите избирателни райони. \r\nНоминациите на ПСР за тези градове бяха по-различни. Тя представи бившия премиер и бивш председател на парламента Бинали Йълдъръм за Истанбул, бившия министър на градската среда Мехмет Йожасеки за Анкара и бившия министър на икономиката Нихат Зейбекчи за Измир. \r\nС други думи, докато НРП въведе нови, млади и динамични имена, ПСР предпочете да използва силните си хора, които вече са силно изтощени. Не е тайна, че Йълдъръм никога не е искал да се кандидатира за Истанбул и това бе отразено на лицето му и в предизборната кампания. \r\nВсъщност, Киличдароглу пое риск, като изправи Имамоглу срещу Йълдъръм. Неговите критици предполагат, че въпреки че Имамоглу е имал добра репутация в района на Бейликдюзю от 2014 г., той е бил неизвестен на останалите 10 милиона жители на Истанбул. \r\nРазбира се, предимството на Имамоглу беше, че той беше представен като кандидат на съюз, който бе подкрепен от избирателите на Народна демократическа партия (НДП – кюрдската партия). Но именно неговите способности му позволиха да достигне до всички тези групи и да общува с тях по един правилен начин, така че всички заедно да отидат да гласуват в неделя. \r\nСлед като беше отгледан в семейство от средната класа от черноморската провинция Трабзон, която има както религиозен, така и националистически профил, Имамоглу не прилича на другите елитарни социалдемократи. Той изглежда има много добра възможност да укрепи имиджа си в цялата Турция като политик от ново поколение и да продължи напред в кариерата си, ако може да бъде успешен кмет на Истанбул. \r\n Превод и редакция:", "date": "2019.04.03", "title": "„Хюриет“ (Турция): Издигането на Екрем Имамоглу като политик от новото поколение"}
{"url": "http://www.focus-news.net/news/2019/04/03/2642273/kardzhali-23-godishen-mladezh-e-zadarzhan-za-telesna-povreda-na-politseyski-sluzhitel.html", "text": "23-годишен младеж е задържан за нанесена телесна повреда на полицейски служител. Това съобщиха от  ОДМВР-Кърджали . Около 13.00 часа във вторник полицаи спрели за проверка двама мъже в кв. „Възрожденци“ в Кърджали. След като служителите на реда поискали документи за самоличност, лицата побегнали. Били застигнати и при задържането леко пострадал единият полицейски служители. Проверката по случая е за причиняване на телесна повреда на полицай при изпълнение на служебните му задължения. Работата продължава сектор „Охранителна полиция“ в управлението.", "date": "2019.04.03", "title": "Кърджали: 23-годишен младеж е задържан за телесна повреда на полицейски служител"}
{"url": "http://www.focus-news.net/news/2019/04/03/2642272/kyustendil-obshtinskiyat-istoricheski-muzey-v-dupnitsa-e-domakin-na-izlozhbata-ovtsevadstvoto-v-balgariya.html", "text": "Общинският исторически музей в Дупница е домакин на изложбата „Овцевъдството в България“. Това съобщиха за  Радио „Фокус”-Кюстендил  от музея. Изложбата ще бъде открита от 17.00 часа. Тя е дело на Националния земеделски музей и е посветена на един древен поминък по българските земи, като проследява развитието му до днес. Представени са артефакти, свързани с отглеждането на овцете и съпътстващите ги дейности по производството на продуктите от мляко, вълна и месо. В табла е направен исторически преглед, статистически данни, породи и други интересни факти. Изложбата ще остане в Дупница 9 май. \r\nВенцеслав ИЛЧЕВ", "date": "2019.04.03", "title": "Кюстендил: Общинският исторически музей в Дупница е домакин на изложбата „Овцевъдството в България“"}
{"url": "http://www.focus-news.net/news/2019/04/03/2642264/belogradchishkiyat-episkop-polikarp-balgarskata-pravoslavna-tsarkva-vinagi-e-bila-dostoen-stozher-i-graditel-na-duhovnoto-izrastvane-na-zhitelite-na-sofiya.html", "text": "Българската православна църква винаги е била достоен стожер, градител на духовното израстване на жителите на София. Това каза Негово преосвещенство Белоградчишкият епископ Поликарп по повод 140-годишнината от обявяването на София за столица на България, предаде репортер на  Агенция „Фокус“ . „Позволете ми сърдечно да ви поздравя от името на Негово светейшество Софийски митрополит и Български патриарх Неофит и от свое име да ви пожелая достоен празник, живот пълен с мир, здраве и благоденствие, за да можем да бъдем достойни последователи на нашите предци, които с гордост и радост за утвърдили този град за столица на България. Да вървим по техните стъпки и да надграждаме, за да може и идните поколения да се радват на онова, което днес имаме като притежание“, отбеляза той. По думите му днес си спомняме за всички онези труженици, духовни, политически и социални, които през годините са градили този прекрасен град. \r\n„Спомняйки си за това, се вдъхновяваме да им бъдем достойни подражатели,“ обясни епископ Поликарп. „През всички тези години Българската православна църква е била достоен стожер, градител на духовното израстване на жителите и гостите на този свещен град. Това ще продължи и занапред с общите усилия църква, държава и местно самоуправление  - ще се трудим за гражданите на София, за да може не само да просперира икономически, политически и социално, а и духовно. Да виждаме все повече млади хора, които да изучават религия, за да се изгражда нашият град като достоен пример за настоящето поколение и за бъдещето такова“, допълни той. Поликарп честити празника на всички софиянци.  \r\nДаяна ДЮЛГЕРОВА", "date": "2019.04.03", "title": "Белоградчишкият епископ Поликарп: Българската православна църква винаги е била достоен стожер и градител на духовното израстване на жителите на София"}
{"url": "http://www.focus-news.net/news/2019/04/03/2642275/stara-zagora-sabira-teatrali-ot-shest-darzhavi-za-vtoroto-izdanie-na-mezhdunarodniya-studentski-teatralen-festival-danail-chirpanski.html", "text": "Второто издание на Международен студентски театрален фестивал „Данаил Чирпански“, което ще се проведе от 5 до 9 април отново ще превърне Стара Загора в център на европейския студентски театър. Това съобщиха от пресцентъра на  Община Стара Загора . \r\nФестивалът е създаден в памет на Данаил Желев – Чирпански, който загина след пътен инцидент през 2016 г. Дани и неговите мечти поставиха началото на една традиция, която помага на други талантливи млади артисти да вървят смело по своя път и да се усъвършенстват. \r\nТази година фестивалът ще впечатли публиката с интересни, вълнуващи и много различни спектакли. Организаторите са подготвили и богата съпътстваща програма за публиката и участниците.  \r\nОткриването е с вход свободен на 5 април от 18.00 ч. в Драматичен театър „Гео Милев” със специалното участие на спектакъла „Кралят Елен” на Театър „Азарян”, София. \r\nПрез фестивалните дни жителите и гостите на Града на липите ще могат да гледат 5 спектакъла от основната програма, 2 специални представления от Англия, 1 спектакъл на открито, както и да се насладят на съпътстващата програма, която включва концерти и лекции. \r\nНачало на основната програма ще даде македонската група от Факултет за драматични изкуства към Университет „Св. Св. Кирил и Методий”, Скопие, на 6 април от 16.30 ч. в Драматичен театър „Гео Милев”. Представлението „Мамa му ебем, кой започна пръв” е от автора Деян Дуковски, който беше жури на първото издание на фестивала през 2017 г. \r\nВ същия ден от 19.30 ч. в Държавен куклен театър – Стара Загора Полският университет за кино, телевизия и театър в Лодз ще представи авторския спектакъл „Треска”, който се фокусира над обществото, загубило общочовешките ценности, вторачено в телефонния и телевизионния екран. \r\nНа 7 април от 15.00 ч. в Парк „5-ти октомври“ за малки и големи ще се проведе авторският спектакъл на театър „МАЛЕ-МАЛЕ” – София, „Концерт на куклите”. Представлението ще бъде със свободен достъп, а при лошо време организаторите ще дадат информация за промяна на локацията. \r\nУчастниците от Руския институт за театрално изкуство (ГИТИС) ще представят на българската публика спектакъла по пиесата на А. Н. Островски „Луди пари” – един класически текст, който разглежда материализма на съвременното общество на 7 април от 17.00 ч. в Драматичен театър „Гео Милев”. \r\nНа сцената на Държавен куклен театър – Стара Загора в неделната вечер (7 април) от 21.30 ч. Англия ще представи първия специален спектакъл от програмата – „Копла: Кабаре”.  \r\nНа 8 април от 17.00 ч. в Драматичния театър публиката ще може да се наслади и на българското участие от НАТФИЗ „Кръстьо Сарафов” –„Хора с Куфари” от Ханох Левин – един спектакъл, който ни разказва за живота, който минава в очакване на по-добри времена. \r\nИзраелската трупа от Театралния департамент на Университет Тел Авив също ще представят  дипломен спектакъл от Ханох Левин. Представлението “Убийство”, което ни показва вечния парадокс на войната и омразата между различните култури, може да гледате на 8 април от 20.00 ч. в Държавен куклен театър – Стара Загора. \r\nВторото представление от Англия е мюзикъл, направен специално за фестивала. Алехандро Постиго, който познаваме като студент от първото издание, създаде спектакъла „История на насилието“ вече като част от преподавателския екип на Музикален колеж на Лондон към Университета на Западен Лондон. „История на насилието” ще бъде и последното представление от програмата на фестивала на 9 април от 17.00 ч. в Кукления театър. \r\nЗакриването на фестивала с церемония по награждаването ще се проведе с вход свободен на 9 април от 20.00 ч. в Драматичен театър “Гео Милев”. \r\nВсички представления от програмата, ако не е посочено друго, са с вход от 5 лева под формата на дарение, срещу което се получава покана с конкретно място в салона. Дарение може да се направи на касите на Драматичен театър „Гео Милев” и Държавен куклен театър – Стара Загора в дните от 4-ти до 9-ти април 2019 г. Всички събрани средства ще се използват за МСТФ „Данаил Чирпански”. Всички спектакли от програмата ще бъдат със субтитри на английски. \r\nФестивалът се осъществява с подкрепата на Министерство на културата, Община Стара Загора, Драматичен театър “Гео Милев”, Държавен куклен театър – Стара Загора, Регионална библиотека „Захарий Княжески“. Партньорите на събитието са ОББ, ПФК „Берое”, “Софарма” АД, Zagorka, Alexandra Estate, Premier Studio, Маркетингова агенция Anomaly и Net Advance и хотел Uniqato, Стара Загора. \r\nМедийни партньори на събитието са Darik Radio, LoveTheater.bg, AzCheta.com, Dolap.bg и телевизия Стара Загора.", "date": "2019.04.03", "title": "Стара Загора събира театрали от шест държави за второто издание на Международния студентски театрален фестивал „Данаил Чирпански“"}
{"url": "http://www.focus-news.net/news/2019/04/03/2642278/dobrich-simona-yordanova-i-dimitar-minkov-specheliha-palni-stipendii-za-uchastie-v-mezhdunarodniya-kosmicheski-lager-space-camp-turkey.html", "text": "Симона Йорданова и Димитър Минков спечелиха пълни стипендии за участие в международния космически лагер Space Camp Turkey, съобщиха от пресцентъра на  Община град Добрич . Общината и Центърът за творческо обучение предоставят две пълни стипендии на две деца от Добрич. Всички останали класирани кандидати могат да участват след заплащане на съответната такса. Конкурсът се проведе в рамките на новосформираното сътрудничество между Община Добрич и Центъра за творческо обучение в областта на образованието паралелно от националния конкурс за Център за творческо обучение, чиито резултати бяха обявени в началото на тази седмица на Фейсбук страницата на Центъра. Експертното жури е оценило всички кандидатури от добруджанския град и е взело единодушно решение двете пълни стипендии да получат обявените финалисти. Стипендията покрива разходите по 6-дневния престой, храната, таксата за участие и пътуването на децата (без допълнителни дневни пари) и е в размер на 1250 долара. Освен двамата финалисти от Добрич са класирани 23 деца за участие в международния космически лагер в турския град Измир. Всички кандидати трябва да потвърдят участие на посочените контакти в рамките на две седмици. При липса на потвърждение пълните стипендии ще се присъдят на следващите в списъка по точки кандидати. Space Camp Turkey e учебно-тренировъчен лагер, създаден през 2000 година по модел на NASA в гр. Измир, Турция. Лятната програма на Space Camp Turkey развива познанията на децата в науките астрономия, физика, математика, технологии, биология и други науки. Космическият център дава възможност на участниците да преминат през реална подготовка за мисия в космоса. Част от заниманията им включват работа с астронавтски костюми, пребиваване в изкуствена безтегловна среда, използване на тренажори за астронавти и на совалката Discovery, отглеждат растения в безпочвена среда и други. Координатор на програмата Space Camp Turkey за България е Центърът за творческо обучение, който работи в тясно сътрудничество с тренировъчния център Space Camp Turkey вече 14 години.", "date": "2019.04.03", "title": "Добрич: Симона Йорданова и Димитър Минков спечелиха пълни стипендии за участие в международния космически лагер Space Camp Turkey"}
{"url": "http://www.focus-news.net/news/2019/04/03/2642276/plovdiv-44-godishen-mazh-e-v-bolnitsa-sled-katastrofa-v-stamboliyski.html", "text": "44-годишен мъж е в болница след катастрофа в Стамболийски. Това съобщиха от  ОДМВР-Пловдив . Около 16.10 часа вчера, на ул. „Марица“ лек автомобил „Рено“ преминал през лентата за насрещно движение и се ударил в крайпътно дърво. Под лекарско наблюдение е оставен 44-годишният мъж, управлявал колата. Взета му е кръвна проба за алкохол. Причините и обстоятелствата, довели до катастрофата, се изясняват от разследващ полицай в Районното управление на МВР в града. Образувано е досъдебно производство.", "date": "2019.04.03", "title": "Пловдив: 44-годишен мъж е в болница след катастрофа в Стамболийски"}
{"url": "http://www.focus-news.net/news/2019/04/03/2642280/gabrovo-spomagatelna-postroyka-e-goryala-v-dvor-na-kashta-v-grada-ognebortsite-sa-reagirali-i-na-nyakolko-signala-za-zapaleni-suhi-trevi-i-otpadatsi-v-oblastta.html", "text": "Спомагателна постройка е горяла в двор на къща в Габрово. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Съобщението за пожар на ул. „Момина скала“ е получено малко след 17.00 часа. Няма пострадали. Нанесени са материални щети. Причината за пожара е небрежност при боравене с открит огън. В гасенето на пожара са участвали два противопожарни автомобила и седем пожарникари от Районната служба в Габрово. \r\nПрез изминалото денонощие пожарникарите са реагирали и на няколко сигнала за запалени сухи треви и отпадъци на територията на областта. От Регионална дирекция „Пожарна безопасност и защита на населението“ – Габрово посочват, че с настъпването на пролетта и повишаването на дневните температури започва почистването на дворове, вилни имоти, земеделски земи от горими отпадъци. Сухата растителност се пали, без да се спазват необходимите мерки за пожарна безопасност и пламъците могат да засегнат сгради, земеделски или горски насаждения, а също застрашават човешки живот. Въпреки нормативните документи, заповеди и инструкции целящи повишаване на пожарната безопасност през пролетния сезон, всяка година се намират недобросъвестни граждани, които ги пренебрегват и нарушават. Безобидни на вид запалвания са причина за развитие на големи пожари, които изпепеляват вилни и стопански постройки, горски масиви и насаждения. \r\nНадежда КРЪСТЕВА", "date": "2019.04.03", "title": "Габрово: Спомагателна постройка е горяла в двор на къща в града, огнеборците са реагирали и на няколко сигнала за запалени сухи треви и отпадъци в областта"}
{"url": "http://www.focus-news.net/news/2019/04/03/2642279/kardzhali-57-godishna-zhena-e-udarena-ot-avtomobil-na-peshehodna-pateka-na-krastovishteto-na-bul-belomorski-i-ul-zavodska.html", "text": "57-годишна жена е ударена от автомобил на пешеходна пътека на кръстовището на бул. „Беломорски“ и ул. „Заводска“ в Кърджали. Това съобщиха от пресцентъра на  ОДМВР-Кърджали . Пешеходката е била блъсната малко след 14.00 часа вчера от лек автомобил, управляван от 52-годишен водач, на кръстовището между бул. „Беломорски“ и ул. „Заводска“ в града, докато пресичала на пешеходна пътека. Жената е транспортирана до Спешното отделение и след преглед е освободена. Тестът за алкохол на шофьора е с отрицателен резултат.", "date": "2019.04.03", "title": "Кърджали: 57-годишна жена е ударена от автомобил на пешеходна пътека на кръстовището на бул. „Беломорски“ и ул. „Заводска“"}
{"url": "http://www.focus-news.net/news/2019/04/03/2642277/valeri-simeonov-nfsb-prezidentat-prekaleno-dalboko-nagazi-v-politicheskata-kal.html", "text": "Президентът прекалено дълбоко нагази в политическата кал. Това каза пред журналисти лидерът на НФСБ Валери Симеонов пред журналисти във връзка със свикания на 8 април КСНС от президента Румен Радев за борбата с корупцията във високите етажи на властта, предаде репортер на  Агенция „Фокус“ . „Това смятам аз. Можеше да запази рейтинга си, но явно има някакви други цели. Негово право, негова работа. Не бих желал да го коментира“, допълни още Симеонов.   \r\nЛидерът на НФСБ посочи, че няма да ходи на Консултативния съвет. „Как да ходя като не съм член на този съвет? Аз съм депутат“, заяви още Симеонов. \r\nДеница КИТАНОВА", "date": "2019.04.03", "title": "Валери Симеонов, НФСБ: Президентът прекалено дълбоко нагази в политическата кал"}
{"url": "http://www.focus-news.net/news/2019/04/03/2642283/rumen-petkov-abv-pravi-chest-na-osnovatelite-na-dvizhenieto-za-mir-che-posochvat-bez-zaobikalki-dvoynite-standarti-i-pogazvaneto-na-mezhdunarodnoto-pravo.html", "text": "Прави чест на председателя на Движението за мир Пламена Заячка и основателите на инициативата, че посочват без заобикалки двойните стандарти и погазването на международното право. Това каза председателят на АБВ Румен Петков по време на представянето на Световното Движение за мир пред медии и представители на дипломатическия корпус, предаде репортер на  Агенция „Фокус“ . „Фактът, че днес сред нас има посланици от 4 континента, е достатъчно показателен за значението на темата за мира“, заяви Петков. „Като че ли общественото мнение, поне в Европа, преди 90-а година беше много мобилизирано на тема „Мир“, в сравнение със следващия период. Фактът, че днес Пламена ни представя практически първото международно, световно движение за мир от 90-а година насам, е достатъчно показателен. Ние сме готови да честваме всякакви юбилеи, подминавайки събития, които са оставили трайни, лоши следи за всички нас“, отбеляза още той. Петков даде пример с отминалата преди няколко дни 20-годишнина от Бомбардировките на Югославия от НАТО. „Ние не бива да забравяме 10-годишния икономически натиск върху Сърбия или Югославия. На нас, на Балканите, на Югоизточна Европа какво ни даде ембаргото върху съседната наша страна? Милиардните икономически щети, които те преживяха, бомбардировките,  унищожили не малка част от инфраструктурата им, на региона тази санкция даде контрабанда – контрабандата на алкохол, цигари, която позволи трафика на наркотици. Тоест това беше един изключително тежък удар върху Европа“, посочи Петков. „И всичко това беше обобщено със стремежа да се гарантират правата и свободите на гражданите на Косово. Тогава ООН, ЕС и НАТО казаха, че Косово не може да има своя армия. Преди 2 месеца Косово обяви, че ще създава своя армия и на другия ден буквално САЩ започнаха да въоръжават тази армия. Тези двойни стандарти и погазване на международното право, прави чест на Пламена и основателите на Движението, че ги казват с истинските им имена, без заобикалки“, заяви лидерът на АБВ. Той благодари на представителите на дипломатическите мисии и на всички, ангажирани като посланици на мира и с тази кауза,  която по-думите му заслужава много по-широка подкрепа.    \r\nВесела АЛЕКСАНДРОВА", "date": "2019.04.03", "title": "Румен Петков, АБВ: Прави чест на основателите на Движението за мир, че посочват без заобикалки двойните стандарти и погазването на международното право"}
{"url": "http://www.focus-news.net/news/2019/04/03/2642284/valeri-simeonov-nfsb-ako-byah-na-myastoto-na-predsedatelya-na-kpkonpi-shtyah-da-se-otteglya-za-da-ne-precha-na-razsledvaneto.html", "text": "Ако бях на мястото на председателя на КПКОНПИ, щях да се оттегля да не преча на разследването, но не съм Пламен Георгиев и не мога да говоря от негово име. Това каза пред журналисти лидерът на НФСБ Валери Симеонов във връзка с казуса с имотната декларация на председателя на КПКОНПИ Пламен Георгиев, предаде репортер на  Агенция „Фокус“ . На въпрос дали трябва да бъде оттеглено доверието от него, Симеонов отговори: „Колко ще говорим за председателя на КПКОНПИ? Нека да си установи там, каквото има“, заяви още той и посочи,ч е трябва да се види дали има нарушения. „Има спор дали тази тераса била негова или не била негова“, посочи Симеонов.  \r\nДеница КИТАНОВА", "date": "2019.04.03", "title": "Валери Симеонов, НФСБ: Ако бях на мястото на председателя на КПКОНПИ, щях да се оттегля, за да не преча на разследването"}
{"url": "http://www.focus-news.net/news/2019/04/03/2642286/kardzhali-detsa-shte-zalesyavat-noviya-park-v-grada-v-ramkite-na-kampaniyata-lesnichey-za-edin-den.html", "text": "Деца от училище „Кл. Охридски“ ще засадят дървета в Парк Арпезос-Север 3“ в Кърджали в рамките на кампанията „Лесничей за един ден“. Това съобщи за  Радио „Фокус“  Любомир Джисов, зам.-директор на Държавно ловно стопанство „Женда“. Залесяването ще се осъществи в четвъртък и е част от инициативите за Седмицата на гората, която тази година се провежда под мотото „140 години история и традиции в грижата за бъдещето на гората!”.  \r\nЛесничеят Теодора Петкова информира, че 10 фиданки, подходящи за парковете, са осигурени от разсадника на ловното стопанство, а след засаждането им ще бъдат организирани игри, свързани с вида на дърветата и със създаването и опазването на горите.", "date": "2019.04.03", "title": "Кърджали: Деца ще залесяват новия парк в града в рамките на кампанията „Лесничей за един ден“"}
{"url": "http://www.focus-news.net/news/2019/04/03/2642285/ohrid-news-v-kashtata-muzey-na-hristo-uzunov-dyado-na-pokoyniya-krasimir-uzunov-v-ohrid-shte-se-provede-vazpominanie-na-makedonskiya-istorik-gotse-angelichin-zhura.html", "text": "На 3 април, сряда, в къщата музей на дядото на покойния Красимир Узунов – Христо Узунов, ще се проведе възпоменание по повод смъртта на известния в Македония историк на изкуството и изтъкнат учен Гоце Ангеличин Жура, съобщава  македонският портал Ohrid News . \r\nВъзпоминанието е организирано от НУ Завод и Музей Охрид, в който Гоце Жура прекарва цялата си кариера. \r\nЩе бъде отворена и книга на траур. Агенция „Фокус“ припомня:  Христо (Дуле) Димитров Узунов с псевдоними Арсени Мъглата, Дуле баба, Самуил Езерски, Самуил Салямо е български революционер, охридски войвода и член на Вътрешната македоно-одринска революционна организация. Той е дядо на покойния президент на Агенция и Радио „Фокус“ Красимир Узунов. \r\nХристо Узунов е роден на 22 октомври 1878 година в Охрид. Баща му Димитър Узунов е дългогодишен учител и борец за независима църква, близък и родственик на Григор Пърличев, а майка му Анастасия Узунова произхожда от стария стружки възрожденски род Чакърови, дъщеря на Георги Чакъров, и е първа братовчедка на Христо Матов и Милан Матов. Христо Узунов заедно с двамата си по-малки братя Андон и Ангел (също дейци на ВМОРО) е възпитаван от майка си в духа на патриотизма. След завършването на основното училище в Охрид учи педагогическа специалност в Солунската българска мъжка гимназия през 1894 – 1895. Там е привлечен към ВМОРО от Даме Груев и ръководи ученическия бунт от 1896 година в гимназията. Завършва в 1896 година. След това в 1896 – 1898 година е български учител в Охрид. На 5 август 1898 г. Методи Патчев, с помощта на Христо Узунов и Кирил Пърличев, сина на Григор Пърличев, убива в центъра на Охрид сърбоманина Димитър Гърданов, в чиято къща е отворено сръбско училище. Христо Узунов, заедно със съмишлениците си, е арестуван и лежи 9 месеца в затвор. В периода януари 1902 – март 1903 година е повторно затворен в Битолския затвор. С излизането си от затвора става член на Околийското ръководно тяло и заема мястото на току що убития охридски войвода Тома Давидов. \r\nХристо Узунов е делегат на Смилевския конгрес и поддържа тезата, че населението още не е готово за въстание. Въпреки това той е избран за член на Охридското горско революционно началство[5] и началник на всички бойни сили в охридския район и взима участие в боевете при Сирулски рид и село Куратица срещу турската войска по време на Илинденско-Преображенското въстание. След въстанието от записките му са ясни имената на всичките 478 загинали в Охридско и Стружко. \r\nНа Прилепския конгрес на ВМОРО от 1904 година е определен за организатор и ревизор на четите в Охридско, Стружко и Кичевско. В следвъстаническия период, Узунов обикаля с четата си и в Кичевско и главно се сражава с представители на Сръбската въоръжена пропаганда[6]. \r\nГеорги Попхристов описва Христо Узунов така: \r\n„Където и да отидехме, все за поп го считаха, понеже не го познаваха, и аз за такъв го представях. Колко баби му целуваха ръка и благоговееха пред него. Узунов беше доста представителен с брадата, висок и пълен, пък беше и комик. Често пъти правеше изненада на домакините, като си сваляше расото и се покажеха четнишките му дрехи – дебърска носия. Не го мързеше никак да пише. Постоянно ще го видиш с молив в ръцете. Беше винаги весел и често пъти подхвърляше весели шеги. Неприятните новини всякога посрещаше с хпаднокръвие. Много употребяваше думата „лятифе“, за да буди веселост и смях. С него не само бяхме другари по идея, но се познавахме и като ученици от Солун, заедно свършихме, а също така и в затвора лежахме заедно една година. Той беше извънредно честен и искрен, особено към другари и приятели. В окръга аз нямах по-близки и по-близки другари от него и Георги Сугарев. Напълно се разбирахме по всички въпроси на делото. У всички нас господсташе идеализъм. Като идеалисти загинаха и двамата в борбата“. \r\nПрез нощта между 23 и 24 април 1905 година четата на Христо Узунов и Петър Георгиев е обградена от турски аскер в село Цер. След като изразходват всичките си муниции, Христо Узунов пише предсмъртно писмо, и заедно с 12-те си четници, между които и войводата Ванчо Сърбаков, решават да се самоубият, като не допускат турците да ги хванат живи. В едно от последните си писма пише „Смърт за Сарафов“ по повод домогванията на Борис Сарафов в Битолско. \r\nза Христо Узунов се пеят много песни, на негово име са кръстени улици, училища и други в България и Република Македония. Родната му къща в Охрид е превърната в музей, а в градския парк има поставен бюст. В село Цер гробът на войводата и четниците му се поддържа и е в добро състояние. Семейният архив на Димитър, Ангел и Христо Узунови днес се съхранява в Българския исторически архив на Националната библиотека „Св. св. Кирил и Методий“ в София. От 1946 г. във фонда на НВИМ се съхранява знамето, което е било връчено на Узунов и с него Узунов и районната му чета действат в Охридско, Дебърско и Стружко. \r\nПетър Карчев пише за Узунов: \r\n„\tТой беше от малцината илинденски войводи, които не забегнаха в България или друга някоя балканска държавица. Остана при своя беден, разорен, опожарен, ограбен и покрусен от пропадането на революционната акция народ... пъргав, с решително изражение на очите, красив, левент, готов при пръв зов на страдащия народ да изпълни революционния си дълг докрай.  \r\n Превод и редакция:", "date": "2019.04.03", "title": "Ohrid News: В къщата музей на Христо Узунов – дядо на покойния Красимир Узунов, в Охрид ще се проведе възпоминание на македонския историк Гоце Ангеличин Жура"}
{"url": "http://www.focus-news.net/news/2019/04/03/2642289/polk-doychin-stoyanov-moshtni-gradonosni-oblatsi-veroyatno-sa-prichinili-katastrofata-v-severna-makedoniya.html", "text": "Неблагоприятни метеорологични условия вероятно са основната причина за самолетната катастрофа с български граждани в Македония. Това каза за дневния информационен блок „Добър ден“ на  Радио „Фокус“  полк. Дойчин Стоянов, бивш началник на „Инспекцията по безопасност на полетите“ във Военновъздушните сили. “От главния авиометеорологичен център на българските Военновъздушни сили получих информация за състоянието на обстановката на летищата Охрид и Скопие за вчерашния ден в часовете, в които е станал инцидентът. Там е имало мощни градоносни облаци. Вследствие на тези облаци е имало и много силни, падащи ветрове във височината. Имайки предвид, че „Чесна“ е едномоторен самолет, с четирима човека, вероятно е имало и  багаж – всичко това оказва влияние върху устойчивостта му”, обясни полк. Дойчин Стоянов. Той  уточни, че максималната натовареност на такъв тип самолет е 1800 кг. Според него той вероятно е бил на гранични параметри по отношение на натоварването предвид пътуващите в него четирима души и техния багаж. Липсата на черна кутия в този тип самолет предполага обстойно изследване на целия процес – от вземането на решение за провеждане на полета до самия инцидент, добави полк. Стоянов. \r\nЕвелина БРАНИМИРОВА", "date": "2019.04.03", "title": "Полк. Дойчин Стоянов: Мощни градоносни облаци вероятно са причинили катастрофата в  Северна Македония"}
{"url": "http://www.focus-news.net/news/2019/04/03/2642290/varna-rayonnata-prokuratura-predade-na-sad-zatvornik-za-byagstvo-ot-vanshen-obekt-kadeto-rabotel.html", "text": "Лишеният от свобода Сюлейман С. е предаден на съд с обвинителен акт на Районната прокуратура във Варна за това, че на 9 октомври миналата година се отклонил от външен обект, където работел. Това съобщиха от  Апелативна прокуратура-Варна . 46-годишният затворник ще отговаря за престъпление по член 297, ал. 1 от НК, за което законът предвижда наказание до 3 години лишаване от свобода.  \r\nМъжът изтърпявал наказание от 4 години и половина лишаване от свобода, което му било наложено по наказателно дело на Добричкия районен съд. В затвора Сюлейман влязъл на 14 март 2016 г. Срокът на лишаването от свобода трябвало да изтърпи в затворническото общежитие в село Разделна. Първоначално осъденият полагал доброволен труд в района на общежитието, а впоследствие бил изведен на външен обект със заповед на началника.  \r\nПо време на обедната почивка на 9 октомври 2018 г. Сюлейман напуснал обекта. Бил обявен на общодържавно издирване. Седмица по-късно 46-годишният беглец бил открит в необитаема къща в село Божурово. Мъжът бил задържан и приведен във варненския затвор, а след това преместен в затвора в Белене.   \r\nПредстои делото срещу него да бъде насрочено за разглеждане във Варненския районен съд.", "date": "2019.04.03", "title": "Варна: Районната прокуратура предаде на съд затворник за бягство от външен обект, където работел"}
{"url": "http://www.focus-news.net/news/2019/04/03/2642274/kmetat-na-sofiya-yordanka-fandakova-vrachi-11-novi-znamena-na-stolichni-uchilishta-po-povod-140-godishninata-ot-obyavyavaneto-na-sofiya-za-stolitsa-na-balgariya.html", "text": "На пл. „Свети Александър Невски“ кметът на София Йорданка Фандъкова връчи 11 нови знамена на столични училища по повод 140-годишнината от обявяването на София за столица на България, предаде репортер на  Агенция „Фокус“ . Церемонията по освещаването беше извършена от Белоградчишки епископ Поликарп - викарий на Софийския митрополит. В тържественото освещаване на знамената участие взеха Националната гвардейска част, Гвардейският представителен духов оркестър, Представителният ансамбъл на въоръжените сили и представители на Софийската Света митрополия. \r\nНа събитието присъстваха още зам.-кметът на София доц. д-р Тодор Чобанов, министърът на образованието и науката Красимир Вълчев, народни представителите, общински съветници и др.  \r\nДаяна ДЮЛГЕРОВА", "date": "2019.04.03", "title": "Кметът на София Йорданка Фандъкова връчи 11 нови знамена на столични училища по повод 140-годишнината от обявяването на София за столица на България"}
{"url": "http://www.focus-news.net/news/2019/04/03/2642291/valeri-simeonov-nfsb-vnesli-sme-promeni-v-nakazatelniya-kodeks-za-drastichno-uvelichavane-na-sanktsiite-za-prichinilite-smart-na-patya.html", "text": "Причинилият смърт на пътя трябва да носи своите последствия в много по-голяма степен. Това каза пред журналисти лидерът на НФСБ Валери Симеонов, предаде репортер на  Агенция \"Фокус\" . По повод  внесен от него законопроект за промени в Наказателния кодекс, Симеонов посочи, че той включва драстично увеличаване на санкциите с оглед на това, че към настоящия момент причинителите на тежки ПТП биват до голяма степен омаловажавани от съдебните институции. По думите му за това се използват различни похвати и възможности. „Смятаме, че причинилият смърт трябва да носи своите последствия в много по-голяма степен“, допълни Симеонов.  \r\nВъв връзка с промените в Закона за социално подпомагане, които бяха приети на първо четене  лидерът на НФСБ коментира, че философията на всяко общество е, че трябва да има норми и за неспазването им да има санкции. „Колкото да звучи репресивно – такъв е смисълът на всеки закон. Ако нямаше санкции, никой от нас нямаше да ходи с колани. Ако нямаше санкции, всеки щеше да преминава на червено. Категорично не съм съгласен с тезата на ДПС, които предпочитат насърчителните мерки. Няма как за това, че си си сложил колана, някой да ти даде 5 лв.“, допълни Симеонов и уточни, че същото е и с децата. „Връщането на 43 хил. деца в образователната система за миналата година е в резултат не на насърчителни, а на санкциониращи мерки. Така че като цяло философията на двата законопроекта – „Обединени патриоти“ и ГЕРБ е в тази посока“, допълни лидерът на НФСБ. \r\nДеница КИТАНОВА", "date": "2019.04.03", "title": "Валери Симеонов, НФСБ: Внесли сме промени в Наказателния кодекс за драстично увеличаване на санкциите за причинилите смърт на пътя"}
{"url": "http://www.focus-news.net/news/2019/04/03/2642293/ministar-predsedatelyat-boyko-borisov-se-sreshtna-sas-starozagorskiya-mitropolit-kiprian.html", "text": "Министър-председателят Бойко Борисов се срещна със старозагорския митрополит Киприан в качеството му на ръководител на Комисията за уреждане на статута на Македонската православна църква-Охридска архиепископия (МПЦ). Това съобщиха от  правителствената информационна служба . \r\nКомисията беше създадена в края на 2017 г. след искане на МПЦ Българската православна църква да съдейства за уреждане на статута й. \r\nПо време на срещата между министър-председателя Борисов и митрополит Киприан беше уточнен начинът, по който ще бъде предаден донесения от Йерусалим великденски благодатен огън от българска страна на представител на македонската църква. За първи път Северна Македония получи благодатния огън от България миналата година. \r\nТази година старозагорският владика Киприан ще донесе благодатния огън от Йерусалим у нас. В тази връзка в правителствения самолет с българската делегация ще пътува македонски епископ, което се осъществява по изричната молба на Македонската православна църква.  \r\nНа срещата митрополит Киприан запозна премиера Борисов със състоянието на храмовете в Старозагорската епархия и по-конкретно – с храм-паметник „Рождество Христово“ към шипченския манастир. „Правителството винаги е подкрепяло Българската православна църква и ще продължи да го прави“, посочи министър-председателят Борисов. От своя страна старозагорският митрополит Киприян поднесе поздравления и благодарност към премиера Бойко Борисов за отличните църковно-дипломатически отношения между правителството на България и Българската православна църква.", "date": "2019.04.03", "title": "Министър-председателят Бойко Борисов се срещна със старозагорския митрополит Киприан"}
{"url": "http://www.focus-news.net/news/2019/04/03/2642295/veliko-tarnovo-momiche-na-16-i-mazh-na-29-godini-postradali-pri-katastrofata-pri-zlataritsa-sa-nastaneni-v-reanimatsiyata-na-oblastnata-bolnitsa.html", "text": "Двама от пострадалите при катастрофата при Златарица тази нощ, момиче на 16 и мъж на 29 години, са настанени в Реанимацията на областната болница във Велико Търново, съобщиха от  МОБАЛ „Д-р Стефан Черкезов“ . И двамата са без опасност за живота. Останалите четирима пострадали при инцидента са прегледани в Спешното отделение на здравното заведение и са освободени за домашно лечение.", "date": "2019.04.03", "title": "Велико Търново: Момиче на 16 и мъж на 29 години, пострадали при катастрофата при Златарица, са настанени в Реанимацията на областната болница"}
{"url": "http://www.focus-news.net/news/2019/04/03/2642282/blagoevgrad-okrazhniyat-sad-shte-razgleda-na-4-april-obzhalvane-na-nalozhenata-myarka-za-neotklonenie-spryamo-zadarzhanata-pri-spetsaktsiya-v-odmvr-rozalina-kyoseva.html", "text": "Окръжен съд-Благоевград ще разгледа на 4 април обжалване на наложената мярка за неотклонение „задържане под стража“ спрямо задържаната при спецакция в ОДМВР Розалина Кьосева. Това съобщи за  Радио „Фокус“-Пирин  Борислав Ковачки, районен прокурор на Благоевград. На 27 март след 4-часово заседание при закрити врата Окръжен съд-Благоевград взе решение да остави Кьосева в ареста. „Фокус“ припомня: На 25 март екипи на дирекция „Вътрешна сигурност“ в МВР и Прокуратурата извършиха специализирана акция в ОДМВР – Благоевград, при която бе задържан разследващия полицай в 1 Районно управление на МВР – Благоевград – Розалина Кьосева, срещу която бяха повдигнати 4 обвинения. \r\nНатали СТЕФАНОВА", "date": "2019.04.03", "title": "Благоевград: Окръжният съд ще разгледа на 4 април обжалване на наложената мярка за неотклонение спрямо задържаната при спецакция в ОДМВР Розалина Кьосева"}
{"url": "http://www.focus-news.net/news/2019/04/03/2642287/skopie1-makedoniya-makedontsite-stignaha-do-padnaliya-samolet-na-semeystvo-boshnakovi-aktsiyata-prodalzhava.html", "text": "От сряда сутринта активно се работи за изваждане на телата и оглеждане на мястото на падането на самолета на семейство Бошнакови във вторник. Екипи на местното вътрешно министерство, съвместно с Комисията за разследване на авиационни произшествия, са стигнали на мястото на падането на „Чесната“, а на мястото присъства и прокурор, съобщава  електронната медия „Скопие1“ . \r\n Превод и редакция:", "date": "2019.04.03", "title": "„Скопие1“ (Македония): Македонците стигнаха до падналия самолет на семейство Бошнакови, акцията продължава"}
{"url": "http://www.focus-news.net/news/2019/04/03/2642296/zhana-chakarova-shukerska-bchk-kardzhali-nad-150-dushi-sa-podkrepeni-chrez-kampaniyata-velikden-za-vseki-dari-praznik-na-baba-i-dyado-prez-poslednata-godina.html", "text": "Над 150 души са получили дарения от храни по кампанията „Великден за всеки – дари празник на баба и дядо“ през миналата година. Това каза за  Радио „Фокус“  директорът на Секретариата на Областния съвет на Български червен кръст  в Кърджали Жана Чакърова-Шукерска. „Ние сме партньори по кампанията, вече за четвърта година тя се провежда под патронажа на омбудсмана на България Мая Манолова. На територията на Кърджалийска област и община сме партньори с тукашния омбудсман“, поясни Жана Чакърова-Шукерска. Тя допълни, че вече има изпратени писма до хранителните вериги от град Кърджали. „В сайта на БЧК са публикувани банковите сметки, по които фирми и граждани могат да правят онлайн дарения, а също  и по телефона, чрез СМС на 1255. Миналите година се отзоваха всички големи търговски вериги в Кърджали, а средствата бяха предадени на хората от Домашен социален патронаж в Кърджали“, каза още Жана Чакърова. Що се отнася за финансовата част - за паричните средства в лева - списъците с тези, които имат право да получат финансова подкрепа, се подготвят от НОИ и чрез Български пощи се получават под формата на ваучери, обясни Жана Чакърова-Шукерска. „Част от фирмите директно превеждат пари по банковата сметка на БЧК.  Как да се разпределят набраните средства се уточнява на национално ниво. Двадесет от най-големите фирми в областта трябва вече да са получили писмата, като някои от тях са направили изненадващо големи дарения през предходната година“, отбеляза Жана Чакърова-Шукерска. Така пенсионери с ниски пенсии ще могат да посрещнат големия празник без притеснения. Партньори на инициативата, освен Български червен кръст  и Националният осигурителен институт, са още „Български пощи“ ЕАД, Българска хранителна банка, Държавната агенция за безопасност на храните, Национален алианс за работа с доброволци, Национално сдружение „Младежки глас“. \r\nДарина ДЕЕНИЧИНА", "date": "2019.04.03", "title": "Жана Чакърова-Шукерска, БЧК-Кърджали: Над 150 души са подкрепени чрез кампанията „Великден за всеки – дари празник на баба и дядо“ през последната година"}
{"url": "http://www.focus-news.net/news/2019/04/03/2642297/tass-ukrayna-zabrani-direktnite-poleti-s-rusiya.html", "text": "Украинското правителство забрани всички директни полети до и от Русия, съобщава  ТАСС . \r\nОчаквайте подробности! \r\n Превод и редакция:", "date": "2019.04.03", "title": "ТАСС: Украйна забрани директните полети с Русия"}
{"url": "http://www.focus-news.net/news/2019/04/03/2642292/makfaks-makedoniya-skopskata-prokuratura-izvarshva-ogled-na-myastoto-na-padaneto-na-samoleta-s-balgarskoto-semeystvo.html", "text": "Скопската прокуратура извършва оглед на мястото на падането на самолета на семейство Бошнакови. Двама прокурори от сутринта са на оглед в района на планина Якубица, където във вторник привечер падна самолета с четиричленното семейство, съобщава  македонската агенция „Макфакс“ . \r\nОрганите на реда извършват огледа заедно с екипи на Министерството на вътрешните работи, съдебна медицина и други отговорни институции, като те трябва да излязат със заключение за причините, причинили падането на самолета. \r\n Превод и редакция:", "date": "2019.04.03", "title": "„Макфакс“ (Македония): Скопската прокуратура извършва оглед на мястото на падането на самолета с българското семейство"}
{"url": "http://www.focus-news.net/news/2019/04/03/2642299/smolyan-pozhari-v-suhi-trevi-elektricheski-stalb-komin-na-kashta-i-gazova-butilka-sa-gasili-ognebortsite-v-oblastta.html", "text": "Пожари в сухи треви, електрически стълб, комин на къща и газова бутилка са гасили огнеборците в област Смолян на 2 април. Това съобщиха от пресцентъра на  ОДМВР – Смолян . В 20.32 ч. на тел. 112 е получен сигнал за пожар на електрически кабели на стълб на ул. „Капитан Петко Войвода“ в Доспат. Предполагаемата причина е късо съединение. Унищожен е около 5 м електрически кабел 2×16 кв., 5 м оптичен кабел, 5 м коксиален кабел. Спасен е един лек автомобил.   \r\nВ 16.29 ч. на тел. 112 е получен сигнал за пожар на сухи треви в местността Бъзивото в землището на село Чавдар. Причината е небрежност при боравене с открит огън. Няма унищожено имущество, спасени са около 50 дка иглолистна гора.  \r\nВ 17.00 ч. на тел. 112 получен сигнал за пожар в комин на къща на ул. „Пирин“ №29 в Девин, собственост на 76-годишен мъж. Причината е непочистен комин. Няма унищожено имущество, спасена е къщата.  \r\nВ 12.36 ч. на тел. 112 е получен сигнал за битов инцидент – запалена газова бутилка. Инцидентът е станал в дома на 29-годишен мъж от Рудозем, на ул. „Хан Крум“. Причината е техническа неизправност. Спасена е сградата.", "date": "2019.04.03", "title": "Смолян: Пожари в сухи треви, електрически стълб, комин на къща и газова бутилка са гасили огнеборците в областта"}
{"url": "http://www.focus-news.net/news/2019/04/03/2642281/yordanka-fandakova-kmet-na-sofiya-izklyuchitelno-malko-sa-gradovete-koito-za-140-godini-sa-postignali-takova-razvitie-kato-sofiya.html", "text": "Изключително малко са градовете, които за 140 години са постигнали такова развитие като София. Това каза кметът на София Йорданка Фандъкова по повод 140-годишнината от обявяването на София за столица на България, предаде репортер на  Агенция „Фокус“ . „Преди 140 години на днешната дата, Учредителното събрание избира София за столица на свободна България“, посочи тя, като обясни, че градът е избран заради своето стратегическо място, което е предимство и днес. „София е избрана, защото е и духовно средище. През 19 век тук се намира едно от най-добре уредените училища. То привлича ученици от Македония, Тракия и Северна България. София и днес е образователен център на България“, отбеляза тя. По думите ѝ от 2 училища през 1879 г., сега имаме 229 и 23 университета. „Именно заради това София заслужава да бъде двигателят на развитието и не само административната, но и просветна столица на България. Вие - образованите младите хора, които учите, мечтаете и откривате живота правите този град  с настояще и бъдеще. Всички тези компании които идват тук и отварят офиси идват заради вас. Вашата смелост и хъс са бъдещето на този град. Обичайте този град, защото вие го правите и променяте, правите го такъв какъвто искате да бъде“, коментира Фандъкова. „Изключително малко са тези градове, които за такъв малък исторически период са постигнали такова развитие. София е столица на 140 години и древен град с хилядолетна история“, допълни тя.  \r\nДаяна ДЮЛГЕРОВА", "date": "2019.04.03", "title": "Йорданка Фандъкова, кмет на София: Изключително малко са градовете, които за 140 години са постигнали такова развитие като София"}
{"url": "http://www.focus-news.net/news/2019/04/03/2642298/evrodeputatat-petar-kurumbashev-logikata-na-paketa-mobilnost-e-nasheto-si-e-nashe-a-chuzhdoto-e-obshto.html", "text": "Изпълнихме заръките на председателя Антонио Таяни и намалихме с цели 99 внесените предложения по пакета „Мобилност“. Сега вече не са 1224, а само 1125. Това каза евродепутатът Петър Курумбашев, член на Делегацията на българските социалисти в Европейския парламент, в предаването „Денят започва“ по БНТ, съобщиха от  пресофиса на евродепутата .  \r\n„Правилникът казва, че когато едно предложение получи повече от една трета от гласовете, то отново трябва да отиде в пленарна зала. Сега особено държим тези 1125 предложения да бъдат гласувани едно по едно в пленарна зала, за да се уважава върховенството на закона в Европейския парламент. Другата страна, която се опитва да погази всякакви процедури от самото начало на гледането на пакета „Мобилност“, ще се опита да вкара тези предложения в блокове (така, както се опитаха и миналата седмица), но сами разбирате, че няма как 1125 предложения да бъдат „смачкани“ в 5 блока. \r\n„Снощи нашият любезен опонент - г-н Исмаил Ертуг (докладчикът от страна на СиД) - е написал писмо, в което казва именно, че предложенията трябва да бъдат гласувани в блокове, ние написахме обратното писмо и ще държим да се гласува изменение по изменение“, коментира още Курумбашев.  \r\n„Като имаме предвид, че вчера гласуването продължи пет часа и го проведохме около 50 души, много е интересно, ако се спази правилникът, колко време ще продължи гласуването в пленарна зала, в което ще участват около 600 или 700 евродепутати“. \r\nНа коментар на водещата, че г-н Ертуг е представител на социалистите в Европейския парламент, Курумбашев посочи, че позицията на г-н Ертуг се поддържа от френските и немските евродепутати от Европейската народна партия. „Да не би те да са станали социалисти? Аз лично не вярвам. Очевидно е, че разделението е по държави и е очевидно, че става въпрос за нещо друго, много неприятно - под една социална маска очевидно става въпрос за чист протекционизъм, за пазене на пазара и недопускане на нашите фирми на техните пазари. Тук става дума за нещо много просто - когато тези държави правят пари на нашите пазари, тогава трябва да има свободна търговия и свободно движение на хора, стоки и услуги, но когато нашите фирми правят пари на техните пазари, да се загрижим и - както се казва - да плачем на чужд гроб“, смята Курумбашев.  \r\nПо думите на българския евродепутат като Европейски съюз обвиняваме Китай в протекционизъм - те, например, не разрешават каботажа на техни пристанища. В същото време споменатите държави си позволяват същото поведение спрямо Централна и Източна Европа. \"Значи когато ни устройва, пазарът трябва да е свободен. А когато трябва да си защитим нашия пазар, ситуацията става \"нашето си е наше, а чуждото е общо\".", "date": "2019.04.03", "title": "Евродепутатът Петър Курумбашев: Логиката на пакета „Мобилност“ е „Нашето си е наше, а чуждото е общо“"}
{"url": "http://www.focus-news.net/news/2019/04/03/2642301/blagoevgrad-tarzhestveno-be-otbelyazan-finalat-na-mezhdunarodniya-festival-na-izkustvata-utrinna-zvezda-2019-koyto-po-traditsiya-se-provezhda-v-bansko.html", "text": "Тържествено бе отбелязан финалът на Международния фестивал на изкуствата „Утринна звезда“ – 2019, който по традиция се провежда в Банско. Това съобщиха за  Радио „Фокус“-Пирин  от отдел „Култура“ към Община Банско. Фестивалът събра на една сцена таланти от различни възрасти. Началото на събитието бе дадено на 30 март, като тази година „Утринна звезда“ се проведе по по-необичаен начин. Фестивалът бе разделен в два формата – танцов шампионат и творчески арт лагер „Бъдещи звезди“. Даровитите деца се представиха в различни направления като театрално изкуство, музика, изобразително изкуство и танцово изкуство. Децата имаха възможност да посещават класове по техника и репертоар в различни танцови стилове.На финала имаше танци в няколко категории: хип-хоп продукция, кънтри музика, народни танци, джаз продукция. На сцената танцуваха деца от различни възрасти в различни стилове. Всички състави получиха грамоти и медали. Награди и медали тази година грабнаха Танцов състав „Граовчета“, Клуб по диско-балет „Меджик“, Танцова формация „Екстрийм шоу“ и др. Наградени бяха и хореографите Мартин Асев, Денис Костадинов. Президентът на Арт академия „Утринна Звезда“ Кирил Костадинов благодари на Община Банско и кметаГеорги Икономов за любезното домакинство и прекрасните емоции.", "date": "2019.04.03", "title": "Благоевград: Тържествено бе отбелязан финалът на Международния фестивал на изкуствата „Утринна звезда“ – 2019, който по традиция се провежда в Банско"}
{"url": "http://www.focus-news.net/news/2019/04/03/2642303/taregovishte-nad-9-000-lv-sa-otkradnati-ot-kashtata-na-79-godishen-mazh-ot-selo-ostrets.html", "text": "За времето от 30 март до 20.30 ч на 1 април в село Острец, община Търговище, неизвестен извършител е проникнал през незаключена врата в жилището на 79-годишен мъж и е извършил кражба на 9282 лв. Това съобщиха от  ОДМВР-Търговище . По случая е образувано досъдебно производство.", "date": "2019.04.03", "title": "Търеговище: Над 9 000 лв са откраднати от къщата на 79-годишен мъж от село Острец"}
{"url": "http://www.focus-news.net/news/2019/04/03/2642302/dariya-mavrodieva-tsutf-xxii-panair-na-uchebno-trenirovachnite-firmi-posreshta-112-grupi-uchenitsi-i-studenti-ot-sarbiya-makedoniya-moldova-i-albaniya.html", "text": "XXII Панаир на учебно-тренировъчните фирми посреща 112 групи ученици и студенти от Сърбия, Македония Молдова и Албания. Това каза за образователното предаване „Всички в час“ на  Радио „Фокус“  Дария Мавродиева, организатор на Панаира и директор на Центъра за учебно-тренировъчни фирми (ЦУТФ) у нас, който е член на световната мрежа от 2003 година. Тя обърна внимание, че българската мрежа от тренировъчни фирми е най-добре развита в целия географски регион с над 330 тренировъчни предприятия. Тази форма на обучение е изключително интересна и полезна за учениците, отчете Дария Мавродиева. „Учениците аранжират щандове, учат се да бъдат изложители, да посрещат посетители и да водят преговори. Винаги на панаира има специално отделени места, където участниците могат да седнат около масата за преговори – фирмите предварително се записват за тях. Те сключват сделки и извършват плащания. Посетителите на панаира също получават кредитни карти, с които могат да пазаруват от тренировъчните фирми. На събитието ще се извършват дейности като привличане и обслужване на клиенти, документиране и осъществяване на сделка, а след това и отчитането им и извършването на плащания“, разказа Дария Мавродиева и добави, че ден преди Панаира на учебно-тренировъчните фирми, който ще се проведе на 18 и 19 април в Пловдив, предстои и международното състезание Global Enterprise Challenge. Пловдив ще посрещне на 17 април за втора година ученици от различни държави, които ще разрешават поставени от фирмите казуси, обясни тя. Победителите получават възможността да станат студенти в Университета за национално и световно стопанство (УНСС) без приемен изпит, каза още Мавродиева.  \r\nМилослава АНГЕЛОВА", "date": "2019.04.03", "title": "Дария Мавродиева, ЦУТФ: XXII Панаир на учебно-тренировъчните фирми посреща 112 групи ученици и студенти от Сърбия, Македония Молдова и Албания"}
{"url": "http://www.focus-news.net/news/2019/04/03/2642294/ministar-krasimir-valchev-blagodarya-na-vsichki-uchiteli-i-direktori-che-sa-napravili-uchilishtata-v-sofiya-duhovni-sredishta.html", "text": "Благодаря на всички учители и директори, че са направили училищата в София духовни средища. Това каза министърът на образованието и науката Красимир Вълчев по повод 140-годишнината от обявяването на София за столица на България, предаде репортер на  Агенция „Фокус“ . „Радвам се днес да споделя празника с Вас и да бъда тук с толкова много хора от системата на образованието. Поздравления за инициативата на Столична община за освещаването на училищните знамена. Училищното знаме е символ не само на училището, то е символ на миналото и бъдещето на София и образованието. Голяма част от бъдещето и развитието на София се дължи на духовното развитие на града. Днес виждаме, че София се е разраснала най-вече на българските училища“, посочи той. „Благодаря на всички учители и директори, затова, че са направили училищата духовни средища. Големият град има нужда от средища и обединители, да припознаят учениците училищата като общност“, коментира Вълчев. Пожелавам на всички учители да имат увереност и заслужено доверие от страна на цялото общество, за да може да надминем това, което сме постигнали. Успех на всички ученици. Честит празник“, допълни образователният министър.  \r\nДаяна ДЮЛГЕРОВА", "date": "2019.04.03", "title": "Министър Красимир Вълчев: Благодаря на всички учители и директори, че са направили училищата в София духовни средища"}
{"url": "http://www.focus-news.net/news/2019/04/03/2642304/prezidentat-rumen-radev-uchitel-mozhe-da-stane-vseki-no-istinskiyat-pedagog-dostiga-do-sartsata-na-uchenitsite.html", "text": "Учител може да стане всеки, но истинският педагог достига до сърцата на учениците. Това каза президентът Румен Радев, който приветства победителите в конкурса за млади преподаватели \"Най-важният урок. Послание към бъдещите ми ученици\", предаде репортер на  Агенция „Фокус“ . „Учител може да стане всеки, но за да бъдеш педагог, трябват много качества. Учителят достига до съзнанието на учениците, но истинският педагог достига до техните сърца. И именно тази комбинация – на добър учител и добър педагог – може да завладее съзнанието, духа и сърцето на обучаемите. Това е нещото, от което ние имаме нужда, защото вие сте хората, които ще предадете на вашите обучаеми спойващия елемент на нашето общество. Нашите ценности, нашата култура, нашата народопсихология, без което ние бихме живели в един механичен свят“, заяви държавният глава. \r\n„ Светът, в който живеем днес, в който ще живеем утре, става все по-сложен. Ние искаме да видим една успяла, една съвременна, една модерна България за бъдеще. И вие трябва да намерите начин да създадете тази България. Аз се радвам много, че във вашите есета виждам една картина на тази бъдеща България, виждам едни ученици, едни млади хора, които не просто задължително придобиват образование, задължително ходят на училище, а просто задължително придобиват образование. Има огромна разлика в това да посещаваш задължително учебно заведение и да получиш задължително образование. Виждам картина, в която обучаемите не просто ще запаметяват и ще разнасят навсякъде със себе си едни готови знания, а изграждане на млади хора, които имат активно отношение към света. Които си задават въпроси, които търсят информация, които осмислят критично тази информация, които общуват с всички около себе си, които имат компетенции, които имат умения на адаптивност, на творчество и на провокиране на търсене на истината, които градят модела на успешното общество“, каза още Румен Радев.  \r\nпо думите му трябва да мислим за образование извън класната стая, защото както е известно вече, от тези млади хора, които постъпват в училище, 65% от тях ще упражняват професии, които днес ги няма. „Можем само да си представим каква креативност трябва да създадете в тези хора, за да бъдат готови и подготвени. И искам да ви пожелая много сили, много дръзновение, много успех във вашето призвание да бъдете даскали, не просто учители. Да върнете онзи възрожденски образ на даскала, будещ уважение на човек, който се грижи, бди над своите ученици и ги готви за бъдещето, за една просперираща, свободна и модерна България. Още веднъж поздравления за високите отличия. Желая ви успех!“, добави президентът.", "date": "2019.04.03", "title": "Президентът Румен Радев: Учител може да стане всеки, но истинският педагог достига до сърцата на учениците"}
{"url": "http://www.focus-news.net/news/2019/04/03/2642305/tass-ukrayna-zabrani-direktnite-neredovni-poleti-s-rusiya.html", "text": "Правителството на Украйна забрани нередовните авиосъобщения с Русия след посещението в Москва на кандидата за президент на Украйна Юрий Бойко и началника на политическия съвет на партия „Опозиционна платформа – За живот“ Виктор Медведчук. Това решение е взето в сряда по инициатива на Министерството на вътрешните работи на Украйна, предава  ТАСС . \r\nВътрешният министър Арсен Аваков заяви, че те по-рано „са се възползвали от пропуск в украинското законодателство“ и са осъществили директен полет до Москва. Той съобщи, че министерството е инициирало внасяне на изменения в положението за ползване на въздушното пространство, за да „направи невъзможни нередовните полети между Украйна и страната-агресор“. \r\nСъщевременно, съобщи още политикът, тази забрана няма да се разпространява върху възможните полети на мисиите на международните организации, като ОССЕ, ООН и Червеният кръст. \r\n Превод и редакция:", "date": "2019.04.03", "title": "ТАСС: Украйна забрани директните нередовни полети с Русия"}
{"url": "http://www.focus-news.net/news/2019/04/03/2642306/smolyan-shte-bade-domakin-na-natsionalen-turnir-po-sportni-tantsi-i-kupa-balgariya.html", "text": "На 6 април, Смолян ще бъде домакин на Национален турнир по спортни танци и Купа България. Събитието се провежда под патронажа на община Смолян, а организатор е СК Фен-85. Това съобщиха от пресцентъра на  Община Смолян . \r\nПодобно състезание се организира за първи път в нашия град и ще се проведе в Спортна зала „Величко Чолаков” с начален час - 10.00 часа.  \r\nПубликата ще се наслади на танцовите умения на най-добрите двойки в България. Те ще бъдат оценявани от съдии от цялата страна. „Очакваме много хора от цяла България да посетят Смолян и сме се постарали да направим запомнящ се турнир.  \r\nОт четири месеца се подготвяме за това събитие, което се провежда под патронажа на община Смолян без чиято подкрепа нямаше как да успея да направя толкова голяма организация”, коментира организаторката Юлия Порязова. „Очакваме най- добрите двойки да гостуват в нашия град и да ни потопят в магията на танца. Този турнир е съвкупност от работа в екип и ще бъде едно от най- красивите събития в Смолян. СК Фен-85  ще затвърди позицията си  в сферата на  спортните танци.  В турнира ще участват почти всички негови състезатели” , посочи още ръководителката на СК Фен-85. Очакват се над  100 деца от Смолян и областта да се състезават на 6 април.", "date": "2019.04.03", "title": "Смолян ще бъде домакин на Национален турнир по спортни танци и Купа България"}
{"url": "http://www.focus-news.net/news/2019/04/03/2642300/kathimerini-poslanikat-na-sasht-v-atina-pozdravi-tsipras-za-uspeshnata-vizita-v-severna-makedoniya.html", "text": "Посланикът на САЩ в Атина Джефри Пайет поздрави гръцкия премиер Алексис Ципрас за „успешната“ му визита в Северна Македония във вторник, предава  електронното издание на вестник Kathimerini . \r\nПо време на конференция на Асоциацията на панелинските износители в сряда, Пайет заяви, че посещението дава надежда за бъдещето на отношенията между държавите в Европа. \r\nИзданието отбелязва, че Ципрас стана първия гръцки премиер, който отива на официална визита в бившата югорепублика след обявяването на независимостта й през 1991 година. Миналата година двете страни подписаха договор, с който Македония се преименува на Северна Македония. \r\nОсвен това посланикът на САЩ добави, че Вашингтон гледа на Гърция, като на регионален търговски, енергиен и инфраструктурен хъб. \r\n Превод и редакция:", "date": "2019.04.03", "title": "Kathimerini: Посланикът на САЩ в Атина поздрави Ципрас за „успешната“ визита в Северна Македония"}
{"url": "http://www.focus-news.net/news/2019/04/03/2642288/ombudsmanat-maya-manolova-poiska-speshna-sreshta-s-rakovodstvoto-na-ministerstvoto-na-regionalnoto-razvitie-i-blagoustroystvoto-vav-vrazka-sas-zakonnostta-na-stroezha-na-nebostargacha-zlaten-vek.html", "text": "Омбудсманът Мая Манолова поиска спешна среща с ръководството на Министерството на регионалното развитие и благоустройството във връзка със законността на строежа на 34-етажния небостъргач „Златен век“. Това съобщиха от пресцентъра на  Омбудсмана на Република България . Граждани от Инициативния комитет „Лозенец“ се обърнаха за съдействие към Омбудсмана да бъде посредник между тях и отговорните институции, за да получат яснота за валидността на разрешителното за строеж, статута на обектите „ателие“ от значение за предназначението на сградата и категорията на строежа, включително за отговорността на контролните органи по строителството, които изразяват противоречиви становища.  \r\n„Обществените очаквания са породени от противоречивите становища по основния въпрос относно валидността на разрешението за строеж, изразени през последните дни в публичното пространство от органите на централната и местна администрация за разрешаване и контрол на строителството“, пише Мая Манолова в писмото си до регионалния министър Петя Аврамова.   \r\nПрипомняме, че институцията на омбудсмана работи по казуса на небостъргач „Златен век“ още от 2017 г., когато граждани сигнализират Манолова с молба да инициира проверки за намалени отстояния от съседните сгради,  законността на строителното разрешение, книжата и съответствието между изграждането на „Златен век“ и устройствените планове на София. Още тогава институцията на омбудсмана се обръща към ДНСК, столичния кмет и към районния кмет на кв. „Лозенец“, за да проверят случая. Отговор пристига от ДНСК, в който подробно информират, че документите по строежа са в съответствие с българското законодателство.  \r\nНяколко месеца по-късно институцията на омбудсмана е сезирана отново от гражданския комитет, този път по повод методическите указания и опита за тълкуване на закона от страна на зам.-министър на регионалното министерство, включително с молба да бъдат сезирани Регионалната инспекцията по околна среда, Министерството на околната среда и водите и гл. архитект на София за съответствие с нормите на екологичното законодателство. Тогава отговор е получен от Регионалната инспекция по околна среда - София, която констатира, че след направените промени в проекта не са установени нарушения по процедурата за въздействието на околната среда. \r\nТази вечер от 18.30 ч. омбудсманът Мая Манолова ще подкрепи гражданите от кв. „Лозенец“, които за пореден път излизат на протест срещу свръх застрояването, застрояването на зелени площи и незаконното строителство.  \r\nПисмото е публикувано  .", "date": "2019.04.03", "title": "Омбудсманът Мая Манолова поиска спешна среща с ръководството на Министерството на регионалното развитие и благоустройството във връзка със законността на строежа на небостъргача „Златен век“"}
{"url": "http://www.focus-news.net/news/2019/04/03/2642313/violeta-aleksandrova-sobstvenik-na-razsadnik-studovete-zaplashvat-rekoltata-na-kaysiite-i-dzhankite-vav-varnenska-oblast.html", "text": "Студовете заплашват реколтата на кайсиите и джанките във Варненска област. Това каза в интервю за  Радио „Фокус“ – Варна  Виолета Александрова, собственик на разсадник в село Калиманци. Тя отглежда в разсадника си различни видове плодни дървета, сред които круши, ябълки, праскови, кайсии, сливи и някои южни плодове като райска ябълка, киви, дрян, хинап и др. Тя обясни, че ниските температури влияят изключително много върху развитието на дръвчетата, като през 2018 г. дори са имали случай на близо 50% смътност при фиданките по време на зимните студове. По думите  на Виолета Александрова, сланите в сутрешните часове на деня могат да доведат до падане на цветовете твърде рано.  \r\n„Ако говорим за маточните градини, които са вече като големи, плододаващи дръвчета, проблема е кайсиите, защото в момента всички е цъфнало и най-вероятно ще изпадат и ще изхвърлят цветовете, заради студовете. Тук сутрин имаме минус 4 или минус 5 градуса. Другото, което е джанките и техните цветове измръзват при този студ“, каза Виолета Александрова. Тя посочи, че сланите имат благоприятно влияние върху овощните дръвчета, които в момента се развиват, тъй като те задържат нужната влага в почвата. „Очаква се суша. Това вече ще се отрази малко по-късно, за момента не, защото все още има влага. А тези сутрешните роси, слани, помагат на дръвчетата, не им вредят“, заяви Виолета Александрова. По думите й, младите дръвчета до 1 година не са податливи на температурите. „Но малките дръвчета, които са на разсадника, засега нямаме проблеми. Единствения проблем е, че чакаме да изникват костилки, които са засети миналата есен и заради липсата на дъждове, най-вероятно ще закъснеят“, обясни Виолета Александрова.  \r\nПо думите й при липсата на дъждове в следващите месеци, хората, които гледат овощни дръвчета ще трябва да наблегнат изключително сериозно на капковото поливане, тъй като липсата на вода ще забави растежа на фиданките, а те трябва да бъдат минимум 8 милиметра до края на юли, за да могат да бъдат ашладисвани. \r\nБояна АТАНАСОВА", "date": "2019.04.03", "title": "Виолета Александрова, собственик на разсадник: Студовете заплашват реколтата на кайсиите и джанките във Варненска област"}
{"url": "http://www.focus-news.net/news/2019/04/03/2642307/mvr-zadarzhan-e-uchastnik-v-telefonna-izmama.html", "text": "В резултат на предприети незабавни оперативни действия е задържан участник в телефонна измама. Това съобщиха от пресцентъра на  МВР . На 24 март 42-годишна софиянка потърсила съдействие в Девето РУ-СДВР. Потърпевшата разказала, че ден по-рано на домашния й телефон се обадил непознат, който се представил за служител на МВР и заявил, че е необходимо да съдейства на полицията за залавяне на телефонни измамници като предаде определена сума пари. Малко по-късно получила друго обаждане от „лекар в столична болница“, който поискал пари за лечение на непозната жена и й отправил заплахи в случай че откаже да предаде исканата сума. Следвайки указанията на мнимия лекар, жената хвърлила през балкона на жилището си плик с голяма сума пари и друг, съдържащ златни бижута, оценявани на голяма стойност. Ден по-късно - на 25 март, 42-годишната получила ново обаждане от непознати, този път с инструкции къде и как да остави плик с пари. В резултат на предприетите  незабавни заградителни действия, участникът в престъпната схема бил задържан от служители на ГДНП, СДВР и Девето РУ. Установена е самоличността му - 39-годишен, криминално проявен и осъждан за подобни престъпления. При последвали процесуални действия в рамките на образуваното досъдебно производство полицаите намерили и иззели множество патрони и няколко сгъвки с наркотични вещества.  \r\nМъжът е задържан с полицейска мярка до 24 часа, а на иззетите боеприпаси и вещества са назначени експертизи. След доклад на събраните материали в Софийска районна прокуратура, задържаният е привлечен като обвиняем по  чл. 211, вр. чл.210 ал.1 т. 1, вр. чл. 209 ал. 1 от НК. Наложена му е мярка за неотклонение „задържане под стража“.", "date": "2019.04.03", "title": "МВР: Задържан е участник в телефонна измама"}
{"url": "http://www.focus-news.net/news/2019/04/03/2642308/vladimir-moskov-kmet-na-gotse-delchev-obshtata-suma-ot-sabrani-danatsi-prez-2018-godina-e-3-576-906-lv.html", "text": "Общата сума от събрани данъци от Община Гоце Делчев през 2018 година е 3 576 906 лв. Това каза за  Радио „Фокус“-Пирин  Владимир Москов, кмет на Гоце Делчев. Той обясни, че 2 010 000 лв. са средствата събрани от местни данъци и 1 566 000 лв. – от такса битови отпадъци. „От няколко години работим за събирането на местните данъци и такси и в четирите по-големи села на територията на Общината като имаме изнесени работни каси. Това от една страна улеснява жителите на населените места, а от друга пести време, като се разпределя и тежестта между самите служители, които са ангажирани със събирането на данъците. Включихме възможност за плащане на данъците и на касите на EasyPay, както и в интернет платформата Epay, и то от всяко населено място в страната“, коментира той. Владимир Москов допълни, че и през тази година очакват добра събираемост на данъците. \r\nНатали СТЕФАНОВА", "date": "2019.04.03", "title": "Владимир Москов, кмет на Гоце Делчев: Общата сума от събрани данъци през 2018 година е 3 576 906 лв."}
{"url": "http://www.focus-news.net/news/2019/04/03/2642311/blagoevgrad-mr-bricolage-podkrepi-initsiativata-chist-i-zelen-blagoevgrad-ot-nas-zavisi.html", "text": "Търговската верига „Mr. Bricolage“ подкрепи кампанията  „Чист и зелен Благоевград! От нас зависи!“. В знак на солидарност към идеята, инициирана от кмета на Благоевград д-р Атанас Камбитов, „Mr. Bricolage“ осигурява помощни материали за почистване. Това съобщиха от пресцентъра на  Община Благоевград . Сред тях са метли, чували, ръкавици, разсад и градински инструменти. Те ще бъдат разположени на петте определени пункта, за които Община Благоевград и Еко Партнърс също са осигурили материали.  \r\nЩе има шатри в кв. „Еленово“ пред Спортен комплекс „Пирин“, в кв. „Струмско“ срещу магазин „Стоми“, в кв. „Грамада“ пред бившето „Аско Деница“. Шатрата за кв. „Освобождение“ и кв. „Запад“  ще бъде разположена в двора на бившия  механотехникум.  На площад „Македония“ също ще има разположена шатра за раздаване на материали.     Събраните отпадъци следва да бъдат изнесени до най- близките съдове за смесен битов отпадък, а разделно  събраните отпадъци до съдовете за разделно събиране. Ангажиментът за извозване на разделно събрания отпадък е на  Еко Партнърс, а фирма „Биострой“  ще събира чувалите със събран смесен отпадък. \r\nНачалото на кампанията ще бъде поставено на 6 април в 10.30 часа на площад Македония. В 10.00 часа музикантите от „Престо“ ще зарадват благоевградчани с рок, много настроение и енергия.  \r\nОсвен на 6 април, жителите ще могат да се включат в инициативата и на 7,13,14 април.", "date": "2019.04.03", "title": "Благоевград: „Mr. Bricolage“ подкрепи инициативата „Чист и Зелен Благоевград! От нас зависи!“"}
{"url": "http://www.focus-news.net/news/2019/04/03/2642310/plovdiv-nyakolko-naseleni-mesta-v-oblastta-sa-s-narusheno-vodopodavane-zaradi-avarii.html", "text": "Няколко населени места в Пловдивска област са с нарушено водоподаване заради аварии, съобщиха за  Радио „Фокус“-Пловдив  от ВиК-Пловдив. До 17.00 часа жителите на селата Васил Левски, на ул. „32-ра“ №28, Войнягово, Каравелово, на ул. „Панайот Волов“, Момино село, на ул. „3-та“, Крумово, на ул. „Здравец“ №1, Белащица, на ул. „Крайречна“, Помпена станция „Голям чардак“ и Старосел ще са с нарушено водоподаване. Живеещите на ул. „Григор Пърличев“ №19 и ул. „Иван Гарванов“ №46 в Пловдив също ще бъдат с нарушено водоподаване до 17.00 часа. До отстраняване на аварии проблеми с питейната вода ще имат и жителите на селата Брягово и Маноле. \r\nМария РУСЕВА", "date": "2019.04.03", "title": "Пловдив: Няколко населени места в областта са с нарушено водоподаване заради аварии"}
{"url": "http://www.focus-news.net/news/2019/04/03/2642312/sadat-postanovi-efektivni-prisadi-za-trima-obvineni-ot-spetsializiranata-prokuratura-za-uchastie-v-prestapna-grupa-za-danachni-izmami.html", "text": "Три ефективни и една условна присъда наложи Специализираният наказателен съд на четирима участници в организирана престъпна група за данъчни измами - част от международна мрежа за укриване на данъци със седалище в Милано. Това съобщиха от пресцентъра на  Прокуратурата . Три години \"Лишаване от свобода\" при първоначален общ режим получиха ръководителят на групата Зураб Емнадзе (грузински гражданин, законно пребиваващ в България) и съпругата му Росица Емнадзе. Две години при първоначален строг режим постанови съдът за третият участник в групата - Методи Иванов. Той обаче ще трябва да изтърпи и предходно 3-годишно условно наказание, наложено пак от Специализирания наказателен съд, чийто изпитателен срок не е изтекъл. Двегодишна условна присъда получи по делото Красимира Димитрова. \r\nГрупата в България е участвала като посредник в имитации на тристранни търговски операции с малогабаритни стоки с висока цена (телефони, лаптопи и др.), като целта е била избягване плащането на ДДС. Стоките били внасяни законно в Италия, \"изнасяни\" (само по документи) към България, а впоследствие към Германия. След смяна на баркодовете им, те се продавали на черния пазар в Италия. По този начин е бил ощетяван бюджетът на Италия. Основната фунткция на българската група в международната мрежа е била да изготвя неистинските документи, с които стоките \"са се придвижвали\" от държава в държава. Присъдата на Специализирания наказателен съд не е окончателна. Специализираната прокуратура ще протестира решението по отношение размера на ефективните наказанията на участниците в групата, които според обвинението са недостатъчно високи.", "date": "2019.04.03", "title": "Съдът постанови ефективни присъди за трима обвинени от Специализираната прокуратура за участие в престъпна група за данъчни измами"}
{"url": "http://www.focus-news.net/news/2019/04/03/2642314/kardzhali-razsledvat-se-ubiystvata-na-dve-kucheta-i-dve-kotki-v-selo-chorbadzhiysko-i-grad-kardzhali.html", "text": "Досъдебни производства са образувани за убийство на две кучета и две котки в с. Чорбаджийско и гр. Кърджали. Това съобщиха от  ОДМВР-Кърджали . С постановление на Районната прокуратура в РУ-Кърджали е образувано досъдебно производство за причинена смърт с огнестрелно оръжие на ловно и домашно куче във вилната зона на язовир „Кърджали“. Разследващ полицай и сектор „Криминална полиция“ работят по случая. Куче и две котки са убити в землището на село Чорбаджийско. Сигналът е подаден вчера на тел. 112, след което дежурна оперативна група от РУ-Кирково е извършила оглед на мястото на произшествието. Образувано е досъдебно производство и полицията издирва извършителя на деянието.", "date": "2019.04.03", "title": "Кърджали: Разследват се убийствата на две кучета и две котки в село Чорбаджийско и град Кърджали"}
{"url": "http://www.focus-news.net/news/2019/04/03/2642309/valentin-nikolov-gerb-gazov-hab-balkan-e-vazhen-za-nasheto-obshtestvo-i-za-balgariya-tova-e-znachitelna-investitsiya-v-oblastta-na-energetikata.html", "text": "Газов хъб „Балкан“ е важен за нашето общество и за България, това е значителна инвестиция в областта на енергетиката. Това каза заместник-председателя на Комисията по енергетика и депутат от ГЕРБ Валентин Николов при представяне на мотивите за изслушването на министър Теменужка Петкова за развитието на концепцията за изграждане на газоразпределителния център „Балкан“, предаде репортер на  Агенция „Фокус“ . Според него проектът не е само обект на енергийната сигурност, а и на националната, тъй като там, където има тръби, няма войни.  \r\n„България е малък потребител на природен газ, около 3 млрд. куб. метра годишно. Това я прави неособено атрактивен потребител. Трудно може на тази основа да преговаря за цени на газа и съответно да защитава своите интереси като самостоятелна държава. От друга страна България има изградена инфраструктура. Да кажем, че 80 % от компресорните станции на Балканския полуостров се намират в България. Съответно самата инфраструктура е най-добре развита от целия Балкански полуостров, което създава съвсем друго реноме на България като транзитираща страна“, посочи още Николов. По думите му с „Южен поток“ тази дейност е щяла да бъде по-силна, но по различни обстоятелства той е прекратен. „След това слава Богу Министерство на енергетиката потърси друг вид решения, знаейки, че рано или късно ще му се търси алтернатива и той беше обявен като „Турски поток“, допълни още депутатът от ГЕРБ. Той посочи, че след това се е тръгнало към концепцията на хъб „Балкан“.  \r\nДеница КИТАНОВА", "date": "2019.04.03", "title": "Валентин Николов, ГЕРБ: Газов хъб „Балкан“ е важен за нашето общество и за България, това е значителна инвестиция в областта на енергетиката"}
{"url": "http://www.focus-news.net/news/2019/04/03/2642317/mvr-10-434-narusheniya-sa-ustanoveni-v-ramkite-na-politseyskata-operatsiya-24-chasa-kontrol-na-skorostta.html", "text": "10 434 нарушения са установени в рамките на полицейската операция „24 часа контрол на скоростта“. Това съобщиха от пресцентъра на  МВР . Специализирана полицейска операция за контрол на скоростните режими бе проведена по инициатива на TISPOL. Акцията  бе осъществена на територията на всички държави-членки на европейската мрежа на службите на Пътна полиция.  \r\nВ рамките на полицейските действия са установени общо 10 434 нарушения на максимално разрешената скорост за движение, със 154 автоматизирани технически средства и системи. Контролът се е извършвал на 608 места, като са участвали 279 служители.  \r\nУстановените нарушения от стационарните технически средства са 282, от мобилните системи, с които са оборудване полицейските автомобили - 4 900, а от стационарно-преносимите уреди за контрол на скоростта (триноги) - 5 252.  \r\nКонстатирани са 50 нарушения на водачи на превозни средства, които са превишили с над 50 км/ч максимално разрешената скорост за движение в населено място.  \r\nАнализът на първоначалните данни сочи намаление на броя на пътните инциденти - на територията на страната са регистрирани 65 леки пътнотранспортни произшествия с материални щети и 15 - с ранени. При допълнителните проверки на МПС са установени 563 други нарушения на ЗДвП.", "date": "2019.04.03", "title": "МВР: 10 434 нарушения са установени в рамките на полицейската операция „24 часа контрол на скоростта“"}
{"url": "http://www.focus-news.net/news/2019/04/03/2642316/ministar-temenuzhka-petkova-uspeshno-priklyuchi-obshtestvenata-porachka-svarzana-s-izbor-na-izpalnitel-za-hab-balkan.html", "text": "Успешно приключи обществената поръчка, свързана с избор на изпълнител за хъб „Балкан“. Това каза министърът на енергетиката Теменужка Петкова по време на изслушването си  за развитието на концепцията за изграждане на газоразпределителния център „Балкан“, предаде репортер на  Агенция „Фокус“.  Тя поясни, че в хода на процедурата са се явили три консорциума, а от тях е била дадена възможност на два от тях да предоставят оферти. „Два от тези консорциума представиха своите оферти, което предвижда съответно технически параметри и финансови показатели. От тези два консорциума, които стигнаха до финала, офертата, която печели е на консорциума „Аркад“, допълни тя.  \r\n„Темата на днешното изслушване е важна и значима не само за българската енергетика, а за цялата икономика на страната. Природният газ е такъв енергиен ресурс, който ползват както битовите потребител, така и бизнесът. Ето защо цената на доставки на такъв тип ресурси и сигурността на доставките на природния газ е от приоритетно значение за България и за българското правителство“, заяви още Петкова. Тя благодари на народните представители, затова, че са подкрепили актуализацията на енергийната стратегия. „Тя ни позволи да направим много сериозни стъпки напред“, посочи още министърът. „Когато говорим за концепцията за развитие на газоразпределителния център на територията на България трябва да знаем, че става въпрос за два основни аспекта. Когато говорим за такъв тип инфраструктура, трябва да знаем, че тук става въпрос за изграждане на липсващата такава инфраструктура, която да ни даде възможност за доставяне на природен газ от различни източници, които  съгласно европейските стандарти са поне три. Втората много важна част от тази концепция е свързана с либерализацията на пазара на природен газ, т.е. да създадем такъв тип условия, такъв тип конкурентна среда, за да можем да гарантираме пазарното развитие на търговията с природен газ. Смея да твърдя, че до настоящия момент има много сериозни крачки напред в тази посока. По отношение ни инфраструктурата „Булгартрансгаз“ на 21 декември 2018 стартира едновременно и третата фаза на открития сезон, т.е. да се провери дали има икономически интерес към такъв тип проект. Стартира обществената поръчка за избор на изпълнител. Тази обществена поръчка беше поставена под условие и то беше това, че тя ще стане факт, ще се върви към нейното осъществяване, единствено и само, ако третата фаза на пазарния тест, бъде успешен“, допълни Петкова. По думите й третата фаза е свързана с подаване на ангажиращи оферти. Министърът поясни, че по този начин Министерството се е опитало да защити интересите на страната и да не се допуска съмнение, че някой иска просто да разходва едни средства.  \r\nДеница КИТАНОВА", "date": "2019.04.03", "title": "Министър Теменужка Петкова: Успешно приключи обществената поръчка, свързана с избор на изпълнител за хъб „Балкан“"}
{"url": "http://www.focus-news.net/news/2019/04/03/2642319/premierat-boyko-borisov-se-sreshtna-s-prezidenta-na-evropeyskiya-sayuz-po-dzhudo-sergey-soloveychik.html", "text": "Министър-председателят Бойко Борисов се срещна с президента на Европейския съюз по джудо Сергей Соловейчик, който му връчи почетен плакет. Това съобщиха от  правителствена информационна служба . Фокус на разговора беше развитието на джудото и бойните спортове в България, както и потенциалната кандидатура на страната ни за домакинство на Европейско първенство по джудо за мъже и жени през 2022 г. Тази година страната ни прие Европейска купа за жени, а през 2020 г. ще се проведе Европейска купа при мъжете, която носи точки за класиране на олимпийски игри. \r\nПо време на срещата беше изтъкнато силното представяне на престижни състезания от страна на  българските състезатели по джудо в последните месеци. Бяха обсъдени и прекрасните условия за предолимпийска подготовка и бързо физическо възстановяване, които предлагат българските спортни бази като ВСК „Белмекен”, „Спортпалас“, край Варна и др. \r\nПремиерът Борисов изпрати специални поздрави на президента на Руската федерация Владимир Путин. \r\nНа срещата в Министерския съвет присъстваха министърът на младежта и спорта Красен Кралев, президентът на Българската федерация по джудо (БФД) Румен Стоилов и вицепрезидентът на Федерацията Даме Стойков.", "date": "2019.04.03", "title": "Премиерът Бойко Борисов се срещна с президента на Европейския съюз по джудо Сергей Соловейчик"}
{"url": "http://www.focus-news.net/news/2019/04/03/2642315/dobrich-regionalniyat-istoricheski-muzey-predstavya-v-stolichna-biblioteka-izlozhbata-s-poriva-na-ptitsite.html", "text": "Регионалният исторически музей – Добрич представя в Столична библиотека изложбата „С порива на птиците“. Това съобщи д-р Кремена Митева, главен уредник в Дом-паметник „Йордан Йовков“ в добруджанския град, предаде кореспондент на  Радио „Фокус” – Варна . Изложбата е посветена на 110-годишнината от рождението на Петър Славински. Тя включва ценни оригинали - книги, писма и ръкописи на писателя, неговата пишеща машина, както и част от уникална колекция от накити. Временната експозиция на Добричкия музей ще бъде открита официално днес от 18.00 часа. Трети април е денят, когато София отбелязва 140 години от обявяването си за столица на България. \r\nРоден в София на 19 март 1909 г., Петър Славински посвещава няколко години в служба на родния си град като главен секретар в Столична община и началник на Отделението за културни грижи през 1937 – 1943 г. при кмета инж. Иван Иванов, когото сменя на поста за кратко след 9 септември 1944 година. Петър Славински участва като доброволец в последната фаза на Втората световна война, а по-късно – през 1951 година, решава да се установи в Добруджа. Тук живее и работи десетилетия наред, като създава множество романи, разкази, пътеписи, очерци и др. Балчик е градът, където свива гнездо като птиците, които толкова обича. Петър Славински е сред създателите на Дружеството на писателите в град Добрич и пръв негов председател, както и носител на престижната литературна награда „Йордан Йовков“, присъдена му през 1985 година. Воден от родолюбиви чувства, през 1981 г. той дарява на Етнографския отдел на Историческия музей в Добрич колекция от шестдесет накита. Събирани от различни краища на България в продължение на много години от актрисата Роза Попова и нейния съпруг – Стоян Попов, познат под псевдонима Чичо Стоян, накитите стават притежание на писателя Петър Славински по време на Втората световна война и са дарени на Добричкия музей в навечерието на 1300-годишнината от основаването на българската държава. Уникалната колекция включва различни по вид и предназначение накити за глава – диадема, прочелници, висулки, обеци, косичници, игли и подбрадници, за тяло – огърлици, пафти, гривни и др. Изключителното многообразие, богатството от форми и украса, изящната изработка на тези красиви произведения на ювелирното изкуство са свидетелство за майсторството и изискания естетически вкус на българските златари, доказателство за приемственост в многовековната художествена традиция. Широко разпространени в периода ХVІІ – ХІХ век, накитите присъстват в ежедневния и празничния бит на българката и стават израз на нейната творческа фантазия и усет към красивото. \r\nЖулиета НИКОЛОВА", "date": "2019.04.03", "title": "Добрич: Регионалният исторически музей представя в Столична библиотека изложбата „С порива на птиците“"}
{"url": "http://www.focus-news.net/news/2019/04/03/2642321/pravitelstvoto-odobri-godishniya-otchet-za-deynostta-na-saveta-po-prilagane-na-sadebnata-reforma.html", "text": "Правителството одобри годишния отчет за дейността на Съвета по прилагане на Актуализираната стратегия за продължаване на реформата в съдебната система за 2018 г. Това съобщиха от  правителствената информационна служба . Сред основните взети решения от Съвета през изминалата година са: приемането на цялостна предварителна оценка на въздействието на проекта на Закон за отклоняване от наказателно производство и налагане на възпитателни мерки на непълнолетни лица; създаване на експертна работна група със задача да предложи изменения в Пътната карта към стратегията; проведена дискусия относно необходимостта от промяна в института на медиацията; обсъждане на проект на ЗИД на НК, с който се предлагат изменения и допълнения в разпоредбите на НК, регламентиращи институтите на обидата и клеветата. \r\nСъветът координира държавната политика по отношение прилагането на Актуализираната стратегия за продължаване на реформата в съдебната система. Тя е приета с Решение № 825 на Министерски съвет от 18 декември 2014 г. и е одобрена от Народното събрание на 21 януари 2015 г. \r\nЧленове на Съвета са представители на съдебната и изпълнителната власт, професионалните организации на съдиите, прокурорите и следователите, представители на академичната общност, както и неправителствени организации с опит в сферата на съдебната реформа.", "date": "2019.04.03", "title": "Правителството одобри годишния отчет за дейността на Съвета по прилагане на съдебната реформа"}
{"url": "http://www.focus-news.net/news/2019/04/03/2642318/kardzhali-32-godishen-mazh-e-opasnost-za-zhivota-sled-nanesen-poboy-pred-zavedenie.html", "text": "32-годишен мъж е опасност за живота след нанесен побой пред заведение. Това съобщиха от пресцентъра на  ОДМВР-Кърджали . Досъдебно производство за причиняване на телесна повреда е образувано в РУ-Кърджали с постановление на Районната прокуратура. 32-годишният мъж е пострадал след нанесен побой от 20-годишен пред заведение в областния град в началото на месеца. Потърпевшият е бил транспортиран в Пловдив и настанен за лечение с травма на главата и временна опасност за живота.", "date": "2019.04.03", "title": "Кърджали: 32-годишен мъж е опасност за живота след нанесен побой пред заведение"}
{"url": "http://www.focus-news.net/news/2019/04/03/2642320/ministar-rumen-porozhanov-se-sreshtna-s-premiera-na-livan.html", "text": "В рамките на посещението си в Бейрут министърът на земеделието, храните и горите Румен Порожанов се срещна с министър-председателя на Ливанската република Саад ад-Дин Рафик ал-Харири. Това съобщиха от пресцентъра на  МЗХГ . Министър Порожанов запозна ливанския премиер с проведените разговори с министрите на земеделието и на комуникациите, както и с председателя на търговско – промишлената палата на Южен Ливан. Той представи основните теми, които бяха дискутирани по време на срещите, както и възможностите за развитие и задълбочаване на двустранното сътрудничество между България и Ливан в областта на земеделието и храните и насърчаването на инвестициите.  \r\nМинистър Порожанов сподели, че двете страни ще се фокусират върху увеличаването на двустранната търговия със земеделски продукти и храни чрез организиране на съвместни мероприятия за тяхното промотиране, както и ще се търсят начини за активизиране на инвестициите в сферата на селското стопанство.", "date": "2019.04.03", "title": "Министър Румен Порожанов се срещна с премиера на Ливан"}
{"url": "http://www.focus-news.net/news/2019/04/03/2642322/pleven-parviyat-klub-po-robotika-za-uchenitsi-roboticslab-priklyuchi-uspeshno-obuchenieto-si-v-nachalno-nivo.html", "text": "Първият клуб по роботика за ученици \"RoboticsLab\" приключи успешно обучението си в начално ниво, предаде кореспондент на  Радио \"Фокус\" . Ръководителят на Сугестопедия Център за работа с деца от 7 до 14 години и на проекта по създаването на клуба в центъра Преслав Гайдарски заяви: \"На 12 април, от 18.00 часа в Градската градина ще връчим сертификатите на участниците от клуба и ще покажем възможностите на роботите. Заниманията се разделят на два основни дяла - сглобяване на робота и програмиране. Децата трябва да намерят елементите, да ги сглобят, за да тръгне роботът. Най-доброто при работата с роботите на тази фирма е, че ако нещо е сбъркано, то се разбира веднага. Ако има грешка, не се изпълнява командата. Изказвам благодарност към директорите на училищата \"Иван Вазов\" и \"Васил Левски\", с които работим за популяризирането на роботиката като наука. През следващата седмица ще проведем демонстрационни занимания по роботика в тези училища. През лятото ще проведем Приключенски експедиционен РобоЛагер \"Аталнтида\" в гр. Белене.  От септември в Сугестопедия център за работа с деца от 7 до 14 години ще започнем робоакадемия със занимания по 3D моделиране и принтиране.\" Част от участниците в клуба представиха заедно с преподавателя си Теодор Николов работата на роботите.  \r\nВиолета КРЪСТЕВА", "date": "2019.04.03", "title": "Плевен: Първият клуб по роботика за ученици \"RoboticsLab\" приключи успешно обучението си в начално ниво"}
{"url": "http://www.focus-news.net/news/2019/04/03/2642325/razgrad-25-godishen-mazh-e-zadarzhan-zaradi-osuetyavane-na-politseyska-proverka-v-selo-dyankovo.html", "text": "25-годишен мъж е задържан заради осуетяване на полицейска проверка. Това съобщиха от  ОДМВР-Разград . Около 16.10 часа на 2 април в село Дянково при работа по контрол на пътното движение полицейски екип подава звуков и светлинен сигнал на лек автомобил „Фолксваген Пасат“ в опит да бъде спрян. Водачът ускорил движението на управляваната от него кола, а по-късно я изоставил и избягал. Предприети са издирвателни действия, които довели до установяването на шофьора. Оказало се, че той не притежава свидетелство за управление на МПС. По случая е образувано бързо производство.", "date": "2019.04.03", "title": "Разград: 25-годишен мъж е задържан заради осуетяване на полицейска проверка в село Дянково"}
{"url": "http://www.focus-news.net/news/2019/04/03/2642323/burgas-15-fidanki-byaha-zasadeni-v-novata-chast-na-primorski-park-po-povod-sedmitsata-na-gorata.html", "text": "15 фиданки бяха засадени в новата част на „Приморски парк“ до експозиционен център „Флора“ с участието на Община Бургас,  Регионална дирекция по горите Бургас и Държавно ловно стопанство Несебър, по повод Седмица на гората '2019, предаде репортер на  Радио „Фокус“ – Бургас . „Традиционно всяка година колегите от Регионалната дирекция по горите извършват залесяване с фиданки в Морската градина на Бургас или в някои от основните училища. За тази година сме организирали залесяването на 15 броя едроразмерни фиданки от атласки кедър“, каза инж. Станимир Божанов, директор на Регионална дирекция по горите – Бургас. По думите му това е иглолисен дървесен вид, който в последните години все повече се предпочита за залесяванията, които се извършват на горските територии, както и в парковете на заселените места и урбанизираните територии.   \r\n„В рамките на тази седмица са предвидени и други мероприятия, едно от тях е почистване на един от най-известните маршрути в Странджа планина, изворите на река Младежка, което ще се случи утре, а в петък ще се срещнем с лесовъдите-ветерани“, добави инж. Божанов и уточни, че традиционно всяка година в Регионалната дирекция по горите се провеждат срещи с тях.  \r\nОфициалното откриване на Седмицата на гората тази година се проведе на 1 април в Благоевград. Всяка година се връчват награди за най-заслужил лесовъд на годината „Горски инспектор по контрол и опазване на горските територии - за трета поредна година наш служител беше удостоен с такава награда, горски инспектор Огнян Петков получи трето място“, заяви директорът на Регионална дирекция по горите – Бургас.  Инж. Божанов изказа своите благодарности към Община Бургас, която оказа съдействие за залесявантое. Фиданките са осигурени с помощта на Държавно ловно стопанство Несебър.  \r\nДеница ДИМИТРОВА", "date": "2019.04.03", "title": "Бургас: 15 фиданки бяха засадени в новата част на „Приморски парк“ по повод Седмицата на гората"}
{"url": "http://www.focus-news.net/news/2019/04/03/2642329/kyustendil-oblastnata-komisiya-po-zaetostta-shte-obsadi-aktualni-vaprosi.html", "text": "Областната комисия по заетостта в Кюстендил ще обсъди актуални въпроси за областта. Това съобщи за  Радио „Фокус” – Кюстендил  Десислава Айдарова, пресаташе на Областна администрация – Кюстендил. Заседанието на комисията ще започне от 13.00 часа в залата на областната администрация. Комисията по заетостта е част от действащия Областен съвет за развитие. Нейната цел е провеждане на държавната политика по заетостта и обучението на възрастни. При осъществяване на дейността си комисията по заетостта към областния съвет за развитие се съобразява с приоритетите на областната стратегия за развитие и на регионалните, областните и общинските планове за развитие, както и с приоритетите на националните стратегически документи и Националния план за действие по заетостта. \r\nВенцеслав ИЛЧЕВ", "date": "2019.04.03", "title": "Кюстендил: Областната комисия по заетостта ще обсъди актуални въпроси"}
{"url": "http://www.focus-news.net/news/2019/04/03/2642328/ministerski-savet-opredeli-koefitsientat-za-2019-g-po-zakona-za-eksportnoto-zastrahovane.html", "text": "Правителството одобри коефициент 9,62 по Закона за експортното застраховане за 2019 г. Това съобщиха от  правителствената информационна служба . Конкретният размер на коефициента се определя въз основа на обосновка и се изчислява по методика, посочена в Наредба, при отчитане на: заделената сума съгласно Закона за държавния бюджет за съответната година, прогнозираният премиен приход на \"БАЕЗ\" ЕАД за дейността по Закона за експортното застраховане, квота на щетимост и средно тарифно число. \r\nПредвидените средства от централния бюджет за експортно застраховане по реда на Закона за експортното застраховане за 2019 г. са 115 млн. лева.", "date": "2019.04.03", "title": "Министерски съвет определи коефициентът за 2019 г. по Закона за експортното застраховане"}
{"url": "http://www.focus-news.net/news/2019/04/03/2642324/pravitelstvoto-odobri-nad-13-mln-lv-dopalnitelno-za-transportni-razhodi-na-uchitelite.html", "text": "Правителството одобри допълнителни трансфери в размер на 13 116 112 лв. по бюджетите на общините за възстановяване на транспортните или на квартирните разходи за педагогическите специалисти в институциите в системата на предучилищното и училищното образование за 2019 г. Това съобщиха от  правителствената информационна служба . От одобрените средства 13 040 962 лв. са за транспорт, за квартирни са отделени 75 150 лв. за 2019 г. \r\nПредоставянето на допълнителните трансфери по бюджетите на общините за възстановяване на транспортните разходи или на разходите за наем на педагогическите специалисти няма да доведе до въздействие върху държавния бюджет, тъй като необходимите средства за тази цел са предвидени по бюджета на Министерството на образованието и науката за 2019 г.", "date": "2019.04.03", "title": "Правителството одобри над 13 млн. лв. допълнително за транспортни разходи на учителите"}
{"url": "http://www.focus-news.net/news/2019/04/03/2642330/botevgrad-povdignati-sa-obvineniya-na-dvama-mazhe-na-vazrast-20-i-28-g-prechili-na-politsai-da-izpalnyat-sluzhebnite-si-zadalzheniya.html", "text": "Повдигнати са обвинения на двама мъжe на възраст 20 и 28 г. пречили на полицаи да изпълнят служебните си задължения. Това съобщиха от пресцентъра на  МВР . Първият обвиняем е 20-годишен ботевградчанин, пречил противозаконно на полицейски служители да изпълнят служебните си задължения по извършване на проверка на управлявания от него лек автомобил „Пежо 206“. След приключване на действията по досъдебното производство и доклад на събраните доказателства в прокуратурата, извършителят е привлечен като обвиняем за престъпление по чл. 270 от НК. Обвинение е повдигнато и на 28- годишен водач от Ботевград, управлявал лек автомобил „Опел Корса“ с регистрационни табели, издадени за „Форд Ка“- престъпление по чл. 345 от НК.", "date": "2019.04.03", "title": "Ботевград: Повдигнати са обвинения на двама мъжe на възраст 20 и 28 г. пречили на полицаи да изпълнят служебните си задължения"}
{"url": "http://www.focus-news.net/news/2019/04/03/2642331/23-proekta-v-razlichni-sektori-sa-podkrepeni-ot-jaspers-prez-2018-g.html", "text": "Правителството одобри отчет за изпълнение на мерките от Плана за действие 2014-2020 г. на JASPERS (Съвместна помощ за подготовката на проекти за Европейските региони) през 2018 г. Това съобщиха от  правителствената информационна служба . \r\nВ рамките на миналата година 23 проекта са получили експертна помощ, целяща повишаване качеството на подготвяната документация по приоритетни национални проекти, финансирани от Европейските структурни и инвестиционни фондове, както и за засилване на институционалния капацитет на структурите, отговорни за управлението на политиките в съответните сектори. Проектите са в областите транспорт, околна среда, енергетика, здравна инфраструктура, изграждане на интелигентни градове и административен капацитет. Допълнително е заявен интерес за предоставяне на техническа помощ за 14 проекта в околна среда и 1 проект в наука и образование. \r\nJASPERS е традиционен партньор в усилията на страната ни за постигане на ефективно усвояване на средствата от фондовете на Европейския съюз. Предоставяната по линия на инициативата техническата помощ е безвъзмездна за страната.", "date": "2019.04.03", "title": "23 проекта в различни сектори са подкрепени от JASPERS през 2018 г."}
{"url": "http://www.focus-news.net/news/2019/04/03/2642332/silistra-122-narusheniya-sa-ustanoveni-pri-24-chasova-politseyska-operatsiya-za-kontrol-na-skorostta-v-oblastta.html", "text": "122 нарушения на скоростните режими са установени при специализираната полицейска операция, която се проведе от 06.00 часа на 2 април до 06.00 часа днес в Силистренска област. Това съобщиха от  ОДМВР-Силистра . Проверките бяха извършвани с автоматизирани технически средства в 9 точки за контрол на скоростта, разположени на територията на цялата област. В два от случаите са констатирани превишения с над 50 км/час в населено място. 35 от нарушенията са установени със СПУКС – тринога, а останалите 87 - с мобилни камери, с които са оборудвани служебните автомобили. На водачите, допуснали нарушенията, ще бъдат издадени електронни фишове. В хода на операцията полицейските служители са констатирали и 40 други нарушения на Закона за движение по пътищата. Акцията се проведе в цялата страна по линия на Европейската мрежа на службите на Пътна полиция – TISPOL, като основен акцент на проверките бе контролът върху скоростта на моторните превозни средства.", "date": "2019.04.03", "title": "Силистра: 122 нарушения са установени при 24-часова полицейска операция за контрол на скоростта в областта"}
{"url": "http://www.focus-news.net/news/2019/04/03/2642335/pravitelstvoto-se-razporedi-s-imoti.html", "text": "Правителството одобри отчуждаването на части от имоти - частна собственост, за държавна нужда за изграждане на пътен надлез за жп участък Пловдив - Бургас в землището на гр. Айтос, община Айтос, област Бургас. Това съобщиха от  правителствената информационна служба . Средствата за обезщетяване на собствениците, респективно правоимащите лица на засегнатите части от имоти - частна собственост, са за сметка на Национална компания „Железопътна инфраструктура“. Решението може да се обжалва пред административния съд по местонахождение на имотите в 14-дневен срок от съобщаването му от Национална компания „Железопътна инфраструктура“ на заинтересованите лица по реда на Административнопроцесуалния кодекс.  \r\nСъгласно друго правителствено решение, ще бъде извършена продажба на недвижими имоти - частна държавна собственост, които са предоставени за управление на Министерството на отбраната и са с отпаднала необходимост за ведомството. Поземлените имоти се намират в градовете София и Пловдив и в местността Кремъка в село Слатина, община Ловеч.  \r\nОт публична в частна държавна собственост се променя статутът на имот, управляван от Министерството на земеделието, храните и горите за нуждите на Териториално поделение „Държавно горско стопанство Белица“ към „Югозападното държавно предприятие“ град Благоевград. Имотът се намира в град Белица, не се използва от горското стопанство и промяната в статута му ще даде възможност за по-ефективното му използване и извършване на разпоредителни действия с него.  \r\nМинистерството на здравеопазването получава за управление имот - публична държавна собственост, намиращ се на улица „Перущица“ № 1, в район Западен на град Пловдив. Това ще позволи на ведомството, като бенефициент по Оперативна програма „Региони в растеж“ 2014-2020 г., да кандидатства за финансиране по програмата с голям инвестиционен проект за обновяване и модернизация на сградния фонд и оборудването в системата на спешната медицинска помощ на територията на цялата страна. Досега теренът е бил в управление на областния управител на област Пловдив, но е с отпаднала за него необходимост.", "date": "2019.04.03", "title": "Правителството се разпореди с имоти"}
{"url": "http://www.focus-news.net/news/2019/04/03/2642333/pregled-na-mezhdunarodnite-novini-do-13-chasa-agentsiya-fokus.html", "text": "Излезе аудио запис от диалога, проведен между контролната кула в Македония и пилота, управлявал самолета „Чесна“, който вчера падна в района на връх Солунска Глава,  предава  македонският „Фокус“ . \r\nСпоред записа, мъжът в четиричленното семейство – Георги Бошнаков, е влязъл в контакт с контролната кула, защото почувствал турболенции, докато управлявал самолета. \r\nВ един момент контрольора пита Бошнаков дали все още има проблеми, а той отговаря, че няма, но пред него има голям облак, през чийто процеп може да види земята. \r\n„Опитваме се да избегнем един по-голям облак“, казва още Бошнаков. \r\nСлед това има диалог между ръководителите на полети: \r\n„Може да лети над Солунската Глава, няма облаци, със сигурност е чисто и с база над 300 метра над върха“. \r\n„Да, но пилотът каза, че е бурно и го няма на радара“, разговарят контрольорите. \r\nСлед това се чува, че контрола на полета от Скопие вика Бошнаков, но няма отговор. \r\n***  Правителството на Украйна забрани нередовните авиосъобщения с Русия след посещението в Москва на кандидата за президент на Украйна Юрий Бойко и началника на политическия съвет на партия „Опозиционна платформа – За живот“ Виктор Медведчук. Това решение е взето в сряда по инициатива на Министерството на вътрешните работи на Украйна, предава  ТАСС . \r\nВътрешният министър Арсен Аваков заяви, че те по-рано „са се възползвали от пропуск в украинското законодателство“ и са осъществили директен полет до Москва. Той съобщи, че министерството е инициирало внасяне на изменения в положението за ползване на въздушното пространство, за да „направи невъзможни нередовните полети между Украйна и страната-агресор“. \r\nСъщевременно, съобщи още политикът, тази забрана няма да се разпространява върху възможните полети на мисиите на международните организации, като ОССЕ, ООН и Червеният кръст. \r\n*** Скопската прокуратура извършва оглед на мястото на падането на самолета на семейство Бошнакови. Двама прокурори от сутринта са на оглед в района на планина Якубица, където във вторник привечер падна самолета с четиричленното семейство, съобщава  македонската агенция „Макфакс“ . \r\nОрганите на реда извършват огледа заедно с екипи на Министерството на вътрешните работи, съдебна медицина и други отговорни институции, като те трябва да излязат със заключение за причините, причинили падането на самолета. \r\n***  На 3 април, сряда, в къщата музей на дядото на покойния Красимир Узунов – Христо Узунов, ще се проведе възпоменание по повод смъртта на известния в Македония историк на изкуството и изтъкнат учен Гоце Ангеличин Жура, съобщава  македонският портал Ohrid News . \r\nВъзпоминанието е организирано от НУ Завод и Музей Охрид, в който Гоце Жура прекарва цялата си кариера. \r\nЩе бъде отворена и книга на траур. Агенция „Фокус“ припомня:  Христо (Дуле) Димитров Узунов с псевдоними Арсени Мъглата, Дуле баба, Самуил Езерски, Самуил Салямо е български революционер, охридски войвода и член на Вътрешната македоно-одринска революционна организация. Той е дядо на покойния президент на Агенция и Радио „Фокус“ Красимир Узунов. \r\nХристо Узунов е роден на 22 октомври 1878 година в Охрид. Баща му Димитър Узунов е дългогодишен учител и борец за независима църква, близък и родственик на Григор Пърличев, а майка му Анастасия Узунова произхожда от стария стружки възрожденски род Чакърови, дъщеря на Георги Чакъров, и е първа братовчедка на Христо Матов и Милан Матов. Христо Узунов заедно с двамата си по-малки братя Андон и Ангел (също дейци на ВМОРО) е възпитаван от майка си в духа на патриотизма. След завършването на основното училище в Охрид учи педагогическа специалност в Солунската българска мъжка гимназия през 1894 – 1895. Там е привлечен към ВМОРО от Даме Груев и ръководи ученическия бунт от 1896 година в гимназията. Завършва в 1896 година. След това в 1896 – 1898 година е български учител в Охрид. На 5 август 1898 г. Методи Патчев, с помощта на Христо Узунов и Кирил Пърличев, сина на Григор Пърличев, убива в центъра на Охрид сърбоманина Димитър Гърданов, в чиято къща е отворено сръбско училище. Христо Узунов, заедно със съмишлениците си, е арестуван и лежи 9 месеца в затвор. В периода януари 1902 – март 1903 година е повторно затворен в Битолския затвор. С излизането си от затвора става член на Околийското ръководно тяло и заема мястото на току що убития охридски войвода Тома Давидов. \r\nХристо Узунов е делегат на Смилевския конгрес и поддържа тезата, че населението още не е готово за въстание. Въпреки това той е избран за член на Охридското горско революционно началство[5] и началник на всички бойни сили в охридския район и взима участие в боевете при Сирулски рид и село Куратица срещу турската войска по време на Илинденско-Преображенското въстание. След въстанието от записките му са ясни имената на всичките 478 загинали в Охридско и Стружко. \r\nНа Прилепския конгрес на ВМОРО от 1904 година е определен за организатор и ревизор на четите в Охридско, Стружко и Кичевско. В следвъстаническия период, Узунов обикаля с четата си и в Кичевско и главно се сражава с представители на Сръбската въоръжена пропаганда[6]. \r\nГеорги Попхристов описва Христо Узунов така: \r\n„Където и да отидехме, все за поп го считаха, понеже не го познаваха, и аз за такъв го представях. Колко баби му целуваха ръка и благоговееха пред него. Узунов беше доста представителен с брадата, висок и пълен, пък беше и комик. Често пъти правеше изненада на домакините, като си сваляше расото и се покажеха четнишките му дрехи – дебърска носия. Не го мързеше никак да пише. Постоянно ще го видиш с молив в ръцете. Беше винаги весел и често пъти подхвърляше весели шеги. Неприятните новини всякога посрещаше с хпаднокръвие. Много употребяваше думата „лятифе“, за да буди веселост и смях. С него не само бяхме другари по идея, но се познавахме и като ученици от Солун, заедно свършихме, а също така и в затвора лежахме заедно една година. Той беше извънредно честен и искрен, особено към другари и приятели. В окръга аз нямах по-близки и по-близки другари от него и Георги Сугарев. Напълно се разбирахме по всички въпроси на делото. У всички нас господсташе идеализъм. Като идеалисти загинаха и двамата в борбата“. \r\nПрез нощта между 23 и 24 април 1905 година четата на Христо Узунов и Петър Георгиев е обградена от турски аскер в село Цер. След като изразходват всичките си муниции, Христо Узунов пише предсмъртно писмо, и заедно с 12-те си четници, между които и войводата Ванчо Сърбаков, решават да се самоубият, като не допускат турците да ги хванат живи. В едно от последните си писма пише „Смърт за Сарафов“ по повод домогванията на Борис Сарафов в Битолско. \r\nа Христо Узунов се пеят много песни, на негово име са кръстени улици, училища и други в България и Република Македония. Родната му къща в Охрид е превърната в музей, а в градския парк има поставен бюст. В село Цер гробът на войводата и четниците му се поддържа и е в добро състояние. Семейният архив на Димитър, Ангел и Христо Узунови днес се съхранява в Българския исторически архив на Националната библиотека „Св. св. Кирил и Методий“ в София. От 1946 г. във фонда на НВИМ се съхранява знамето, което е било връчено на Узунов и с него Узунов и районната му чета действат в Охридско, Дебърско и Стружко. \r\nПетър Карчев пише за Узунов: \r\n„\tТой беше от малцината илинденски войводи, които не забегнаха в България или друга някоя балканска държавица. Остана при своя беден, разорен, опожарен, ограбен и покрусен от пропадането на революционната акция народ... пъргав, с решително изражение на очите, красив, левент, готов при пръв зов на страдащия народ да изпълни революционния си дълг докрай.  \r\n***  Литва и САЩ подписаха план за сътрудничество във военната сфера за периода до 2024 година, съобщи в сряда Министерството на отбраната на балтийската република, предава  ТАСС . \r\n„Основно, вниманието ще бъде върху провеждането на съвместни учения и тренировки, засилване на средствата за сдържане в Балтийския регион, участие в международни операции и развиване на структурите за киберсигурността“, се казва в съобщението. \r\nПосочва се, че планът може да се променя всяка година в съответствие с измененията на ситуацията в сферата на сигурността. „Този документ свидетелства, че САЩ са настроени и в бъдеще да участват активно в обезпечаването на сигурността на нашия регион“, се цитира в съобщението военният министър на Литва Раймундас Кароблис. \r\nВ него се казва също, че в бъдеще САЩ ще подпишат подобни планове и с Литва и Естония. \r\n*** Евродепутатите ще обсъдят оттеглянето на Обединеното кралство с председателя на Комисията Жан-Клод Юнкер и с държавния секретар по европейските въпроси Мелания Чот, от името на Съвета на ЕС, в сряда от 15.00 ч. българско време, съобщава  пресслужбата на Европейския парламент . \r\nКъм настоящия момент се очаква Обединеното кралство да напусне ЕС на 12 април 2019 г. Извънредно заседание на Европейския Съвет е насрочено за 10 април.  \r\nМожете да следите дебата от 15.00 ч. българско време чрез EP live и EbS+ \r\n***  Във вторник следобед в Северна Македония стана нова тежка самолетна катастрофа, когато малък пътнически самолет с четирима души на борда бе загубен от радара за управление на полите край връх Солунска Глава. Според разследването досега останките на самолета и телата на мъртвите са на височина от 2200 метра. Всичките четирима пътници от семейство Бошнакови от България са загинали. Става дума за Георги Ангелов Бошнаков (1970), двете му дъщери Гергана Бошнакова Георгиева (2005) и Биляна Бошнакова Георгиева (2000) и съпругата му Калина Цонева (1972 г.). Самолетът с германска регистрация е бил собственост на Георги Бошнаков и е летял от Охрид за София, но поради турбулентност пилотът е поискал да кацне в Скопие, пише  скопското електронно издание „Фактор“ . \r\nСпасителните екипи не са успели да продължат мисията си във вторник вечерта и да извлекат телата на загиналите, както и да извършат оглед на останките на падналия самолет „Чесна“ П210Н заради лошото време и трудно достъпния терен. \r\nБроят на загиналите и падащите самолети показва черна статистика за полети през македонското небе, особено със спортни малки самолети. Според първоначалните впечатления на авиационните експерти, които засега не могат да говорят с официални данни, докато не бъдат идентифицирани истинските причини за произшествието, съществуват някои несъответствия и недостатъци в процедурите за насочване на „Чесните“ и подобни самолети. \r\nПо-специално, зоната около Солунска Глава е проблематична поради височина от 2 до 3 хиляди метра, където често има неблагоприятни метеорологични условия и следователно голяма несигурност. Затова експертите сега не искат да определят пилотите като основни виновници за инцидента, особено, защото са заплатили с живота си. Авиационните власти ще трябва да отговорят дали има грешка в процедурите на страната, чиито ообяснения са проблематични и трябва да се избягват и ако е необходима промяна в настоящия регламент. Черният баланс на загиналите при катастрофи на граждански самолети в новата история е нараснал до 14. \r\nТова е трети инцидент през последните 10 години, след като малък самолет от типа \"Чесна\" се разби в село Козле в община Петровец, в резултат от което загинаха четирима италиански граждани и двама пътници с гражданство от Косово и Италия. На 6-ти септември 2016 г. в инцидент живота си загубиха пилота Франческо Монтанер (59), който е председател на любителския спортен клуб Тревизо, Дарио Бастасян (62), Лука Дейл Муле (55), Анджело Кулажери, Илария Бертио (43) и бизнесмена Визар Бегай. Този самолет също е бил с германска регистрация. \r\nПреди това е имало падане на самолети и през 2008 година край охридското село Лесковец. На 28 август 2008 година самолет от тип „Чесна“ се е разбил в местността Скребатно в близост до Охрид, а при инцидента са загинали пилота и тримата пътници в самолета. \r\n***  Георги Бошнаков, който загина със съпругата и двете си дъщери в самолетната катастрофа в Македония във вторник е бивш ръководител на отдела за „Отдела за внедряването и поддръжката на информационните технологии“ в Българската агенция по вписванията, предава  скопското електронно издание „Курир“ . \r\nКакто посочва медията, след това той започнал частен бизнес и в момента има компания за рециклиране на отпадъци. \r\n*** През последните дни е станало още по-вероятно Великобритания да излезе от Европейския съюз без сделка, заяви главният преговарящ за Брекзит от страна на Съюза Мишел Барние, цитиран от  Reuters . \r\n„През последните дни сценарият за Брекзит без сделка стана по-вероятен, но все още можем да се надяваме да го избегнем“, заяви Барние, като добави, че Брюксел е готов да приеме оставането на Обединеното кралство в митническия съюз, или отношения, близки до тези, които ЕС има с Норвегия. \r\nГоворейки на събитие в Брюксел, след като британският парламент отхвърли алтернативите на споразумението за развод на премиера Тереза Мей, главният прегоравящ на Брюксел каза, че Великобритания вече има три възможности преди да напусне 12 април. \r\n„Обединеното кралство сега трябва да посочи пътя напред или да посочи план - каза Барние. - Още днес повече от всякога“. \r\nПо неговите думи, Лондон все още може да приеме спряната сделка, която бе договорена от премиера Тереза Мей, като натърти, че това е „единственият начин“ Великобритания да излезе от Съюза организирано. Сред другите варианти са Брекзит без сделка, или дълго отлагане на датата на напускане на Великобритания, отбеляза Барние, като добави, че фрагментираният парламент на Великобритания ще поеме отговорността за тях. \r\nКакто отбеляза главният преговарящ на ЕС, дългото отлагане на излизането на Лондон би довело до организиране на избори за Европейски парламент във Великобритания през май и излъчване на британски представители в Европейската комисия. \r\nФранцузинът каза, че няма добавена стойност за Брекзит и подчерта, че 27-те държави от ЕС, останали заедно, вече са готови за рязко разделяне. \r\n„Подготовката за развод без сделка не означава, че всичко ще мине гладко. Ще има проблеми. Да си подготвен не означава, че всички непредвидени смущения биха могли да бъдат управлявани от ЕС“, обясни Барние. \r\nЛидерите на ЕС, включително Тереза Мей, ще се срещнат в Брюксел на 10 април, за да вземат решение за следващите стъпки. \r\n*** Евродепутатите дадоха зелена светлина за засилването на Frontex, Европейската гранична и брегова охрана с 10 000 служители до 2027 г., като освен това ще им бъдат предоставени повече правомощия за депортиране и репатриране на мигранти, пише  базираното в Брюксел издание New Europe . \r\nАгенцията ще си сътрудничи тясно с трети страни, особено с онези, които са родините на нелегалните мигранти, които се опитват да пресекат европейските граници с голям брой хора. \r\nС новото законодателство, ЕС се надява, че ще успее да защитава по-добре външните граници на Съюза. Европейският комисар по вътрешните работи, миграцията и гражданството Димитрис Аврамопулос заяви по темата:  \r\n„Европейската гранична и брегова охрана ще има пълния оперативен капацитет и правомощия, необходими за ефективна и пълна подкрепа на държавите-членки на място.Чрез по-добрия контрол на външните ни граници, борбата с незаконната миграция, осъществяването на връщането и сътрудничество с трети държави. Можем да успеем само ако направим това заедно. В крайна сметка това също ще спомогне за запазването на дългосрочната жизнеспособност на Шенгенското пространство на свободното движение“ \r\nСега споразумението трябва да бъде официално прието от Европейския съвет и последната дума е на Европейския парламент. \r\n***  Италия трябва да предприеме мерки за увеличаване на икономическия растеж, заяви председателят на европейската комисия Жан-Клод Юнкер, цитиран от  европейската редакция на Politico . \r\nЮнкер отбеляза, че е „Доста загрижен от забавянето на растежа на италианската икономика“. \r\nНа съвместна пресконференция с италианския премиер Джузепе Конте, председателят на ЕК заяви: „Предвид нивото на италианския публичен дълг е много важно правителството да се съсредоточи върху мерките за увеличаване на растежа“. \r\nКонте призова останалите страни от ЕС да увеличат публичните разходи и да стимулират икономиката. \r\n„Говорихме за забавянето на световната икономика поради търговската война между САЩ и Китай и казах на Юнкер, че страните, които имат повече фискално пространство, трябва да го използват, за да подкрепят икономиката на еврозоната“, каза Конте. \r\n\"Също така обясних, че тъй като италианското правителство е прогнозира забавянето на икономическия растеж, ние проведохме експанзивни фискални политики ... които няма да се променят в предстоящия [пролетен бюджетен документ]“, добави италианският министър-председател. \r\nКонте заяви още, че между Рим и Брюксел има пълно разбирателство и че забавянето на растежа се счита за преходен фактор от ЕС. \r\nЮнкер и Конте възприеха сърдечен тон, отбелязва „Политико“. Все пак коментарите на изпълнителната власт на ЕС добавят към натиск върху правителството от Организацията за икономическо сътрудничество и развитие. В понеделник ОИСР разкритикува реформата на доходите на гражданите и пенсионната реформа в Италия, основните икономически мерки на управляващата коалиция. \r\n***  Две момичета на възраст 14 и 18 години и двама възрастни, всички български граждани, са загубили живота си в самолетната катастрофа, която се случи на около 5 километра северозападно от връх Солунска Глава в Македония, на около 30 км южно от Скопие, предава скопският телевизионен канал „Алсат-М“. \r\nСпоред източниците на медията става въпрос за: \r\nБошнаков Ангелов Георги (1970) \r\nБошнакова Георгиева Гергана (2005) \r\nБошнакова Георгиева Билјана (2000) \r\nКорнајева Цонева Калина (1972) \r\nБошнакови и техните деца са се връщали с малък частен самолет с германска регистрация от Охрид за София. \r\nСпоред информацията на българските медии, Георги Бошнаков е ръководител на Отдела за внедряването и поддръжката на информационните технологии в Българската агенция по вписванията. \r\n***", "date": "2019.04.03", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/04/03/2642338/pravitelstvoto-predlozhi-na-narodnoto-sabranie-za-ratifikatsiya-zaklyuchitelnite-dokumenti-ot-vtoriya-izvanreden-kongres-na-vsemirniya-poshtenski-sayuz.html", "text": "Правителството предлага на Народното събрание да ратифицира актовете на Втория извънреден конгрес на Всемирния пощенски съюз, който се проведе през 2018 г. Това съобщиха от  правителствената информационна служба . С новите документи се цели усъвършенстване на вътрешната организация на работата на Съюза, както и на международната регламентация на базовите пощенски услуги. \r\nРатифицирането на протоколите и конвенцията създава правна основа за уреждане на взаимоотношенията между България и останалите страни-членки на международната организация. Страната ни потвърждава своята принадлежност към единната световна пощенска територия и гарантира правото на българските потребители да ползват международни пощенски услуги.", "date": "2019.04.03", "title": "Правителството предложи на Народното събрание за ратификация заключителните документи от Втория извънреден конгрес на Всемирния пощенски съюз"}
{"url": "http://www.focus-news.net/news/2019/04/03/2642336/haskovo-granichni-politsai-sa-zadarzhali-na-gkpp-kapitan-andreevo-turski-grazhdanin-izdirvan-za-iznasilvane.html", "text": "На 2 април на ГКПП \"Капитан Андреево\" е задържан 44–годишен турски гражданин, съобщиха от  пресцентъра на ГД \"Гранична полиция\" . Той е влизал в страната с лек автомобил \"Ланд Ровер\" с австрийски регистрационен номер. 44-годишният мъж е обявен за международно издирване от австрийските власти въз основа на Европейска заповед за арест, издадена от съда в Инсбрук за изнасилване. Турският гражданин е задържан в ГПУ-Свиленград, след което с постановление на Върховната касационна прокуратура е отведен в следствения арест в Свиленград.", "date": "2019.04.03", "title": "Хасково: Гранични полицаи са задържали на ГКПП \"Капитан Андреево\" турски гражданин, издирван за изнасилване"}
{"url": "http://www.focus-news.net/news/2019/04/03/2642339/montana-ekipi-na-pozharnata-sa-otstranili-padnali-metanovi-butilki-na-patya-pri-razklona-za-selo-dolna-bela-rechka.html", "text": "В 15,01 ч. на 2 април екип на пожарната във Вършец и екипи от сектор „Специализирани оперативни дейности” и РСПБЗН-Монтана участват оказване на съдействие след инцидент - паднали метанови бутилки от товарен автомобил в района на град Вършец, при разклона за село Долна Бела Речка, съобщиха от  ОДМВР – Монтана . Бутилките са  собственост на врачанска фирма. При инцидента са изпаднали 10 бутилки и са изтекли 50 куб. м остатачен газ, разкъсана е и газова арматура. Няма пострадали граждани.", "date": "2019.04.03", "title": "Монтана: Екипи на пожарната са отстранили паднали метанови бутилки на пътя при разклона за село Долна Бела Речка"}
{"url": "http://www.focus-news.net/news/2019/04/03/2642326/fokus-makedoniya-izleze-audio-zapis-ot-razgovora-mezhdu-pilota-i-kontrolnata-kula-predi-padaneto-na-chesnata.html", "text": "Излезе аудио запис от диалога, проведен между контролната кула в Македония и пилота, управлявал самолета „Чесна“, който вчера падна в района на връх Солунска Глава,  предава  македонският „Фокус“ . \r\nСпоред записа, мъжът в четиричленното семейство – Георги Бошнаков, е влязъл в контакт с контролната кула, защото почувствал турболенции, докато управлявал самолета. \r\nВ един момент контрольорът пита Бошнаков дали все още има проблеми, а той отговаря, че няма, но пред него има голям облак, през чийто процеп може да види земята. \r\n„Опитваме се да избегнем един по-голям облак“, казва още Бошнаков. \r\nСлед това има диалог между ръководителите на полети: \r\n„Може да лети над Солунската Глава, няма облаци, със сигурност е чисто и с база над 300 метра над върха“. \r\n„Да, но пилотът каза, че е бурно и го няма на радара“, разговарят контрольорите. \r\nСлед това се чува, че контролът на полета от Скопие вика Бошнаков, но няма отговор. \r\n Превод и редакция:", "date": "2019.04.03", "title": "„Фокус“ (Македония): Излезе аудио запис от разговора между пилота и контролната кула преди падането на „Чесната“"}
{"url": "http://www.focus-news.net/news/2019/04/03/2642340/veliko-tarnovo-15-000-leva-i-zlatni-nakiti-sa-otkradnati-ot-kashta-v-selo-arbanasi.html", "text": "15 000 лева и златни накити са откраднати от къща в село Арбанаси, съобщиха от  Областна дирекция на МВР – Велико Търново . Кражбата е извършена на 2 април, като работата по изясняване на случая продължава. Образувано е досъдебно производство срещу неизвестен извършител.", "date": "2019.04.03", "title": "Велико Търново: 15 000 лева и златни накити са откраднати от къща в село Арбанаси"}
{"url": "http://www.focus-news.net/news/2019/04/03/2642343/ministerskiyat-savet-prie-sporazumenieto-za-strategichesko-partnyorstvo-mezhdu-es-i-yaponiya.html", "text": "Министерският съвет прие Споразумението за стратегическо партньорство между Европейския съюз и неговите държави- членки, от една страна, и Япония, от друга страна, подписано на 17 юли 2010 г. в Токио. Това съобщиха от  правителствената информационна служба . Споразумението ще създаде правна рамка за засилено сътрудничество в области като изменението на климата, миграцията, борбата с тероризма, организираната престъпност и престъпленията в киберпространството, научните изследвания и иновациите, образованието и културата. \r\nБългария подкрепя диалога между ЕС и Япония и скорошното влизане в сила на Споразумението за стратегическо партньорство, което ще спомогне за укрепване на сътрудничеството в широк кръг сфери, включително в области от пряк интерес за нашата страна.", "date": "2019.04.03", "title": "Министерският съвет прие Споразумението за стратегическо партньорство между ЕС и Япония"}
{"url": "http://www.focus-news.net/news/2019/04/03/2642342/kardzhali-zapechatvat-dve-benzinostantsii-v-grada-zaradi-seriozni-narusheniya-pri-eksploatatsiyata-im.html", "text": "Запечатват две бензино-газстанции в Кърджали заради сериозни нарушения при експлоатацията им. Това съобщиха от   ОДМВР-Кърджали . Обектите са били проверени в специализирана операция с участието на служители от Икономическа полиция, РСПБЗН-Кърджали, ТД НАП - Пловдив, агенция „Митници“ и на Държавната агенция за метрологичен и технически надзор. В единия от обектите е липсвала информация до НАП за 5 доставки на горива, за което ще бъдат съставени 5 акта, като обектът подлежи и на запечатване. Служители на РСПБЗН констатирали липса на заземители и обозначителни табели за забрана за пушене и палене на огън на открито, за което ще бъде съставен акт. От служителите на Държавната агенция за метрологичен и технически надзор е изготвен протокол за задължителни предписания за използване на средства за измервания без знаци, за което ще бъде съставен и акт. Взети са проби от горивото и предстои изследването им. Във втория обект служители на ТД НАП - Пловдив са констатирали неподадена до тях информация за 23 доставки на горива, за което ще бъдат съставени 23 акта за регистриране и отчитане на продажбите в търговските обекти. Съставен е акт и за изтекли стикери на фискалното устройство, като обектът подлежи на запечатване. Служители на РСПБЗН са установили липса на прахови пожарогасители и противопожарни одеяла, като за нарушението също ще бъде съставен акт. Експертите на Държавната агенция за метрологичен и технически надзор са съставили протокол за задължителни предписания за използване на средства за измервания без знаци, предстои съставянето на акт, а обектът подлежи на запечатване. Иззети са проби от наличното гориво и предстои изследването им. Служители на агенция „Митници“ открили подземен резервоар с около 15 кубика гориво с липса на калибровка и нивомерна система, както и гориво, за което не са представени документи.", "date": "2019.04.03", "title": "Кърджали: Запечатват две бензиностанции в града заради сериозни нарушения при експлоатацията им"}
{"url": "http://www.focus-news.net/news/2019/04/03/2642344/zashtita-na-zemedelskite-proizvoditeli-i-visokokachestvenite-produkti-ep-glasuva-planovete-za-reforma-na-selskostopanskata-politika-na-es.html", "text": "•\tПо-голяма прозрачност на пазара за по-успешно справяне с пазарните сътресения  \r\n•\tПовече усилия за справяне с понижаването на цените и избягването на фалит  \r\n•\tРазширяване на системата за разрешения за засаждане на лозя, добавяне на информация за хранителната стойност към етикетите на виното, съобщава  пресслужбата на Европейския парламент . \r\nКомисията по земеделие одобри първата група предложения за подобряване на селскостопанската политика на ЕС (ОСП), така че да отговаря по-добре на очакванията на земеделските производители и потребителите.  \r\nПървото гласуване на реформата на ОСП бе съсредоточено върху новите правила на ЕС за обща организация на пазара (ООП) на селскостопанските продукти след 2020 г. Измененията на Комисията по земеделие към т.нар. Регламент за ООП бяха одобрени в понеделник с 29 гласа „за“, срещу седем  „против“ и  един „въздържал се“.  \r\nРазширяване на системата за управление на доставките и намаляване на обема  \r\nСегашната схема, която предоставя помощ на млекопроизводители, които доброволно произвеждат по-малко във време на сериозни пазарни дисбаланси в усилията за стабилизиране на цените, трябва да бъде разширена за всички сектори, смятат депутатите. Ако ситуацията не се подобри, Комисията трябва да бъде натоварена с налагането на такса върху всички производители, които увеличават своите доставки, се казва в приетия текст.  \r\nЕвродепутатите искат да приложат съществуващите правила, които позволяват ограничено във времето регулиране на доставката на географски защитени сирена, шунка и вина, и върху всички други продукти, които се ползват от защитено географско указание (ЗГУ) или защитено наименование за произход (ЗНП).  \r\nПовече прозрачност, по-добро управление на кризи, по-широк предпазен механизъм  \r\nЗа да подобрят прозрачността на пазара и по този начин да бъдат по-добре подготвени за потенциални пазарни сътресения, евродепутатите предлагат създаването на единна обсерватория на ЕС за селскостопанските пазари, която да се съсредоточи върху широк кръг от сектори, включително зърнени храни, захар, зехтин, плодове и зеленчуци, мляко и месо. Обсерваторията трябва да събира статистически данни за производството, доставките, цените, печалбите, вноса и износа, както и да издава предупреждения за ранни смущения на пазара, казват те.  \r\nЕвродепутатите искат също така да разширят защитния пазарен механизъм, като позволят публична намеса (инструмент за управление на пазара, използван при спад на цените над определено ниво) за нови продукти, като бяла захар, овче месо, свинско месо и пиле.  \r\nВино: Удължаване на схемата за разрешения за засаждане на лозя, повече информация на етикетите на виното  \r\nЕвродепутатите искат да удължат схемата за разрешаване на лозовите насаждения до 2050 г. и да настояват информацията за хранителните стойности или поне енергийните стойности да се добавят към етикетите на виното.  \r\nЦитат  \r\n“Докато земеделските производители са изправени пред значителни проблеми с доходите, свързани с нестабилността на цените и концентрацията надолу по веригата, Комисията предложи само една много ограничена административна реформа, без да реагира адекватно на тези проблеми. Моята цел е да създадем ефективни механизми за предотвратяване и по-добро управление на селскостопанските кризи, за ефективно реагиране на нестабилността на цените и за гарантиране, че земеделските производители могат да се възползват от по-справедлив и по-стабилен доход, което ще им позволи да инвестират повече в екологичния преход, който потребителите искат. Подобно на ЕС, ОСП трябва да бъде реформирана, за да отговори по-добре на бъдещите предизвикателства”, заяви докладчикът Ерик Андрийо (С&Д, Франция).  \r\nСледващи стъпки  \r\nТекстът, одобрен от членовете на комисията по земеделие, трябва да бъде разгледан от Парламента като цяло. Това може да стане едва след изборите за Европейски парламент на 26 май. Тогава председателският съвет (председателят на ЕП и ръководителите на политически групи) може да реши да препрати текста за разглеждане в пленарна зала. В противен случай новата комисия по земеделие ще трябва да разгледа отново въпроса.", "date": "2019.04.03", "title": "Защита на земеделските производители и висококачествените продукти: ЕП гласува плановете за реформа на селскостопанската политика на ЕС"}
{"url": "http://www.focus-news.net/news/2019/04/03/2642341/liderat-na-bsp-korneliya-ninova-shte-napravi-izyavlenie-v-tsentralata-na-partiyata.html", "text": "От 14.30 часа идерът на БСП Корнелия Нинова ще направи изявление в централата на партията на ул. „Позитано“ 20. Това съобщиха от пресцентъра на  БСП .", "date": "2019.04.03", "title": "Лидерът на БСП Корнелия Нинова ще направи изявление в централата на партията"}
{"url": "http://www.focus-news.net/news/2019/04/03/2642347/ms-odobri-proekt-na-memorandum-za-razbiratelstvo-mezhdu-balgariya-sarbiya-gartsiya-i-rumaniya-za-obshta-kandidatura-za-domakinstvo-na-evropeysko-i-svetovno-parvenstvo-po-futbol.html", "text": "Министерският съвет одобри проект на Меморандум за разбирателство между правителствата на България, Сърбия, Гърция и Румъния за създаване на Инициативен организационен комитет за подаване на съвместни кандидатури за домакинства на Европейското първенство по футбол на УЕФА през 2028 г. и на Световното първенство по футбол на ФИФА през 2030 г. Това съобщиха от  правителствената информационна служба . \r\nИнициативният организационен комитет ще се състои от четирима представители на всяка от страните. Освен министрите, отговарящи за спорта или техните представители, като членове той ще включва по едно официално лице от всяка от страните и двама представители от националните футболни асоциации. Членовете на Инициативния организационен комитет се номинират от участващите страни при подписването на Меморандума за разбирателство. \r\nИнициативният организационен комитет се ангажира с предварителната подготовка, свързана с подаването на съвместните кандидатури за домакинство на Европейското първенство по футбол на УЕФА през 2028 г. и на Световното първенство по футбол на ФИФА през 2030 г.", "date": "2019.04.03", "title": "МС одобри проект на Меморандум за разбирателство между България, Сърбия, Гърция и Румъния за обща кандидатура за домакинство на Европейско и Световно първенство по футбол"}
{"url": "http://www.focus-news.net/news/2019/04/03/2642349/zhena-koyato-vodi-skitnicheski-zhivot-e-razlyala-kiselina-na-ul-tsar-ivan-aleksandrov-v-oblastniya-grad.html", "text": "Жена, която води скитнически живот, е разляла киселина на ул. „Цар Иван Александров“ в Шумен на 2 април. Това съобщиха от  ОДМВР-Шумен . В 17.25 часа бил приет сигнал, че на пътното платно на улицата е разлята течност. На място бил пратен спасителен екип от шуменската пожарна. Установено било, че жена, която води скитнически начин на живот, намерила пластмасова туба с киселина и я разляла на платното. Киселината била неутрализирана с прах от ръчен пожарогасител.", "date": "2019.04.03", "title": "Жена, която води скитнически живот, е разляла киселина на ул. „Цар Иван Александров“ в областния град"}
{"url": "http://www.focus-news.net/news/2019/04/03/2642348/vasil-antonov-v-bezduhovnoto-vreme-v-koeto-zhiveem-e-nuzhno-obrashtane-kam-hristiyanskite-tsennosti-i-poslaniya.html", "text": "В бездуховното време, в което живеем, е нужно задълбочаване на богословския диалог, обръщане към християнските ценности и послания. Това заяви по време на Конференция „Папа Франциск в България“ народният представител от ПГ на „БСП за България“ Васил Антонов, съобщиха от пресцентъра на  БСП . Конференцията бе организирана от Института за изследване на обществата и знанието при БАН и Атлантическия клуб в България. Според Aнтонов е важно да се обръща внимание на такива знакови посещения, защото те издигат връзката между православието и католицизма и утвърждават общите ни християнски ценности. \r\nТой подчерта, че папа Франциск  идва на посещение в България на 5 - 7 май с посланието „Мир на Земята”. „От това се нуждае днес човечеството - от мир и от християнско единство“, категоричен бе той. \r\n„На всички участници в конференцията пожелавам успех и ми позволете да цитирам малка част от Молитва за мир:„Боже на мира, дай ни мир в душите, за да покажем с нашия живот, че мирът е възможен на Земята. Амин.”, завърши Васил Антонов.", "date": "2019.04.03", "title": "Васил Антонов: В бездуховното време, в което живеем, е нужно обръщане към християнските ценности и послания"}
{"url": "http://www.focus-news.net/news/2019/04/03/2642345/komisar-nedelcho-rachev-ohranitelna-politsiya-burgas-prez-poslednoto-denonoshtie-sa-konstatirani-nad-350-narusheniya-na-skorostniya-rezhim-na-teritoriyata-na-oblastta.html", "text": "През последното денонощие са констатирани над 350 нарушения на скоростния режим на територията на област Бургас. Това каза комисар Неделчо Рачев, началник на сектор „Охранителна полиция“ в ОДМВР – Бургас, по време на брифинг за предоставяне на резултатите от специализираната полицейска операция за контрол на скоростта, предаде репортер на  Радио „Фокус“ – Бургас . „Движението с повишена и несъобразена скорост започва да се явява много голям проблем, както на територията на България, така и на територията на Европа“, добави комисар Рачев. По думите му водачите на автомобили във всички възрастови групи допускат нарушения, като всеки случай се разглежда и стажът на водача и неговата възраст оказват влияние. „Забелязва се едно тревожна тенденция на всеки прав участък над 100-200 метра в определени случаи да се движат автомобили със скорост над разрешената в градски условия, като това се случва дори и на кръгови кръстовища“, посочи още комисар Рачев. \r\nМария КУРТЕВА", "date": "2019.04.03", "title": "Комисар Неделчо Рачев, „Охранителна полиция“ – Бургас: През последното денонощие са констатирани над 350 нарушения на скоростния режим на територията на областта"}
{"url": "http://www.focus-news.net/news/2019/04/03/2642350/ministerski-savet-odobri-balgarskata-pozitsiya-za-prekratyavane-na-deynostta-na-regionalniya-ekologichen-tsentar-za-tsentralna-i-iztochna-evropa.html", "text": "Правителството одобри позицията на България за прекратяване на дейността на Регионалния екологичен център за Централна и Източна Европа (РЕЦ за ЦИЕ). Това съобщиха от  правителствената информационна служба . РЕЦ за ЦИЕ е международна организация със седалище в гр. Сентендре, Унгария. Учредена е с мисия да подпомага решаването на екологични проблеми основно в региона на ЦИЕ, чрез насърчаване на сътрудничеството между неправителствените организации, правителствата, бизнеса и други заинтересовани страни, подпомагане на свободния обмен на информация и общественото участие в процеса на взимане на решения в областта на околната среда. \r\nРЕЦ за ЦИЕ е основана като организация с идеална цел с международен характер през 1990 г. България е подписала хартата за регионалния екологичен център въз основа на протоколно Решение по т. 18 от Протокол № 39 от заседанието на Министерски съвет на 13 юни 1996 г. \r\nПоради задълбочилите се финансови проблеми на организацията през последните няколко години, довели до неизбежна финансова несъстоятелност, на 25 януари 2019 г. е проведена извънредна среща на страните, подписали Хартата на РЕЦ за ЦИЕ, на която е взето решение да се премине към прилагане на чл. 7.2. от Хартата от 2011 г., отнасящ се за прекратяване на дейността на организацията.", "date": "2019.04.03", "title": "Министерски съвет одобри българската позиция за прекратяване на дейността на Регионалния екологичен център за Централна и Източна Европа"}
{"url": "http://www.focus-news.net/news/2019/04/03/2642352/gd-granichna-politsiya-trafikat-na-gkpp-kapitan-andreevo-i-gkpp-dunav-most-vidin-e-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" на българо-турската и ГКПП \"Дунав мост - Видин\" на българо-румънската граница е интензивен на изход за товарни автомобили, по данни към 13.00 часа. Това съобщиха от  ГД \"Гранична полиция\" . \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2019.04.03", "title": "ГД \"Гранична полиция\": Трафикът на ГКПП \"Капитан Андреево\" и ГКПП \"Дунав мост - Видин\" е интензивен на изход за товарни автомобили"}
{"url": "http://www.focus-news.net/news/2019/04/03/2642351/sport-ludogorets-sreshtu-tsska-za-kupata.html", "text": "Лудогорец посреща ЦСКА в четвъртфинален двубой за Купата на България, който ще се реши в един мач. Успехът за купата ще бъде и силен психологически допинг преди втория сблъсък в Разград през седмицата - в събота за първенство. Тези два двубоя може да се окажат повратни за развитието на двата турнира. \r\nЦСКА ще направи 5-и опит от началото на сезона да спечели срещу един от основните си опоненти. Армейците не го постигнаха в шампионатните двубои с Левски и Лудогорец, но получават нов шанс да променят тенденцията. Досега отборит", "date": "2019.04.03", "title": "Спорт: Лудогорец срещу ЦСКА за Купата"}
{"url": "http://www.focus-news.net/news/2019/04/03/2642353/balgarski-poshti-shte-poluchavat-avansovo-kompensatsiyata-za-finansovo-neizgodni-uslugi.html", "text": "„Български пощи“ ЕАД ще получават авансово компенсацията за изпълнение на финансово неизгодни дейности от „Задължителния пакет“ - т.нар. Универсална пощенска услуга, а не както досега - две години след като дружеството е направило разходите. Това е една от основните промени в Закона за пощенските услуги, които бяха одобрени днес от правителството, съобщиха от  правителствената информационна служба . \r\nКомпенсацията е в съответствие с условията за съвместимост на държавната помощ с европейската правна рамка за държавните помощи за услуги от общ икономически интерес. Предвижда се промяната на модела на компенсиране да влезе в сила от началото на 2020 г. \r\nНовата правна уредба осигурява на изпълнението на Регламент (ЕС) 2018/644 на Европейския парламент и на Съвета относно услугите за трансгранична доставка на колетни пратки на национално ниво. \r\nПроектът на Закон за изменение и допълнение на Закона за пощенските услуги предвижда и допълнителни правила за защита на потребителите чрез бързо и ефективно разрешаване на проблеми при предявени рекламации.", "date": "2019.04.03", "title": "„Български пощи“ ще получават авансово компенсацията за финансово неизгодни услуги"}
{"url": "http://www.focus-news.net/news/2019/04/03/2642354/shumen-avtobus-e-preminal-prez-selo-radko-dimitrievo-sas-102-pri-razresheni-50-kmch.html", "text": "654 са установените нарушения по време на специализирана операция „24 часа контрол на скоростта“ , която се проведе на територията на ОДМВР-Шумен. Това съобщиха от  ОДМВР-Шумен . Операцията беше част от започналата от понеделник полицейска операция ТИСПОЛ . С мобилната камера са установени общо 535 нарушения. 411 от тях за през деня, а 124 – през нощта., от тях в населено място са били 214 , а извън населено място 321. С мобилните системи са засечени 119 нарушители. Най-високата засечена скорост в населено място е 116 км/час, където ограничението на скоростта е 50 км/час. Петима са водачите, които ще бъдат лишени от правоуправление за определен срок, тъй като са шофирали в населено място със скорост над 50 км/час от максимално допустимата. Сред нарушителите е засечен  водач на автобус, който преминал в късните часове на 2 април в село Радко Димитриево със 102 км/час при разрешени 50.  Ще му  бъде наложена глоба с фиш в размер на 800 лева. Извън населено място, на което е имало въведено ограничение на скоростта от 50 км/час има засечен водач, който преминал със 132 км/час.", "date": "2019.04.03", "title": "Шумен: Автобус е преминал през село Радко Димитриево със 102 при разрешени 50 км/ч"}
{"url": "http://www.focus-news.net/news/2019/04/03/2642355/pravitelstvoto-odobri-pozitsiyata-i-sastavat-za-shestoto-zasedanie-na-balgaro-gruzinskata-mezhdupravitelstvena-komisiya.html", "text": "Правителството одобри позицията и състава на българската делегация за шестото заседание на Българо-грузинската междуправителствена комисия за търговско-икономическо и научно-техническо сътрудничество, което ще се проведе в периода 4-5 април 2019 г. в гр. София. Това съобщиха от  правителствената информационна служба . На заседанието се предвижда да бъдат разгледани актуални въпроси в областта на транспорта, информационните технологии и съобщенията, търговията и инвестициите, електронното управление, туризма, селското стопанство, образованието и науката, отбраната, културата и енергетиката.", "date": "2019.04.03", "title": "Правителството одобри позицията и съставът за Шестото заседание на българо-грузинската междуправителствена комисия"}
{"url": "http://www.focus-news.net/news/2019/04/03/2642357/burgas-vav-vsyako-detsko-zavedenie-v-obshtinata-shte-se-provedat-meropriyatiya-pod-mototo-etiket-i-estetika-na-macata-zlatni-ppavila-po-vpeme-na-xpanene.html", "text": "В рамките на програмата за здравословно хранене на Община Бургас, в периода 8 – 12 април 2019 г.,  във всяко детско заведение ще се организират и проведат мероприятия под мотото: „Етикeт и естетика нa мacaтa – злaтни пpaвилa пo вpeмe нa xpaнeнe“. Това съобщиха от пресцентъра на  Общината .  \r\nEднo oт ocнoвнитe нeщa, нa ĸoитo децата трябва да се yчaт oт мaлĸи ĸaтo чacт oт възпитaтeлния пpoцec, e ĸaĸъв eтиĸeт нa мacaтa тpябвa дa cпaзвaт, кaĸ дa пocтaвят пpaвилнo пpибopи, пocyдa, ĸaĸ дa ги изпoлзвaт и подредят. Дa пoзнaвaт от малки пpaвилaтa зa eтиĸeт и култура на хранене, като пpaвилнoто пoдpeждaнe e нeoбxoдимo yмeниe, ĸoeтo децата от малки трябва дa ycвoят. Да се създаде умението, децата да си служат сръчно с приборите, да държат ножа в дясната, а вилицата в лявата ръка, като още от детска възраст да се обръща внимание върху начина на хранене, което е особено важен компонент от културата на хранене, а именно умението да се научат децата да се хранят според установените изисквания. Храната се възприема цялостно чрез сетивата. Когато храната изглежда вкусна и е красиво подредена в чинията ни, тя ни кани да я опитаме. Зле изглеждащото ястие, дори да е вкусно, ни отказва. Така се създават вкус, навици, култура на хранене и се предават важни умения на децата.", "date": "2019.04.03", "title": "Бургас: Във всяко детско заведение в общината ще се проведат мероприятия под мотото: „Етикeт и естетика нa мacaтa – злaтни пpaвилa пo вpeмe нa xpaнeнe“"}
{"url": "http://www.focus-news.net/news/2019/04/03/2642359/ministerski-savet-opredeli-sastavat-na-balgarskata-delegatsiya-za-godishnata-sreshta-na-saveta-na-upravitelite-na-ebvr.html", "text": "Правителството определи състава на българската делегация за участие в 28-та годишна среща на Съвета на управителите на Европейската банка за възстановяване и развитие (ЕБВР). Това съобщиха от  правителствената информационна служба . Форумът ще се проведе на 8 и 9 май 2019 г. в Сараево, Босна и Херцеговина. \r\nРъководител на делегацията ще бъде министърът на финансите и управител за Република България в ЕБВР Владислав Горанов. В нея са включени и подуправителят на Българската народна банка Нина Стоянова, представителят на страната ни в Съвета на директорите на ЕБВР Карина Караиванова - Ганозова и извънредният и пълномощен посланик на страната ни в Босна и Херцеговина Августина Цветкова - Карабашева. \r\nПо време на годишната среща ще бъдат обсъдени икономическото, политическото и социалното развитие на страните, в които се извършват операции на ЕБВР и стратегическите насоки за бъдещата дейност на банката. Предвижда се да бъдат приети основни резолюции, свързани с финансовата ѝ дейност.", "date": "2019.04.03", "title": "Министерски съвет определи съставът на българската делегация за годишната среща на Съвета на управителите на ЕБВР"}
{"url": "http://www.focus-news.net/news/2019/04/03/2642358/dobrich-otmenya-se-prozhektsiyata-v-ramkite-na-kinofestivala-nevazmozhnoto-obrazovanie-v-kafene-stariya-dobrich.html", "text": "Отменя се прожекцията в рамките на кинофестивала „Не/Възможното образование“ в Кафене „Стария Добрич“, което се намира в едноименния Архитектурно-етнографски комплекс на открито, предаде кореспондентът на  Радио „Фокус” – Варна . Поредната прожекция (четвърта) бе предвидена за днес от 18.30 часа, съобщи един от организаторите Валентина Добринчева. Трябваше да бъде показана втора част на филма „Забраненото образование“. Това е първият филм, чиято прожекция “Общност за демократично образование” организира и проведе през 2014 г. Ценен е като информация и важен като послания. Особено е подходящ за стартиране на разговор за образование сред всякакъв тип публика. След филма бе предвидена отново дискусия, в която участниците можеха да си поговорят малко повече за алтернативните и иновативни подходи в образованието. Кинофестивалът има за цел да запознае общността с възможностите, които съществуват в сферата на образованието, което подготвя настоящите и бъдещите граждани - деца, съученици, преподаватели, колеги, управници. В Добрич, както и във всеки друг град загрижен за бъдещето си, ще се търсят пътищата заедно със серия от прожекции на документални филми и дискусии върху тях. Предстои да бъде уточнено в кой ден, в какъв час и къде ще се състоят следващите прожекции. В програмата предстоят още„Методът“ (български филм за сугестопедия), с дискусия с лектор Вяра Николова; „Ненасилствена комуникация в училище“, с дискусия с водещ Камен Киров. Планира се и работилница в почивните дни около 20.04. След тази дата ще бъде представен „Кеймбридж“ (български филм), с представяне на фондация „Заедно в час“. Месец май предстоят филми, свързани със Слънчевата педагогика, Монтесори, Валдорф, филмът „Азбука“, предоставен от Гьоте-институт в България, а за финал – учителска конференция за споделяне на опит, практики, идеи и вдъхновения. \r\nЖулиета НИКОЛОВА", "date": "2019.04.03", "title": "Добрич: Отменя се прожекцията в рамките на кинофестивала „Не/Възможното образование“ в Кафене „Стария Добрич“"}
{"url": "http://www.focus-news.net/news/2019/04/03/2642360/obshtina-burgas-malkite-futbolisti-na-chernomorets-1919-specheliha-kupata-na-mezhdunarodniya-turnir-v-kranevo.html", "text": "Футболната академия на „Черноморец 1919“ (Бургас) отново показа, че е номер 1 в Югоизточна България, след като талантите от набор 2008 спечелиха купата на силния международен турнир в Кранево. Това съобщиха от пресцентъра на  Община Бургас . Отборът, воден от треньорите Пламен Младенов и Слави Шопов, показа класа, зрялост, характер и много футболен интелект във всички мачове, както в предварителната група, така и в полуфиналите и финала. В срещата за трофея малките “акули“ се наложиха с 2:1 над руския Локомотив (Санкт Петербург), въпреки че в началото изоставаха с 0:1. Но победата не само донесе купа за школата на „Черноморец“, но и показа правилната работа на треньорите във всяко отношение. Двата финалиста бяха в предварителната група и руснаците бяха повече от убедителни – разбиха малките бургаски таланти с 8:0. Този резултат повлия положително на отбора и те постигнаха две победи в следващите си два мача – 4:2 над Добруджа и 1:0 над силния отбор на Дунав (Русе). На полуфинала акулите показаха най-доброто, на което са способни и отнесоха Черно море (Варна) с 4:1. В другата полуфинална среща Локомотив (Санкт Петербург) победи украинския Атлетик (Одеса). За да дойде финалната среща, в която момчетата на треньорите Младенов и Шопов за пореден път демонстрираха характер. Въпреки резултата от първата среща и ранния аванс на руския Локомотив, те успяха да изтръгнат победата с 2:1. “Емоциите са невероятни, най-вече за децата, защото те започват да усещат тръпката от битката за победа. За нас като треньори най-важното е, че отборът става все по-сплотен и задружен, а всяко едно дете развива своите качества“, заяви треньорът на „Черноморец“ (набор 2008) Пламен Младенов.", "date": "2019.04.03", "title": "Община Бургас: Малките футболисти на „Черноморец 1919“ спечелиха купата на международния турнир в Кранево"}
{"url": "http://www.focus-news.net/news/2019/04/03/2642361/namalyava-se-administrativnata-tezhest-varhu-biznesa-s-premahvane-na-hartieni-dokumenti-v-naredbata-za-promishlenata-obrabotka-na-tyutyun-i-proizvodstvoto-na-tyutyunevi-izdeliya.html", "text": "Правителството прие постановление за изменение и допълнение на Наредбата за условията и реда за издаване и за отнемане на разрешения за промишлена обработка на тютюн и за производство на тютюневи изделия, приета с ПМС № 191 от 2004 г. Това съобщиха от  правителствената информационна служба . Целта е да се намали административната тежест върху бизнеса чрез премахване на изискванията за представяне на някои официални удостоверителни документи на хартиен носител, както и привеждане на подзаконовата нормативна уредба в съответствие със Закона за тютюна, тютюневите и свързаните с тях изделия. \r\nПредвижда се отпадане на изискването към заявленията за издаване на разрешение за промишлена обработка на тютюн и на разрешение за производство на тютюневите изделия да се прилагат препис от съдебното решение или удостоверение за регистрация в съдебния регистър. Няма да се изисква и документ за данъчна регистрация на заявителя, удостоверение от териториалната данъчна дирекция по седалището на заявителя за наличие или липса на данъчни задължения, удостоверение за данъчна регистрация на заявителя по Закона за данък върху добавената стойност и свидетелство за съдимост на заявителя. Тези документи следва да бъдат изисквани по служебен път.", "date": "2019.04.03", "title": "Намалява се административната тежест върху бизнеса с премахване на хартиени документи в наредбата за промишлената обработка на тютюн и производството на тютюневи изделия"}
{"url": "http://www.focus-news.net/news/2019/04/03/2642362/sofiya-vazstanoveno-e-dvizhenieto-v-uchastaka-ot-km-0-do-km-2-na-am-trakiya-v-posoka-p-lovdiv.html", "text": "Възстановено е движението в участъка от км 0 до км 2 на АМ \"Тракия\" в посока Пловдив. Това съобщиха от  пресцентъра на Агенция \"Пътна инфраструктура\" .", "date": "2019.04.03", "title": "София:  Възстановено е движението в участъка от км 0 до км 2 на АМ \"Тракия\" в посока П ловдив"}
{"url": "http://www.focus-news.net/news/2019/04/03/2642363/pravitelstvoto-odobri-rezultatite-ot-balgarskoto-uchastie-v-provedeni-zasedaniya-na-saveta-na-es.html", "text": "Правителството одобри резултатите от българското участие  в заседанието на Съвета на Европейския съюз по икономически и финансови въпроси (ЕКОФИН), което се проведе на 12 март в Брюксел, Белгия. Това съобщиха от  правителствената информационна служба . На срещата министрите обсъдиха данъка върху цифровите услуги и компромисните текстове относно общите разпоредби за движение на акцизните стоки и за хармонизацията на структурата на акцизите за етиловия алкохол и алкохолните напитки. В контекста на Европейския семестър, Европейската комисия представи националните доклади за 2019 г. и задълбочените прегледи. Министрите дискутираха изпълнението на специфичните за всяка държава препоръки, насочени към инвестициите. ЕКОФИН прие и заключения относно ревизирания списък на ЕС за юрисдикции, неоказващи съдействие за данъчни цели. \r\nСъветът на ЕС „Правосъдие и вътрешни работи“ проведе заседание в част „Правосъдие“ на 8 март в Брюксел. Обсъден беше общ подход по предложението за Директива относно установяването на хармонизирани правила за определянето на представител за целите на събирането на доказателства в наказателния процес. Разгледани бяха и препоръките за Решение на Съвета за предоставяне на мандат за преговори за споразумение между Европейския съюз и Съединените американски щати относно трансграничния достъп до електронни доказателства при съдебно сътрудничество по наказателноправни въпроси и за преговори по Втория допълнителен протокол към Конвенцията на Съвета на Европа за престъпления в кибернетичното пространство.  \r\nНа 10 и 11 април в Букурещ предстои да се проведе неформално заседание на министрите по заетост и социална политика. Форумът е посветен на политиките за равнопоставеност на половете. Министрите на държавите-членки ще обменят мнения по въпросите, свързани с преодоляването на неравенството в заплащането между жените и мъжете и ще обсъдят мерки за насърчаване на заетостта на жените. \r\nНеформално заседание ще проведе и Съветът на ЕС по икономически и финансови въпроси (ЕКОФИН) на 5 и 6 април 2019 г. в Букурещ. Финансовите министри ще обменят мнения по Многогодишна финансова рамка 2021 - 2027 г., по приоритети за следващия институционален цикъл и за бъдещите стъпки при изграждането на Съюза на капиталовите пазари. Ще се проведе дискусия за мобилността на работниците в ЕС като предизвикателство за публичните финанси и за ролята на данъчното облагане в подкрепа на икономическия растеж. Очаква се да бъде даден мандат на ЕС за срещата на министрите на финансите и на управителите на централните банки на държавите от Г-20 през април във Вашингтон.  \r\nПолитически дебат по следващата Многогодишна финансова рамка на Съюза ще се проведе по време на Съвет „Общи въпроси“, който ще заседава на 9 април 2019 г. в Люксембург. Министрите ще приемат заключения по документа за размисъл на Европейската комисия, озаглавен „Към устойчива Европа 2030“ и насочен към най-важните политически елементи за прехода към устойчивото развитие. Съгласно дневния ред ще бъде разгледано и актуалното състояние на въпроса за върховенството на правото в Полша и Унгария. Съвет „Общи въпроси“ ще проведе заседание и по чл. 50.", "date": "2019.04.03", "title": "Правителството одобри резултатите от българското участие в проведени заседания на Съвета на ЕС"}
{"url": "http://www.focus-news.net/news/2019/04/03/2642366/burgas-mladezhi-s-uvrezhdaniya-ili-bez-roditeli-shte-uchastvat-v-dni-na-talantite-na-6-april.html", "text": "Сдружение „ПроБудник“ и Община Бургас организират официално представяне на резултатите от проект „Социално включване и развитие за младежите от община Бургас“. Той имаше за цел да подобри възможностите за личностно и професионално развитие на младежите, настанени в Центровете от семеен тип в Бургас, да създаде условия за интегрирането и социалното им приобщаване. Това съобщиха от пресцентъра на  Общината . „Каним ви на 6 април (събота), от 12.00 часа ,в зала 4 на Експозиционен център „Флора“, за да се запознаете с различните етапи на проекта, постигнатия напредък и разработените иновативни обучителни инструменти за насърчаване на реализацията“, посочват още от Община Бургас. Ще присъстват и участващите в проектните дейности младежи, които ще споделят личните си истории и преживявания. \r\nПо проекта са установени актуалните потребности на деца и младежи от резидентни услуги и от Центъра за обществена подкрепа. Проведена е Академия с интерактивни обучения за осъзнаване на личния потенциал и повишаване на увереността. \r\nСъбитието е съчетано с последната дейност на проекта – „Дни на талантите“, като от 11.00 до 14.30 часа младежи от резидентни услуги и такива от широката общественост ще участват в различни творчески и спортни работилници в района на Експозиционен център „Флора“.", "date": "2019.04.03", "title": "Бургас: Младежи с увреждания или без родители ще участват в „Дни на талантите“ на 6 април"}
{"url": "http://www.focus-news.net/news/2019/04/03/2642368/oblekchava-se-protsedurata-za-poluchavane-na-vaznagrazhdeniya-na-dobrovoltsite-za-obuchenie-i-izpalnenie-na-zadachi-za-zashtita-pri-bedstviya.html", "text": "Правителството одобри промени в Наредбата за условията, реда за получаване и размерите на възнагражденията на доброволците за обучение и за изпълнение на задачи за защита при бедствия, приета с ПМС № 143 от 2008 г. Това съобщиха от  правителствената информационна служба . \r\nПредвижда се изменение в досега действащия ред за предоставяне на средствата за изплащане на възнаграждения на доброволците за обучение и за изпълнение на задачи за защита при бедствия. Предложението е тези средства да се предоставят от държавния бюджет чрез бюджетите на общините, съгласно приети от Министерския съвет стандарти за делегираните от държавата дейности с натурални и стойностни показатели през съответната година. \r\nС промяната се облекчава процедурата за получаване на средствата за възнаграждения на доброволците.", "date": "2019.04.03", "title": "Облекчава се процедурата за получаване на възнаграждения на доброволците за обучение и изпълнение на задачи за защита при бедствия"}
{"url": "http://www.focus-news.net/news/2019/04/03/2642369/gl-inspektor-dimitar-dachev-patna-politsiya-burgas-za-teritoriyata-na-grada-za-izminaliya-24-chasov-kontrol-na-skorostta-sa-ustanoveni-120-narusheniya.html", "text": "На територията на град Бургас за изминалия 24-часов контрол на скоростта са установени 120 нарушения. Това каза началникът на сектор „Пътна полиция” при ОДМВР – Бургас главен инспектор Димитър Дачев по време на брифинг за предоставяне на резултати от специализираната полицейска операция за контрол на скоростта, предаде репортер на  Радио „Фокус“ – Бургас . По думите му Областна дирекция на МВР – Бургас разполага с 10 автоматизирани системи за контрол на скоростта, като се използват както стационарни, така и мобилни устройства, които се разполагат в участъците, където са установени най-много нарушения.  \r\n„Пътнотранспортните тежки произшествия за началото на тази година са 44, с двама загинали и 51 ранени, а за същия период на миналата година са били 57, с трима загинали и 75 ранени и ясно се вижда, че към настоящия момент има понижение“, посочи още гл. инспектор Дачев. Той допълни, че нарушенията стават най-често на пътните участъци, които предразполагат да се допускат такива, като това са всички прави отсечки, такива с подновена пътна настилка и без препятствия, като бул. „Тодор Александор“, бул. „Стефан Стамболов“, бул. „Демокрация“, ул. „Крайезерна“, както и на изходите на Бургас. \r\nМария КУРТЕВА", "date": "2019.04.03", "title": "Гл. инспектор Димитър Дачев, „Пътна полиция” – Бургас: За територията на града за изминалия 24-часов контрол на скоростта са установени 120 нарушения"}
{"url": "http://www.focus-news.net/news/2019/04/03/2642364/anadolska-agentsiya-putin-i-erdogan-shte-provedat-treta-sreshta-ot-nachaloto-na-godinata.html", "text": "На 8 април турският президент Реджеп Таийп Ердоган ще посети Москва, където ще се срещне с руския си колега Владимир Путин, съобщава  „Анадолската агенция“ , като отбелязва, че това ще е третата среща между двамата от началото на 2019 година. \r\nСпоред информацията на турската държавна агенция, в рамките на визитата в Москва Ердоган ще участва в откриването на Годината на културата и туризма на Русия и Турция и заседание на Съвета за сътрудничество на високо равнище между двете страни. \r\nГодината на културата и туризма на Русия и Турция ще бъде открита с постановката на турската опера „Троя“ в Болшой театър, където ще присъстват двамата лидери. \r\nМедията припомня, че на 23 януари 2019 година Ердоган беше на еднодневна работна визита в руската столица, където се срещна с Путин. \r\nВ рамките на посещението се състояха преговори с участието на министри и други официални лица от двете страни. Освен двустранните отношения, страните обсъдиха актуални въпроси от регионалния и международния дневен ред и най-вече ситуацията в Сирия. \r\nНа 14 февруари турският държавен глава участва в четвъртата по ред тристранна среща на върха на лидерите на страните-гаранти на примирието в Сирия в руския черноморски курорт Сочи. На срещата лидерите на Турция, Русия и Иран обсъдиха съвместните усилия за разрешаване на конфликта в Сирия. \r\nПрез 2018 година Путин и Ердоган проведоха 18 телефонни разговора и 7 двустранни срещи. \r\nНа 3 април 2018 година руският президент посети Турция. В хода на преговорите лидерите на двете страни се разбраха за съкращаване на сроковете за доставка на руските системи за ПВО С-400 в Турция. \r\n Превод и редакция:", "date": "2019.04.03", "title": "„Анадолска агенция“: Путин и Ердоган ще проведат трета среща от началото на годината"}
{"url": "http://www.focus-news.net/news/2019/04/03/2642367/mkd-makedoniya-chetirite-tela-sa-namereni-vav-vatreshnostta-na-samoleta-predadeni-sa-za-autopsiya.html", "text": "Телата на бащата, майката и две деца от България, които загинаха вчера след самолетна катастрофа край Солунската глава, бяха намерени във вътрешността на „Чесната“. Според заповед на прокурора, Институтът за съдебна медицина и криминалистика в Скопие ще извърши аутопсия, както и идентификация на жертвите от самолетна катастрофа, потвърди директорът на Института Александър Станков пред  скопското електронно издание „МКД“ . \r\nРъководителят на Института за съдебна медицина казва, че роднините на починалите са били извикани, а след аутопсията и идентифицирането на жертвите, телата им ще бъдат предадени на близките им. \r\n Превод и редакция:", "date": "2019.04.03", "title": "„МКД“ (Македония): Четирите тела са намерени във вътрешността на самолета, предадени са за аутопсия"}
{"url": "http://www.focus-news.net/news/2019/04/03/2642337/maraton-na-cheteneto-zapochna-v-stara-zagora.html", "text": "Четиринадесетият Маратон „Четяща Стара Загора” 2019 г., който се провежда през месец април, събира утвърдени и обичани български и чужди писатели. Това съобщиха от пресцентъра на  Община Стара Загора . \r\nСъбитието се осъществява по инициатива на библиотека „Родина” в партньорство с РБ „Захарий Княжески” с подкрепата на Община Стара Загора, Радио Стара Загора, ТВ Загора, Регионален исторически музей, Къща музей „Гео Милев”, Къщата на Архитекта, Драматичен театър „Гео Милев”, Държавен куклен театър Стара Загора, книжарница „Хеликон”, сайта „Детски книги” и много български издателства. \r\nВ четенията с деца и ученици се включват поети, писатели, журналисти и библиотекари, актьори и общественици, детски клуб „Приятели на книгата” и Център за работа с доброволци при библиотека „Родина”, представители на общинската и областната администрация. Участието в Маратона е нерегламентирано и доброволно. Състои се в четене на текстове от любими произведения, от произведения на даден автор или по избрана тема. Резултатите от Маратона ще бъдат илюстрирани на уебсайта на библиотека „Родина” и в социалните мрежи. \r\nСъс старозагорци ще четат писателите Марек Шинделка от Чехия, Мария Касимова-Моасе,  Деница Дилова, Галин Никифоров, Неделчо Димитров, Катерина Хапсали, Таня Бенедити, Рашко Младенов, Весела Николаева, Гавраил Гавраилов, литературният историк и писател Катя Зографова, поетите Петър Чухов, Петър Краевски, Петър Василев, Атанас Капралов и поети от група „Артпиерия” (Бургас), детските автори Явор Цанев, Кристина Славкова, Момчил Коритаров, Севдалин Генов. В инициативите на „Четяща Стара Загора” се включват и старозагорските поети и писатели Таньо Клисуров, Мария Донева, Виолета Бончева, Никола Райков, Тихомир Точев и др.  \r\nПълната програма по детски градини, училища, читалища, клубове и организации търсете на сайта на библиотеката, който се обновява ежедневно. \r\nЧетиринадесетият Маратон „Четяща Стара Загора” 2019 г. е част от Културния календар на Община Стара Загора. Кулминацията му е насрочена за 23 април, вторник – Световен ден на книгата и авторското право, от 08.00 до 22.00 часа. Мястото е на пешеходната зона от бул. „Цар Симеон Велики” пред книжарница „Хеликон”.", "date": "2019.04.03", "title": "Маратон на четенето започна в Стара Загора"}
{"url": "http://www.focus-news.net/news/2019/04/03/2642346/ministar-temenuzhka-petkova-dobri-sa-novinite-za-interkonektora-gartsiya-balgariya-izbran-e-inzhener-konsultantat-predstoi-dostavchikat-na-trabi-prez-april-i-stroitelyat-prez-may.html", "text": "Добри са новините за интерконектора Гърция-България - вече е избран инженер- консултантът, през април ще бъде избран доставчикът на тръби, а през май - строителят. Това каза министърът на енергетиката Теменужка Петкова, предаде репортер на  Агенция „Фокус“.  Министър Петкова посочи, че за газов хъб „Балкан“ е ключово значението на интерконектора Гърция – България. „Това е един проект, който е приоритетен не само за нас и нашите гръцки съседи, той е приоритетен за целия ЕС. Неслучайно е включен в седемте топ приоритета на ЕС в областта на енергетиката. За радост и по отношение на реализацията на този проект също имаме добри новини. В момента са в ход три обществени поръчки, които са ключови. Свързани са с избор на инженер–консултант, доставчик на тръби и избор на строител. Процедурата, свързана с избор на инженер-консултант приключи. На 15 март беше определен този изпълнител. Това е отново консорциум, който включва в себе си няколко компании“, допълни още министърът. По думите й тази част от избора на изпълнители е много важна. „От компетентността, от квалификацията на този изпълнител наистина зависи до голяма степен успешното реализиране на този проект. По отношение на другите обществени поръчки, надяваме се сега през месец април да бъде финализирана поръчката за тръбите, а през месец май обществената поръчка, свързана с избора на строител, така че началото на юни да бъде даден старта на строителството“, допълни Петкова.  \r\nДеница КИТАНОВА", "date": "2019.04.03", "title": "Министър Теменужка Петкова: Добри са новините за интерконектора Гърция-България - избран е инженер-консултантът, предстои доставчикът на тръби през април и строителят през май"}
{"url": "http://www.focus-news.net/news/2019/04/03/2642327/ministar-temenuzhka-petkova-ako-namerim-po-dobri-usloviya-za-gazov-hab-balkan-imame-optsiyata-da-gi-izpolzvame-za-da-osigurim-po-niska-tsena.html", "text": "Ако намерим по-добри условия за газов хъб „Балкан“, имаме опцията да ги използваме, за да осигурим по-ниска цена. Това каза министърът на енергетиката Теменужка Петкова по време на изслушването си  за развитието на концепцията за изграждане на газоразпределителния център „Балкан“, предаде репортер на  Агенция „Фокус“.  По думите й консорциум „Аркад“ са дали такава оферта, която е дала възможност да се влезе в бюджета на обществената поръчка. „Гарантира се изпълнението на обществената поръчка в рамките на 250 дни. Съответно цената на ресурса, която е определена от страна на консорциума, който е спечелил е 4,1%, тъй като знаете, че обществената поръчка съдържа условия за разсрочено плащане. Изпълнителят на обществената поръчка ще изгради съответно инфраструктурата, след което ще връщаме тези средства с лихва за определен период от време. Цената на ресурса, която е предложена от страна на избрания консорциума е 4,1 %. Смятам, че това е един добър лихвен процент“, заяви още Петкова.  \r\nПо думите й след обществената поръчка следват стъпки за подписване на договора за възлагане на обществена поръчка и старт на строителството. „За реализацията на този проект имаме определени срокове, които искаме да бъдат изпълнени и това е проектът да бъде готов до началото на 2020 г. Когато говорим за газорапределителен център и за тази концепция тук не влиза само този проект. Той е част от цялата концепция, която е разработена“, допълни Петкова.  \r\nДеница КИТАНОВА", "date": "2019.04.03", "title": "Министър Теменужка Петкова: Ако намерим по-добри условия за газов хъб „Балкан“, имаме опцията да ги използваме, за да осигурим по-ниска цена"}
{"url": "http://www.focus-news.net/news/2019/04/03/2642373/ministerski-savet-odobri-promeni-v-zakona-za-deynostite-po-predostavyane-na-uslugi.html", "text": "Правителството одобри проект на Закон за изменение и допълнение на Закона за дейностите по предоставяне на услуги. Това съобщиха от  правителствената информационна служба . Законопроектът е изготвен във връзка с необходимостта от осигуряването на правна рамка на национално ниво за прилагане на разпоредбите на Регламент (ЕС) 2018/302, който е в сила от 3 декември 2018 г. \r\nЕфективното прилагане на този Регламент ще осигури повече възможности на потребителите и бизнеса и ще разшири избора, с който разполагат, когато пазаруват онлайн, като те ще могат да търсят стоки и услуги на най-изгодните цени в рамките на ЕС. Той ще се прилага за всички търговци, предлагащи своите стоки или услуги на потребители в ЕС.  \r\nС новите европейски разпоредби, предвидени в регламента, се въвеждат забрани и ограничения за търговци, които често, без обективна причина, отказват да продават или доставят стоки на клиенти от друга държава-членка или правят това, като предлагат различни цени и условия в сравнение с тези за местните клиенти.", "date": "2019.04.03", "title": "Министерски съвет одобри промени в Закона за дейностите по предоставяне на услуги"}
{"url": "http://www.focus-news.net/news/2019/04/03/2642334/mvnr-posolstvoto-ni-v-skopie-shte-okazhe-sadeystvie-po-identifitsiraneto-na-zaginalite-pri-samoletnata-katastrofa-v-severna-makedoniya.html", "text": "Българското посолство в Република Северна Македония работи в тясно сътрудничество с македонските власти по случая със катастрофата на малък самолет „Чесна“, при която загинаха четирима български граждани. Това съобщиха от пресцентъра на  Министерството на външните работи .  Посолството ще окаже необходимото съдействие в процеса по идентифицирането на телата на четиримата загинали, както и за посрещане на техните близки. Днес българският консул е присъствал на приемането на телата на загиналите в „Съдебна медицина“ в Скопие. Очаква се идентифицирането да отнеме повече време. На мястото на инцидента не са открити документи, които вероятно са изгорели.  \r\n Във връзка с катастрофата, станала вчера във въздушното пространство на Република Северна Македония, посолството на България в Скопие е създало кризисен щаб.  \r\n Останките от разбилия се самолет, летял по маршрут Охрид-София, бяха локализирани на 2 април 2019 г. в 19:00 местно време на 4-5 км от връх Солунска глава в планината Якубица. Днес преди обяд спасителни екипи на властите в Република Северна Македония успяха да стигнат до мястото на инцидента. По неофициални данни самолетът е паднал от височина 4200 метра и се е разбил на надморска височина 2200 метра.  \r\n  По информация от Ръководството на въздушното движение в Република Северна Македония самолетът е попаднал в силна турболенция и пилотът е изгубил контрол над полета.", "date": "2019.04.03", "title": "МВнР: Посолството ни в Скопие ще окаже съдействие по идентифицирането на загиналите при самолетната катастрофа в Северна Македония"}
{"url": "http://www.focus-news.net/news/2019/04/03/2642372/ministar-nikolina-angelkova-razgovarya-v-sevilya-s-huayong-ge-predsedatel-na-borda-na-yunion-pey-interneshanal.html", "text": "Министърът на туризма Николина Ангелкова разговаря с Хуайонг Ге, председател на борда на Юнион Пей Интернешънъл (UnionPay International). Те проведоха работна среща в рамките на 19-ата Глобална среща на върха на Световния съвет за пътувания и туризъм (WTTC), която се провежда в Севиля, Испания. Това съобщиха от  Министерството на туризма.   \r\nПазар Китай е сред 50-е водещи дестинации за входящ туризъм в България, той е с огромен потенциал и за нас е важно да насърчим пътуванията от тази страна, коментира министър Ангелкова. Тя посочи, че активно се разработват различни инициативи, които да подпомогнат развитието на двустранните туристически посещения.  В момента се работи по създаването на т.нар. Общ Балкански туристически маршрут, който се реализира съвместно от 11 държави в региона и е предназначен именно за далечни и перспективни пазари.  \r\nПрез миналата година китайските туристи у нас са повече от 27 хил. и отбелязват ръст от 3,7 на сто спрямо година по - рано. В първите два месеца на 2019 г. посещенията от Китай нарастват с 12,4% в сравнение със същите месеци на предходната година.  \r\nМинистърът допълни още, че първият за Китай български туристически информационен център бе открит в мегаполиса Шанхай през септември 2017 г. Тя припомни, че в началото на годината беше подписано споразумение с един от водещите туроператори в Китай - „Хай Сиис Интернешънъл”. Документът е основа за развитие на публично-частно партньорство за отваряне на български туристически информационни центрове в Китай.  \r\nИмаме и много ползотворно партньорство с китайския град Сиан, коментира министър Ангелкова. \r\nФокус в работата ни през тази година е насърчаването на инвестициите в областта на туризма, информира министърът. Именно това ще е и акцент на международен форум, който ще се проведе в края на май в България, каза българският министър и покани г-н Хуайонг Ге за участие в събитието. Двамата обсъдиха също възможностите за подписване на споразумение за партньорство в сектора, което да подпомогне двустранните туристически пътувания.  \r\nБългария предлага много добри условия за инвестиции, подчерта г-н Хуайонг Ге. Той допълни още, че страната става все по-популярна и разпознаваема в Китай.   \r\nUnionPay International е дъщерно дружество на China UnionPay. В партньорство с повече от 2000 институции по целия свят. UnionPay International дава възможност за приемане на карти в 174 страни и региони с издаване в 52 страни и региони.", "date": "2019.04.03", "title": "Министър Николина Ангелкова разговаря в Севиля с Хуайонг Ге, председател на борда на Юнион Пей Интернешънъл"}
{"url": "http://www.focus-news.net/news/2019/04/03/2642356/ministar-temenuzhka-petkova-zalagame-izklyuchitelno-mnogo-na-mestniya-dobiv-i-na-tova-prouchvaniyata-v-dalboko-cherno-more-da-se-uvenchayat-s-uspeh.html", "text": "Залагаме изключително много на местния добив и на това проучванията в дълбоко Черно море да се увенчаят с успех. Това каза министърът на енергетиката Теменужка Петкова по време на изслушването си за развитието на концепцията за изграждане на газоразпределителния център „Балкан“, предаде репортер на  Агенция „Фокус“.  \"Когато обсъждаме тази тема, свързана с изграждането на газоразпределителен център, трябва да знаем, че като един от потенциалните източници за доставка на природен газ, ние разглеждаме и местния добив. Затова и той е един от потенциалните източници, един от основните приоритети в нашата управленска програма в част енергетика. Ние залагаме изключително много на местния добив, залагаме на това проучванията, които в момента се извършват в дълбоко Черно море наистина да се увенчаят с успех. Няма по-голяма диверсификация от това да разполагаме с местни енергийни ресурси“, коментира Петкова. По думите й разглежда се като потенциален източник за доставка на природен газ и Румъния. „Нашите румънски съседи разполагат с местен добив, който е в сериозни количества и дава възможност на този етап да покрия на 100 % своето вътрешно потребление“, допълни Петкова. По думите й интерконекторът България – Сърбия е важен, тъй като ще даде възможност през интерконектора Гърция – България и българската газопреносна мрежа природен газ да достигне до югоизточна Европа. \r\n„Междусистемната връзка с Румъния е проект, който дълги години чакаше своята реализация. За наша радост през ноември 2016 г. интерконекторът беше изграден и въведен в търговска експлоатация. Това, което можем да кажем по отношение на този проект е, че той вече е факт. Това е първата междусистемна връзка, която България има със съседна страна“, каза още Петкова.  \r\nМинистърът посочи, че другата част от концепцията е свързана с изграждането на борса за търговия с природен газ. „Стъпките, които предприехме – през януари месец тази година беше създадена компания – 100% дъщерна на „Булгартрансгаз“, която ще оперира борсата за търговия с природен газ“, обясни Петкова и уточни, че след създаването й е подписан договор с източноевропейския газов хъб, който оперира австрийската борса.  \r\nДеница КИТАНОВА", "date": "2019.04.03", "title": "Министър Теменужка Петкова: Залагаме изключително много на местния добив и на това проучванията в дълбоко Черно море да се увенчаят с успех"}
{"url": "http://www.focus-news.net/news/2019/04/03/2642371/dariya-mavrodieva-tsutf-trenirovachnite-firmi-sa-dokazano-sredstvo-za-predotvratyavane-na-rannoto-napuskane-na-uchilishte.html", "text": "Тренировъчните фирми са доказано средство за предотвратяване на ранното напускане на училище. Това каза за образователното предаване „Всички в час“ на  Радио „Фокус“  Дария Мавродиева, организатор на Международния панаир и директор на Центъра за учебно-тренировъчни фирми (ЦУТФ) у нас. Учениците могат да се включат в тренировъчна фирма дори ако в тяхното училище не е застъпена такава форма на професионално обучение, увери тя. Мавродиева обърна внимание на това, че български ученици пътуват за чуждестранни панаири, подобни на предстоящия на 18 и 19 април в Пловдив, като се връщат с награди от участието си в тях. Според нея тези професионално ориентирани занятия са сред най-интересните и полезни часове за учениците. „Четири години подред си партнираме по два проекта с едно училище от град Шабла, където по-голяма част от учениците са от малцинства. Това са часовете, от които никой не бяга и където те могат да покажат знанията си по всички предмети, да използват информационните технологии, да извършват плащания през интернет, да търсят партньори в световната мрежа на тренировъчните фирми и да осъществяват сделки с всички над 7500 тренировъчни предприятия от световната мрежа. Тренира се също интернет банкиране, търсене на партньори, доставчици и клиенти, изготвяне на рекламни материали и сайтове – разнообразието от дейности е много голямо“, разказа директорът на Центъра за учебно-тренировъчни фирми у нас. Интересът от страна на фирмите към участието в тренировъчни фирми като част от професионалното образование е огромен, коментира Дария Мавродиева. Тя уточни, че ако преди от Центъра за тренировъчни фирми активно са търсили бизнеса за участие, то към днешна дата самите фирми намират възможности за участие в този проект. Занятия по формиране и участие в тренировъчни фирми се провеждат в цели 62 професионални училища у нас, отчете още Мавродиева.  \r\nМилослава АНГЕЛОВА", "date": "2019.04.03", "title": "Дария Мавродиева, ЦУТФ: Тренировъчните фирми са доказано средство за предотвратяване на ранното напускане на училище"}
{"url": "http://www.focus-news.net/news/2019/04/03/2642370/nikolay-pavlov-e-naznachen-za-zamestnik-ministar-na-mladezhta-i-sporta.html", "text": "Със заповед на министър-председателя Бойко Борисов на длъжността заместник-министър на младежта и спорта е назначен Николай Павлов. Това съобщиха от  правителствената информационна служба . \r\nНиколай Павлов е магистър по икономика от Университета за национално и световно стопанство в София. От 2018 година до момента, както и в периода от юни 2016 г. до февруари 2017 г. е заемал поста парламентарен секретар в Министерството на труда и социалната политика. В същото ведомство е работил и в Главна Дирекция „Европейски фондове и международни програми и проекти“. Агенция „Фокус“ припомня:   На 23 март по искане на премиера Бойко Борисов зам.-министърът на младежта и спорта Ваня Колева подаде оставка. Причината за това бе закупен на преференциални цени апартамент от Колева в сграда на фирма „Артекс“.", "date": "2019.04.03", "title": "Николай Павлов е назначен за заместник-министър на младежта и спорта"}
{"url": "http://www.focus-news.net/news/2019/04/03/2642376/pazardzhik-chetiri-signala-za-neraglamentirani-smetishta-sa-podadeni-v-riosv.html", "text": "Осем сигнала са подадени на „зеления телефон“ и електронната поща на Регионална инспекция по околната среда и водите (РИОСВ) – Пазарджик. От тях 4 са за нерегламентирано изхвърляне на отпадъци или образуване на сметища. Това съобщиха за  Радио „Фокус“ – Пазарджик  от РИОСВ. Първият от сигналите е за изхвърлени отпадъци по пътя Панагюрище – Панагюрски колонии, вторият е за нерегламентирано сметище в село Елшица, третият е за такова в село Ковачево, а четвъртият – за изхвърлени отпадъци в земеделска земя на изхода на Пазарджик, след затвора. Сигналите са изпратени по компетентност на съответните общини. Подаден е и сигнал, че водата в канала в село Мокрище, в посока село Ляхово е с черен цвят. Извършен е оглед на отводнителен канал 13 между селата Мокрище и Ляхово. Не е констатирано специфично оцветяване или мътност на водите. В района се извършва наторяване на ниви с ферментационна течност. Операторите, извършващи дейността са предупредени за повишено внимание при дейност в близост до водни обекти, за да не се допусне изтичане или дрениране на торови маси. \r\nВаня НИКОЛОВА", "date": "2019.04.03", "title": "Пазарджик: Четири сигнала за нерагламентирани сметища са подадени в РИОСВ"}
{"url": "http://www.focus-news.net/news/2019/04/03/2642374/afp-es-predpriema-deystviya-sreshtu-polsha-za-zashtita-na-sadiite.html", "text": "В сряда ЕС предприе нови правни действия срещу Полша заради противоречивите й съдебни реформи, като заяви, че новият дисциплинарен режим на Варшава за съдиите ще има \"ужасяващ ефект\" върху правните свободи, предава  AFP .  \r\n„Основната цел на този дисциплинарен режим е - както и на останалата част от съдебната реформа - систематично да подлага на съдиите политическия контрол на изпълнителната власт“, каза заместник-председателят на Европейската комисия Франс Тимерманс. \r\n Превод и редакция:", "date": "2019.04.03", "title": "AFP: ЕС предприема действия срещу Полша за защита на съдиите"}
{"url": "http://www.focus-news.net/news/2019/04/03/2642375/lovech-babh-konstatira-influentsa-po-ptitsite-v-selo-yoglav.html", "text": "Българската агенция по безопасност на храните (БАБХ) констатира ново огнище на заболяването Инфлуенца по птиците (H5) в регистриран животновъден обект в село Йоглав, община Ловеч, област Ловеч. Пробите са потвърдени на 2 април (вторник) от Националната референтна лаборатория към Националния диагностичен научноизследователски ветеринарномедицински институт. Това съобщиха от пресцентъра на  БАБХ .  \r\nЗасегнатите птици в обекта са патици мюлари. С цел контрол и ликвидиране на заболяването, БАБХ прилага всички мерки в съответствие с действащото законодателство. Със Заповед на изпълнителния директор на БАБХ са определени действията за ликвидиране на огнището с високопатогенна инфлуенца по птиците и срещу разпространението на инфекция сред птиците в района. \r\nИзвършва се хуманно умъртвяване и унищожаване на всички птици, отглеждани в обекта, което ще бъде последвано от почистване и дезинфекция. Определени са 3-километрова предпазна зона и 10-километрова зона за наблюдение около констатираното огнище на заболяването. Забранено е движението на птици и продукти от тях в и от предпазната и наблюдаваната зона. В двете зони се забранява търговията и придвижването на домашни, диви и други птици и яйца за разплод, както и разселване на птици за подновяване на дивечовия запас. \r\nСлед установеното през март 2019 г. в село Лисец огнище на болестта, продължават ежедневните клинични прегледи на птиците, отглеждани в останалите селища в предпазната зона, и се прави епизоотично проучване за причините, довели до заболяването. \r\nВ момента са свикани областните и общинските епизоотични комисии. За случая е информирана и РЗИ-Ловеч и са взети всички превантивни мерки с цел опазване здравето на хората. \r\nНа този етап няма засегнати хора и няма опасност за потребителите. Евентуалното заразяване може да случи при пряк контакт с болни птици. \r\nБАБХ напомня, че фуражите и суровините за тях следва да се съхраняват в закрити помещения. По този начин се избягва възможността диви пернати да заразят фуража, а оттам и питомните да бъдат заразени с вирус. \r\nАктуална информация за огнищата в страната и движението на заболяването Инфлуенца по птиците може да намерите в интерактивната карта, публикувана на сайта на БАБХ  . Всичко за болестта вижте  .", "date": "2019.04.03", "title": "Ловеч: БАБХ констатира Инфлуенца по птиците в село Йоглав"}
{"url": "http://www.focus-news.net/news/2019/04/03/2642378/pravitelstvoto-odobri-izmenenie-v-naredbata-za-prilagane-na-klasifikatora-na-dlazhnostite-v-administratsiyata.html", "text": "Правителството одобри изменение в Наредбата за прилагане на Класификатора на длъжностите в администрацията. Това съобщиха от  правителствената информационна служба . С промяната се премахва противоречието между Закона за военното разузнаване и Наредбата за прилагане на Класификатора на длъжностите в администрацията, както и неяснотата кои длъжностни нива и длъжностни наименования на служителите по служебно и трудово правоотношение да се ползват в служба „Военна полиция“ и служба „Военна информация“.", "date": "2019.04.03", "title": "Правителството одобри изменение в Наредбата за прилагане на Класификатора на длъжностите в администрацията"}
{"url": "http://www.focus-news.net/news/2019/04/03/2642380/stoyan-apostolov-avtomobilen-sastezatel-istinskiyat-avtomobilen-sastezatel-tryabva-da-bade-primer-za-dvizhenieto-po-patishtata.html", "text": "Истинският автомобилен състезател трябва да бъде пример за движението по пътищата. Това каза автомобилният състезател Стоян Апостолов по време на брифинг за предоставяне на резултати от специализираната полицейска операция за контрол на скоростта, предаде репортер на  Радио „Фокус“ – Бургас . „Искам много категорично да подчертая, че тези ограничения, които ги има в града и извън него, не означават съобразена скорост. Ако ограничението е 90 км в час и ние се движим с толкова, това със сигурност не е безопасно, защото безопасната скорост зависи от състоянието на водача и от самата кондиция, в която той се намира“, добави Апостолов. По думите му по-особено внимание трябва да се обърне на движението в населените места, защото там е пагубно, когато се кара с превишена и несъобразена скорост. „Да се движиш с допустимите 50 км в час в градски условия е много, защото при една извънредна ситуация ти е нужна една секунда за реагиране на крака и възприемане на ситуацията и още 1 секунда, за да реагира спирачната система. Ако пресметнем, това са повече от 10 метра, а в градски условия тези метри са фатални. Съобразената скорост далеч не означава ограничената скорост, която е поставена“, посочи Стоян Апостолов. \r\nМария КУРТЕВА", "date": "2019.04.03", "title": "Стоян Апостолов, автомобилен състезател: Истинският автомобилен състезател трябва да бъде пример за движението по пътищата"}
{"url": "http://www.focus-news.net/news/2019/04/03/2642381/pravitelstvoto-prie-promeni-v-normativni-aktove-na-mosv-koito-namalyavat-administrativnata-tezhest-za-grazhdanite-i-biznesa.html", "text": "Правителството прие изменения и допълнения в нормативни актове на Министерство на околната среда и водите, които водят до намаляване на административната тежест върху гражданите и бизнеса. Това съобщиха от  правителствената информационна служба . Проектите са разработени във връзка с изпълнение на Решение на Министерския съвет (РМС) № 704 за приемане на мерки за трансформация на административно обслужване. \r\nСлед преглед на регулаторните режими и предоставяните административни услуги по реда на глава VI и глава VII от Закона за опазване на околната среда (ЗООС) се правят промени в Наредбата за условията и реда за извършване на оценка на въздействието върху околната среда (Наредба за ОВОС), Наредбата за условията и реда за извършване на екологична оценка на планове и програми (Наредба за ЕО), Наредбата за условията и реда за издаване на комплексни разрешителни (Наредба за КР) и наредба за предотвратяване на големи аварии с опасни вещества и ограничаване па последствията от тях (Наредба за Севезо).  \r\nПромените предвиждат премахване и/или намаляване па допълнителните изисквания към документите, които се представят при заявяване на административните услуги, опростяване на процеса за взаимодействие с други органи и изискване на документи по служебен път. Също така се прецизират образците на заявления за издаване на административни услуги, премахва са изискването за поставяне па печат, посочването на ЕИК, предоставянето на скици и др. документи и/или информация, която може да бъде изискана по служебен път. \r\nС измененията и допълненията се постига оптимизиране на административните услуги по реда па Закона за опазване на околната среда ЗООС, което намалява административната тежест за гражданите и бизнеса и води до ускоряване на инвестиционния процес, при запазване на високо ниво на защита на околната среда и човешкото здраве. Измененията гарантират обществения достъп до информацията и участието на заинтересованите страни в процеса на вземане на решения.", "date": "2019.04.03", "title": "Правителството прие Промени в нормативни актове на МОСВ, които намаляват административната тежест за гражданите и бизнеса"}
{"url": "http://www.focus-news.net/news/2019/04/03/2642382/mariela-kitova-sdruzhenie-sos-ptp-patnite-intsidenti-prodalzhavat-da-sa-nashe-ezhednevie-vapreki-usiliyata-koito-se-polagat-i-prevantivnite-deynosti-za-namalyavane-broya-na-zhertvite.html", "text": "Пътните инциденти продължават да са наше ежедневие, въпреки усилията, които се полагат, и превантивните дейности за намаляване броя на жертвите. Това каза за  Радио „Фокус“-Пирин  Мариела Китова, координатор на Сдружение „SOS-ПТП“ за Югозападна България. „Големите пътувания преди и след празниците винаги са критични, що се отнася до тежките пътни инциденти. Хората от една страна бързат, за да започнат възможно най-бързо с празнуването, а от друга страна след това бързат, за да се приберат и да си починат от самото празнуване. Сред основните причини отново е превишената и несъобразена скорост. Силно се надявам, че от тук нататък хората ще проявят повече разум и приоритетно ще бъдат по-бдителни на пътя, защото в крайна сметка всички ние действително искаме да празнуваме и да се забавляваме по празниците, а не да ги прекараме в болницата или в най-лошия случай, да се организират погребения, колкото и страшно да звучи това“, коментира тя.  \r\nКитова допълни, че всеки ден има информация за пострадали – пешеходци, водачи, пасажери, като в повечето случаи те са тежко пострадали. По думите й понякога неволно ставаме свидетели на смачкани до неузнаваемост автомобили, а резултатът реално са десетки хиляди хора, които остават с разбити семейства. „В последно време хората започват да губят търпение към нарушителите на пътя, но въпреки това като цяло все още сме пасивни и не взимаме отношение към тези, които проявяват рисково поведение преди да настъпи самият инцидент. Реакцията на хората обикновено е след инцидента, което за съжаление не носи ползите на превантивната дейност и предотвратяването на инцидентите“, добави тя. Мариела Китова подчерта, че трябва да се въведат строги санкции, да има висока събираемост на тези санкции, по-качествено и адекватно обучение за придобиване на свидетелство за управление на МПС. Според нея в България тези неща все още остават на заден план, в рамките на пожелателното, и обективната действителност реално е статистиката с броя на пострадалите и убитите. \r\nНатали СТЕФАНОВА", "date": "2019.04.03", "title": "Мариела Китова, Сдружение „SOS-ПТП“: Пътните инциденти продължават да са наше ежедневие, въпреки усилията, които се полагат, и превантивните дейности за намаляване броя на жертвите"}
{"url": "http://www.focus-news.net/news/2019/04/03/2642385/sitel-makedoniya-sreshta-dimitrov-riykar-vav-vashington-ochakvame-vi-v-nato-reformite-sa-imperativ.html", "text": "Външният министър на Македония Никола Димитров, в първия ден от посещението си във Вашингтон, се срещна с помощник държавния секретар за Европа и Евразия Филип Рийкър, както и с конгресмена Брендан Бойл, който изрази задоволство от присъединяването на Северна Македония към Алианса, предава  скопският телевизионен канал „Сител“ . \r\nКакто съобщава македонското министерство на външните работи, събеседниците на Димитров проявяват специален интерес към темпа и дълбочината на процеса на реформи като предпоставка за общество, основано на истински демократични ценности. \r\n„Очакваме ви с нетърпение НАТО. Реформите, особено във връзка със специалната прокуратура, са императивни и е необходимо да се запази независимостта на специализираната прокуратура в рамките на прокуратурата и нейният капацитет в интерес на правосъдието и отчетността за корупция“, заяви Рийкър. \r\nПомощник-държавния секретар, като се позована ситуацията в балканския регион, подчерта, че е необходимо държавите да трансформират вътрешно и да изграждат капацитет за система, основана на справедливост и ценности. \r\nВ същата посока, както добавя външното министерство, е била и дискусията с конгресмен Бойл, който посочи Преспанския договор като подходящ пример за преодоляване на конфликтни ситуации не само в нашия регион, но и в по-широк план. \r\nДимитров изрази благодарност за оказаната от Конгреса подкрепа и очакването, че САЩ, като доказан партньор на Скопие, ще ратифицират протокола за пълноправно членство в НАТО незабавно. \r\nМинистерството добави, че в съответствие с традиционно добрите отношения със съседна Албания, Димитров и албанският външен министър Гент Цакай, който също е във Вашингтон, са подписали Споразумение за създаване Културно-информационни центрове в Северна Македония и Албания. \r\nПоздравявайки колегата си за десетгодишното членство в Алианса, министър Димитров още веднъж подчерта, че регионът може да бъде проспериращ само ако всичките страни в него са успешни. \r\nМинистърът на външните работи в първия ден на посещението си във Вашингтон даде интервю за НАТО SHAPE, като се спря на въпроса как изглежда Северноатлантическият алианс от гледна точка на Република Северна Македония – тридесетия член на НАТО. Той беше интервюиран и за специализираното списание Foreign Policy. \r\nВ сряда Димитров ще присъства на обръщението на генералния секретар на НАТО Йенс Столтенберг. \r\nСлед прием по повод 70-годишнината от създаването на Алианса министър Димитров ще се срещне с държавния секретар на САЩ Майк Помпео. През деня са планирани няколко двустранни срещи. \r\n Превод и редакция:", "date": "2019.04.03", "title": "„Сител“ (Македония): Среща Димитров-Рийкър във Вашингтон: Очакваме ви в НАТО, реформите са императив"}
{"url": "http://www.focus-news.net/news/2019/04/03/2642384/ministerski-savet-prie-promeni-v-ustroystveniya-pravilnik-na-ministerstvoto-na-regionalnoto-razvitie-i-blagoustroystvoto.html", "text": "Правителството прие промени в Устройствения правилник на Министерството на регионалното развитие и благоустройството с оглед обезпечаване на отговорностите за управлението, координацията и контрола на дейностите по морско пространствено планиране, изработването на Морски пространствен план на Република България и неговото изпълнение и актуализиране. Това съобщиха от  правителствената информационна служба . Дейностите са възложени на министъра на регионалното развитие и благоустройството с измененията и допълненията на Закона за морските пространства, вътрешните водни пътища и пристанищата на Република България. В изменения устройствен правилник на министерството са допълнени разпоредбите, регламентиращи тези правомощия на министъра. \r\nМорското пространствено планиране е нова дейност за МРРБ и за осъществяването ѝ се правят функционални промени в министерството. Функциите по изпълнението й се възлагат на Главна дирекция „Стратегическо планиране и програми за регионално развитие“ и функционалната ѝ компетентност се разширява. В рамките на общата щатна численост на министерството, в дирекцията ще се назначат петима експерти с необходимата квалификация в областта на морското пространствено планиране. \r\nС промените в устройствения правилник се прецизират функциите на други структурни звена в министерството и щатната численост на персонала.", "date": "2019.04.03", "title": "Министерски съвет прие промени в Устройствения правилник на Министерството на регионалното развитие и благоустройството"}
{"url": "http://www.focus-news.net/news/2019/04/03/2642388/inzh-stanimir-bozhanov-regionalna-direktsiya-po-gorite-burgas-za-minalata-godina-sa-sastaveni-599-akta-nad-90-ot-tyah-sa-svarzani-s-nezakonnata-sech.html", "text": "За миналата година са съставени 599 акта, над 90% от тях са по Закона горите и са свързани с незаконната сеч. Това каза за  Радио „Фокус“-Бургас  инж. Станимир Божанов, директор на Регионална дирекция по горите-Бургас. „За изминалата година Регионалната дирекция по горите в Бургас има извършени над 17 000 проверки. Приоритет при тези проверки са насажденията, обектите за добив на дървесина, там, където се извършва сечта в гората и обектите по чл. 206 от Закона за горите - това са складовете, където постъпва, преработва и експедира дървесина“, уточни той.  \r\nПо думи на инж. Божанов през изминалата година от Регионалната дирекция по горите непрекъснато са извършвали съвместни акции с ОДМВР, държавните горски и ловни стопанства по места, с цел да се ограничи тази незаконна ловна сеч, която е характерна за цялата страна по всяко време на годината. „В резултат на тези проверки и акции за 2018-та година имаме задържани 19 броя коне, 19 каруци и 158 пространствени куб. метра дърва за огрев. Всички тези задържани вещи са оценени и на търг са продадени, като приходите са постъпили в Министерството“, заяви директорът на Регионална дирекция по горите – Бургас и обясни, че от началото на годината до момента има съставени 130 броя актове, 7 задържани коне, 8 каруци, 3 бензиномоторни триона и около 45 пространствени куб. метра  дърва за огрев.  \r\nПоследната акция е проведена в края на ноември на територията на общините Карнобат и Сунгурларе. \r\nДеница ДИМИТРОВА", "date": "2019.04.03", "title": "Инж. Станимир Божанов, Регионална дирекция по горите-Бургас: За миналата година са съставени 599 акта, над 90% от тях са свързани с незаконната сеч"}
{"url": "http://www.focus-news.net/news/2019/04/03/2642383/stara-zagora-priemat-se-nominatsii-za-nagradite-stara-zagora-i-mlada-zagora.html", "text": "Предложения за присъждане на Награда „Стара Загора“ и Награда „Млада Загора“ по повод 24 май – Ден на българската просвета и култура и славянската писменост вече се приемат в Община Стара Загора. Това съобщиха от  пресцентъра на Общината. \r\nС наградата „Стара Загора“ се удостояват български и чуждестранни пълнолетни граждани приживе или посмъртно за високи художествено-творчески постижения в духовния живот и сферата на образованието и науката в Община Стара Загора. \r\nПредложенията могат да бъдат направени от държавни и общински органи; обществени и професионални организации и творчески сдружения, както и от граждани на Община Стара Загора. Те се подават до кмета на Общината в писмен вид не по-късно от 15 април.  \r\nНаградата „Стара Загора“ се присъжда в две направления: наука и образование; култура и изкуство. Критериите за номинации на предложенията присъждане на наградата „Стара Загора“ в направление „Наука и образование“ са: кандидатите да са изявени професионалисти с доказан принос и иновативни подходи в учебно-възпитателната работа; ученици на кандидатите да имат участия и класиране на призови места в състезания, конкурси и олимпиади на областно, национално и международно ниво. \r\nЗа присъждане на наградата „Стара Загора“ в направление „Култура и изкуство“ се номинират кандидати със значими постижения в областта на литературата, изобразителното изкуство, архитектура, музика, театър, танцово изкуство, фотография, съвременни визуални изкуства. \r\nНаграда „Млада Загора“ се присъжда на учащи за изключителни постижения и извоювани награди от национални и международни състезания, олимпиади и конкурси в сферата на науката и образованието; културата и изкуството.  \r\nПредложенията за номинации за присъждане на наградата „Млада Загора“ се оценяват по следните критерии: кандидатите да са класирани на призови места на регионални, национални или международни олимпиади, конкурси и състезания; кандидатите да са разработвали и участвали в училищни, общински, регионални, национални или международни проекти с принос за утвърждаване  на авторитета на учебното заведение; кандидатите да имат личен авторитет сред съучениците си и учителите в съответното учебно заведение. Срокът за подаване на предложенията е до 15 май 2019 г. \r\nНаградата за всяко направление може да бъде индивидуална и колектива. Тя се присъжда в съответствие с принципите за публичност и прозрачност, свободна и честна конкуренция и равнопоставеност на всички кандидати. \r\nНаградите, специална грамота и парична премия в размер на 1000 лв. за всяко направление, се връчват на тържествена церемония по повод 24-ти май – Ден на българската просвета и култура и на славянската писменост.", "date": "2019.04.03", "title": "Стара Загора: Приемат се номинации за наградите „Стара Загора“ и „Млада Загора“"}
{"url": "http://www.focus-news.net/news/2019/04/03/2642389/ministerski-savet-odobri-tarifata-za-zaplashtane-na-predizbornite-predavaniya-po-bnt-i-bnr-za-izborite-na-26-may-2019-g.html", "text": "Министерският съвет одобри тарифата, по която партиите, коалициите и инициативните комитети ще заплащат предизборните предавания по Българската национална телевизия (БНТ), Българското национално радио (БНР) и техните регионални центрове в рамките на предизборната кампания за избор на членове на Европейския парламент от Република България. Това съобщиха от  правителствената информационна служба . Тарифата е изготвена в съответствие с предложенията на ръководствата на БНТ и БНР. \r\nПредизборната кампания се отразява в програмите на двете обществени медии под формата на клипове, диспути и други форми, договорени с представители на участниците в изборите, по реда и условията, уредени в Изборния кодекс.", "date": "2019.04.03", "title": "Министерски съвет одобри тарифата за заплащане на предизборните предавания по БНТ и БНР за изборите на 26 май 2019 г."}
{"url": "http://www.focus-news.net/news/2019/04/03/2642387/sazdavat-se-chetiri-natsionalni-kompetentni-organi-po-mrezhova-i-informatsionna-sigurnost.html", "text": "Правителството определи административните органи, към които ще бъдат създадени национални компетентни органи по мрежова и информационна сигурност. Това съобщиха от  правителствената информационна служба . Това е важен етап от изграждането на националната институционална система в областта на киберсигурността. \r\nМинистърът на енергетиката е определен за административен орган в сектор „Енергетика“, министърът на транспорта, информационните технологии и съобщенията - за секторите „Транспорт“, „Цифрова инфраструктура“ и „Цифрови услуги“, министърът на здравеопазването - за сектор „Здравеопазване“, както и министърът на регионалното развитие и благоустройството - за сектор „Доставка и снабдяване с питейна вода“. По този начин министрите ще определят операторите на съществени услуги в посочените сектори, както и ще осъществяват координация и контрол върху дейността им, свързана с мрежовата и информационната сигурност. \r\nСъс същото решение кабинетът прие и Методика за определяне на операторите на съществени услуги. С нейна помощ административните органи ще извършат оценка на услугите в секторите. Целта е да бъдат ограничени мащаба, честотата и въздействието на киберинцидентите и да бъдат повишени надеждността, устойчивостта и ефективността на мрежите и информационните системи на всички субекти в обхвата на Закона за киберсигурност.", "date": "2019.04.03", "title": "Създават се четири национални компетентни органи по мрежова и информационна сигурност"}
{"url": "http://www.focus-news.net/news/2019/04/03/2642386/prezidentat-rumen-radev-rabotata-na-mladite-uchiteli-ne-e-prosto-profesiya-a-prizvanie-ot-koeto-zavisi-badeshteto-na-balgariya.html", "text": "Учителят достига до съзнанието на учениците, но истинският педагог достига до  техните сърца и именно тази комбинация – на добър учител и добър педагог, може да завладее съзнанието, духа и сърцето на обучаемите. Това заяви президентът Румен Радев на церемонията по връчването на наградите от конкурса \"Най-важният урок. Послание към бъдещите ми ученици\", която се състоя в Гербовата зала, съобщиха от  прессекретариата на държавния глава . Общо 11 студенти  и докторанти в педагогически специалности бяха отличени със стаж и едногодишна стипендия. Инициативата се проведе под патронажа на българския държавен глава. \r\n„Вие сте хората, които ще предадете на вашите ученици спойващия елемент на нашето общество – нашите ценности, култура, народопсихология, без които ние бихме живели в един механичен свят“, обърна се Румен Радев към победителите. Държавният глава отбеляза, че работата на младите учители не е просто професия, а призвание, от което зависи бъдещето на България.  \r\nПо думите на президента има огромна разлика в това да посещаваш задължително учебно заведение и да получиш задължително образование. „Необходимо е да изградим млади хора, които си задават въпроси, търсят информация и я осмислят критично. Млади хора, които имат компетенции и умения на адаптивност, провокиране и търсене на истината, за да градят модела на успешното общество“, допълни Румен Радев. \r\nДържавният глава посочи, че младежите трябва да имат отворена и активна представа за света и поздрави наградените студенти и докторанти за техните идеи образованието да не бъде заключвано в класната стая. Президентът припомни, че 65% от постъпващите днес в училище ученици ще упражняват професии, които не съществуват сега. Можем само да си представим каква креативност учителите трябва да изградят у младите хора, за да бъдат те подготвени за бъдещето, допълни Румен Радев. \r\nДържавният глава пожела на наградените да върнат онзи възрожденски образ на „даскала“, който се грижи и бди над своите обучаеми и ги готви за бъдещето, за една просперираща, свободна и модерна България.", "date": "2019.04.03", "title": "Президентът Румен Радев: Работата на младите учители не е просто професия, а призвание, от което зависи бъдещето на България"}
{"url": "http://www.focus-news.net/news/2019/04/03/2642390/shumen-peshtera-biserna-shte-bade-otvorena-za-posetiteli-ot-8-april-do-20-may-i-prez-perioda-ot-avgust-do-kraya-na-oktomvri-2019-g.html", "text": "Пещера „Бисерна“ в Шумен ще бъде отворена за посетители от 8 април до 20 май и през периода от август до края на октомври 2019 година. Регламентът за достъп беше представен на пресконференция от инж. Васил Василев, директор на Природен парк „Шуменско плато“, предаде репортер на  Радио „Фокус“-Шумен . Пещера „Бисерна“ е благоустроена по проект по ОП „Околна среда“, но основната й цел е ползването за научни изследвания на пещерната флора и фауна, поради което достъпът до пещерата е строго регламентиран и по-различен от другите благоустроени пещери  нас. Съобразен е с опазването на прилепите, обитаващи пещерата, които наброяват 14 вида, под защита е и карстът и образуванията в нея, обясни инж. Василев.  \r\n„Пещерата ще отвори за посетители на 8 април  и ще работи до 20 май, периодът е съобразен с размножаването на пещерните обитатели. През май обикновено се ражда по едно малко и запазването на вида и поколението е от първостепенна важност за нас като институция, натоварена с грижата за биоразнообразието на Шуменското плато“, заяви Василев. Следващият период на достъп ще започне през август и ще продължи до края на октомври месец, когато прилепите са прибират в пещерата за зимен сън. По отношение на опазването на карстовите образувания, инж. Василев отбеляза, че при посещението на хора се нарушава топлинния баланс тъй като се повишава температурата в пещерата. „При дишането си ние издишаме въглероден диоксид, който реагира с водните пари в пещерата, превръща се в киселина, а тя разрушава карстовите образувания“, каза инж. Василев. Във връзка с опазване на каста, видовото разнообразие и популацията от прилепи, групи за посещение ще се приемат само след предварително записване на телефон 054/800-765 или на електронната поща.  Посещението ще става само в делнични дни. Първата група ще бъде посрещана от 10 часа. Престоят ще бъде по около 1 час. Трасето на пещерата е 800 метра. Общо за деня ще се допускат 4 групи. Те трябва да са бъдат между 8 и 12 души.  Входът е 10 лв. на човек, като плащането ще става на място, при самото посещение.  \r\nДо пещера „Бисерна“ експертите от Парка препоръчват да се стигне пеша, тъй като горската пътека не е подходяща за автомобили, тясна е и по нея има вода, която изтича от пещерата. Пешеходните маршрути са два. Първият започва от парк „Кьошкове“ и е маркиран с бяло-оранжева маркировка. До „ „Бисерна“ може да се стигне и от разклона за Шуменската крепост по пътя за вилата на община Шумен. Поставена е указателна табела, табели има и по целия този маршрут. Превозните средства могат да се паркират на асфалтовия път преди завоя за вилата на Общината, или малко по-навътре в гората, където има пейки и е по-широко, уточни инж. Василев. Оттам с върви пеша по указателните табели. Разстоянието от Крепостта до пещерата е около 2 км.  „Засега двата периода за отваряне на „Бисерна“ за посетители са оптималният вариант.  След първия период ще бъдат направени изследвания, за да се прецени как са се отразили туристите на прилепите и карста“, каза още инж. Василев. \r\nИвелина ИВАНОВА", "date": "2019.04.03", "title": "Шумен: Пещера „Бисерна“ ще бъде отворена за посетители от 8 април до 20 май и през периода от август до края на октомври 2019 г."}
{"url": "http://www.focus-news.net/news/2019/04/03/2642379/valentin-nikolov-gerb-chuhme-ot-ministar-petkova-che-e-izbran-izpalnitel-na-gazoviya-hab-koeto-oznachava-che-turski-potok-nyama-da-ni-zaobikoli.html", "text": "Чухме от министър Петкова, че е избран изпълнител на газовия хъб, коeто означава, че „Турски поток“ няма да ни заобиколи. Това каза народният представител от ПГ на ГЕРБ и зам.-председател на Комисията по енергетика Валентин Николов в отношение към изслушването на министър Теменужка Петкова за развитието на концепцията за изграждане на газоразпределителния център „Балкан“, предаде репортер на  Агенция „Фокус“ . „Газовият хъб Балкан си е абсолютно чисто българско решение, чисто българска реализация. Тръбата, която в момента чухме от г-жа министъра, че е вече избран изпълнител, ще бъде абсолютно изцяло българска. Тази тръба ще даде възможност „Турски поток“ да не заобиколи България, а да мине през страната ни“, допълни още Николов.  \r\nДеница КИТАНОВА", "date": "2019.04.03", "title": "Валентин Николов, ГЕРБ: Чухме от министър Петкова, че е избран изпълнител на газовия хъб, коeто означава, че „Турски поток“ няма да ни заобиколи"}
{"url": "http://www.focus-news.net/news/2019/04/03/2642391/namalyava-se-administrativnata-tezhest-za-grazhdanite-i-biznesa-s-promeni-v-zakona-za-lichnite-dokumenti.html", "text": "Правителството предлага законопроект, с който се правят промени в Закона за българските лични документи и в Закона за Министерството на вътрешните работи. Това съобщиха от  правителствената информационна служба . Въведените изменения ще усъвършенстват процеса, свързан с предоставяне на административни услуги от МВР, и ще доведат до намаляване на административната тежест за гражданите и бизнеса. \r\nВ Закона за българските лични документи се въвеждат изменения в процедурите по издаване или подмяна на лични карти, паспорти и заместващи ги документи. Данните по чл. 26, ал. 1 и чл. 41, ал. 3 - за родители, съпруг/съпруга, законен представител, указ на президента на Република България за промяна на гражданството - ще бъдат посочвани само в заявлението при издаване на първи документ за самоличност. В закона се указва срокът, в който се издават лична карта, паспорт и документ за самоличност на чужденци, получили убежище, статут на бежанец или хуманитарен статут: при обикновена услуга до 30 дни, а при бърза - до 10 работни дни. Регламентира се и срокът за предоставяне на данни от информационните фондове за българските лични документи - до 14 дни от регистриране на искането или подадено писмено заявление. \r\nВ Закона за Министерството на вътрешните работи се определят сроковете и редът за издаване и оспорване на становища за съответствие на инвестиционни проекти, строежи, обекти, инсталации и съоръжения с правилата и нормите за пожарна безопасност, издавани от органите за пожарна безопасност и защита на населението по реда на ЗМВР.", "date": "2019.04.03", "title": "Намалява се административната тежест за гражданите и бизнеса с промени в закона за личните документи"}
{"url": "http://www.focus-news.net/news/2019/04/03/2642393/pravitelstvoto-prie-pravilnik-za-prilagane-na-zakona-za-fizicheskoto-vazpitanie-i-sporta.html", "text": "Правителството прие Правилник за прилагане на Закона за физическото възпитание и спорта (ЗФВС). Това съобщиха от  правителствената информационна служба . Правилникът урежда процедурите, свързани с получаване или отнемане на спортен лиценз на спортни федерации, както и процедурите по вписването в и заличаването от регистъра по ЗФВС на националната организация за спортно-туристическа дейност и нейните членове, на националната организация за университетски спорт и нейните членове и на обединените спортни клубове. Регламентирани са условията за назначаване на директорите на държавните спортни училища, приложими при провеждането на конкурс по реда на Кодекса на труда. Описани са и условията и реда за използване на спортните обекти - държавна собственост в хипотезите на безвъзмездно предоставяне за определено време, предвидени в ЗФВС. Посочени са минималните рискове, срещу които се застраховат спортните обекти - държавна или общинска собственост, или тези, които са изградени при учредено право на строеж върху имоти - държавна или общинска собственост. Регламентират се също така спецификите при процедурите по отдаване под наем на спортни обекти или части от тях - държавна собственост и по учредяване на ограничени вещни права върху спортни обекти или имоти - държавна собственост. Правителственото постановление предвижда отмяна на Правилника за прилагане на отменения Закон за физическото възпитание и спорта (отм. ДВ, бр. 86/2018 г.), както и на Наредбата за сигурността на спортните обекти и мерките срещу насилието и лошото поведение на зрители преди, по време и след провеждане на спортни прояви, организирани на стадиони и в спортни зали, приета с ПМС № 173/2000 г. на основание отменения закон, тъй като тази материя не попада в обхвата на действащия ЗФВС, съответно не се предвижда приемането на подзаконова нормативна уредба.", "date": "2019.04.03", "title": "Правителството прие Правилник за прилагане на Закона за физическото възпитание и спорта"}
{"url": "http://www.focus-news.net/news/2019/04/03/2642392/nikolay-tsolov-sdruzhenie-svoboden-mladezhki-tsentar-v-transgranichnata-zona-mezhdu-balgariya-i-rumaniya-e-izgradena-mrezha-za-dostavchitsi-na-sotsialni-uslugi.html", "text": "В трансграничната зона между България и Румъния е изградена мрежа за доставчици на социални услуги в 13 административни области, каза на пресконференция Николай Цолов, председател на неправителствената организация Сдружение „Свободен младежки център“, предаде репортер на  Радио „Фокус“ – Видин . Мрежата е създадена по проект с цел да се постигне по-висока ефективност на социалните услуги за хората от българо-румънската гранична зона, изложени на риск от бедност или социално изключване. 10 международни срещи за обмяна на опит предстои да се проведат в рамките на инициативата, както и 10 обучения и обмен на социални експерти. Създадена е съвместна база данни на доставчиците на услуги, изграден е и уебсайт – www.rn4sc.eu. В изпълнението на този проект участва и асоциация „Василиада“ – Крайова, Румъния. \r\nАнна ЛОЗАНОВА", "date": "2019.04.03", "title": "Николай Цолов, Сдружение „Свободен младежки център“: В трансграничната зона между България и Румъния е изградена мрежа за доставчици на социални услуги"}
{"url": "http://www.focus-news.net/news/2019/04/03/2642396/ministerski-savet-predlozhi-za-ratifikatsiya-sporazumenieto-za-izvarshvane-na-byudzheten-pregled-na-balgariya-ot-oisr.html", "text": "Правителството предлага на Народното събрание да ратифицира Споразумението между Министерството на финансите на Република България и Организацията за икономическо сътрудничество и развитие (ОИСР). Това съобщиха от  правителствената информационна служба . Документът, който предвижда извършване на бюджетен преглед на България от страна на ОИСР, беше подписан на 7 март 2019 г. в София и на 21 март 2019 г. в Париж. България ще бъде оценявана по степента на съответствие с насоките „OECD Council Recommendation on Budgetary Governance (2015)“. Прегледът ще оцени многогодишните усилия на страната за въвеждането на реформи в областта на бюджета и постигнатите резултати от тях. По този начин ще се даде позитивен сигнал за ангажираността на страната по прилагането на международни стандарти и добри практики в процеса на бюджетиране и управление на публичните финанси. Споделяйки своя опит, България ще има възможността да се сравнява с най-добрите достижения в областта на управлението на бюджета и да получи реалистична оценка за текущото състояние спрямо стандартите, които са заложени в препоръките на ОИСР, което би мотивирало реформи за усъвършенстване на бюджетния процес, ако това е необходимо. Първият преглед на Организацията за икономическо сътрудничество и развитие за България бе направен през 2008-2009 г.", "date": "2019.04.03", "title": "Министерски съвет предложи за ратификация Споразумението за извършване на бюджетен преглед на България от ОИСР"}
{"url": "http://www.focus-news.net/news/2019/04/03/2642395/miroslav-yanchev-kmet-na-zlatograd-nad-20-km-patishta-i-nad-22-ulitsi-shte-badat-asfaltirani-v-obshtinata-prez-2019-g.html", "text": "Всяка година сме поставени през предизвикателството след зимните месеци да подобряваме състоянието на уличната мрежа със средствата, които се предвиждат по Инвестиционната програма за Община Златоград. Това каза за  Радио „Фокус“ – Смолян  кметът на Златоград Мирослав Янчев. „Тази година може би ще бъде годината с най-много асфалтирани улици и пътища, тъй като реализираме два проекта, които са от Програмата за развитие на селските райони. Единият проект финансира два пътя, които са с дължина над 20 км. Единият участък е Аламовци – Златоград, като обхваща и една главна улица в Златоград. Другият проект е Боево – Страшимир – връх Печинско, като това са две отсечки, които са изключително важни, защото засягат населени места отдалечени от града“, поясни Янчев. Той допълни, че през тази година предвиждат в рамките на Златоград и в село Старцево е да реализират над 22 улици като 17 от тях са по Програмата за селските райони, за които има подписан договор и върви избор на изпълнител. Другите улици са по процедура от миналата година, които трябва да се довършат и така ще бъдат асфалтирани над 22 улици, които ще бъдат асфалтирани за първи път. „Златоград е туристическа дестинация, но много голяма част от крайните улици не бяха асфалтирани през годините въпреки нашите усилия.  Така че това ще е годината на асфалтирането в община Златоград“, отбеляза Мирослав Янчев. \r\nТой добави, че предвиждат и около 200 000 лв., за направата на кърпежи по всички общински пътища, въпреки че са в добро състояние. Предвидени са средства за преасфалтиране на участък към Крушкова махала, а другите участъци ще се избират според необходимостта в другите населени места в цялата община, поясни кметът на Златоград. „Всяка година се отпускат такива средства с решение на Общински съвет и това е хубавото, че се опитваме с тези мероприятия да обхванем всички проблеми по общинските пътища и така да нямаме улици с дупки“, каза още Мирослав Янчев. \r\nНели ГЕРГЬОВСКА", "date": "2019.04.03", "title": "Мирослав Янчев, кмет на Златоград: Над 20 км пътища и над 22 улици ще бъдат асфалтирани в общината през 2019 г."}
{"url": "http://www.focus-news.net/news/2019/04/03/2642394/promenyat-se-naimenovaniyata-na-obshtinski-obekti-odobreni-za-dopalnitelni-transferi-za-2018-g.html", "text": "Правителството прие изменения на Постановление № 315 от 2018 г. за одобряване на допълнителни разходи/трансфери за 2018 г. Това съобщиха от  правителствената информационна служба . Променят се наименованията на обектите, одобрени за допълнителни трансфери, на общините Главиница, Горна Оряховица, Тетевен, Раковски, Борово, Златоград, Свиленград, Враца, Бяла Слатина и Силистра.  \r\nПо този начин ще бъдат коректно отразени видовете дейности, които ще се извършват от местните власти по конкретните проекти.", "date": "2019.04.03", "title": "Променят се наименованията на общински обекти, одобрени за допълнителни трансфери за 2018 г."}
{"url": "http://www.focus-news.net/news/2019/04/03/2642397/eppo-spravedliva-i-po-gavkava-selskostopanska-politika-v-es-evrodeputatite-glasuvat-za-reformata-sled-2020-godina.html", "text": "•\tОграничаване на преките плащания в размер на 100 000 евро за по-справедливо разпределение  \r\n•\tИзравняване на преките плащания в рамките на държавите членки до 2027 г.  \r\n•\tПодпомагане на малки ферми, млади фермери и жени фермери  \r\n•\tНовата национална система за стратегически планове да бъде забавена до 2020 г.  \r\nКомисията по земеделие одобри втората група предложения за подобряване на селскостопанската политика на ЕС, така че тя да отговаря по-добре на очакванията на земеделските производители и потребителите след 2020 г., съобщава  пресслужбата на Европейския парламент . \r\nВторото гласуване на реформата на общата селскостопанска политика (ОСП) беше съсредоточено върху новите правила на ЕС за директните плащания и развитието на селските райони след 2020 г. Измененията на комисията по земеделие към т. нар. Регламент за стратегическите планове бяха одобрени във вторник с 27 гласа „за“, 17 „против“ и един „въздържал се“.  \r\nВ понеделник депутатите одобриха първата група предложения за подобряване на селскостопанската политика на ЕС, които защитават земеделските производители и висококачествените продукти.  \r\nНамаляване на плащанията за по-големи стопанства, подпомагане на малки стопанства, млади фермери и жени фермери  \r\nДържавите членки следва да ограничават годишните преки плащания за земеделски производители на ниво от 100 000 евро, но те могат да позволят на земеделските производители да приспаднат 50% от заплатите, свързани със селското стопанство, от общата сума преди намалението, заявиха депутатите. Те също така искат да насочат поне 5% от националните преки плащания към малките и средните земеделски производители чрез специално доплащане на хектар.  \r\nНай-малко 2% от националните бюджети за директни плащания следва да отидат за млади земеделски стопани (доплащане на хектар за първите седем години). Допълнителна подкрепа за млади земеделски стопани следва да се предостави от средствата за развитието на селските райони.  \r\nСъщо така евродепутатите искат държавите-членки да използват средствата за развитие на селските райони за конкретни действия за насърчаване на по-голямото включване на жените в икономиката в селските райони.  \r\nКомисията също така настоява всички плащания на хектар за земеделски стопани в рамките на държавите от ЕС или техните територии да достигнат най-малко 75% от средните преки субсидии до 2024 г. и 100% до 2027 г.  \r\nСтратегически планове: новият модел за осъществяване на политиката се отлага до 2022 г.  \r\nТака нареченият нов модел за осъществяване на политиката, основан на национални стратегически планове, които ще бъдат изготвени от държавите членки, и одобрен от Комисията на ЕС, следва да бъде отложен с една година до 2022 г., за да се даде повече време за адаптация на страните членки.  \r\nРазширяване на екологичните схеми за защита и хуманното отношение към животните  \r\nЕвродепутатите искат да отделят поне 30% от бюджета за развитие на селските райони за мерки, свързани с околната среда и климата, и не по-малко от 20% от преките плащания към еко-схеми. Тези доброволни еко-схеми следва да подкрепят не само околната среда, но и хуманното отношение към животните.  \r\nЦитат  \r\n„Опитах се да постигна баланс между подпомагане на фермерите и опазване на околната среда. Беше предложено по-справедливо разпределение на плащанията в подкрепа на малките и средни предприятия в сферата на селското стопанство“, заяви докладчикът Естер Еранс Гарсия (ЕНП, Испания).  \r\n„Основният приоритет беше да се запазят общите правила за защита на политиката на ЕС и равнопоставено третиране на земеделските стопани в ЕС и да се избегне изкривяване на пазара, като същевременно се даде повече свобода на действие на държавите членки да се адаптират към конкретните вътрешни обстоятелства. Комисията също така настоя да поддържа бюджета на ОСП на сегашното му ниво и се надявам правителствата на ЕС да подкрепят нашия призив за поддържането на една силна обща селскостопанска политика “, добави тя.  \r\nСледващи стъпки  \r\nТекстът, одобрен от евродепутатите от комисията по земеделие, трябва да бъде разгледан в пленарна зала. Това може да стане едва след изборите за Европейски парламент на 26 май. Тогава председателският съвет (председателят на ЕП и лидерите на политическите групи) може да реши  да препрати текста за разглеждане в пленарна зала. В противен случай новата комисия по земеделие ще трябва да разгледа отново въпроса.", "date": "2019.04.03", "title": "ЕП:По-справедлива и по-гъвкава селскостопанска политика в ЕС: евродепутатите гласуват за реформата след 2020 година"}
{"url": "http://www.focus-news.net/news/2019/04/03/2642398/sliven-29-godishen-mazh-e-zadarzhan-za-otpravyane-na-obidi-i-zakani-kam-politseyski-sluzhiteli-v-sgradata-na-politsiyata-v-nova-zagora.html", "text": "29-годишен мъж е задържан за отправяне на  обиди и закани към полицейските служители в сградата на Районно управление на МВР - Нова Загора. Това съобщиха от  МВР . Инцидентът е станал на 2-ри април към 20.00 часа. 29-годишният мъж в явно нетрезво състояние започнал да се заканва и да заплашва със саморазправа униформените, задържали по-рано негов приятел. Поведението му е било грубо и заплашително и към останалите присъстващи в сградата на Районно управление на МВР - Нова Загора по това време. Задържан е за 24 часа. Изпробван е с техническо средство за употреба на алкохол, като уредът е отчел 2,61 промила. По случая е образувано бързо производство за хулиганство.", "date": "2019.04.03", "title": "Сливен: 29-годишен мъж е задържан за отправяне на  обиди и закани към полицейски служители в сградата на полицията в Нова Загора"}
{"url": "http://www.focus-news.net/news/2019/04/03/2642400/veliko-tarnovo-zapochva-kampaniya-za-kastratsiya-na-bezdomni-kucheta-i-kotki.html", "text": "Нова кампания за кастриране на бездомни кучета и котки ще се проведе във Велико Търново и на територията на общината от 8 до 19 април. Инициативата е съвместна – между Общината и фондация „Четири лапи“. Това съобщиха от пресцентъра на  Община Велико Търново . \r\nЗа първи път медицинските процедури ще бъдат осъществявани в лицензираната амбулатория, която функционира към общинския приют за бездомни кучета и е оборудвана със съвременна технология. Манипулациите ще бъдат извършвани от четирима ветеринарни лекари – по двама от приюта и фондацията, на които ще помагат ветеринарен техник и двама души за залавяне на животните.  \r\nВ рамките на кампанията се очаква да бъдат обработени около 150 кучета, като част от тях ще са и от близките до Велико Търново села, както и над 200 котки. Активно ще съдействат доброволци от неправителствената организация „Приятели на животните ВТ“.  \r\nНастоящата акция е четвърта поред. Общо са обработени 1232 животни, като от тях 768 са кучета, а 464 – котки. Данните през годините показват, че благодарение на съвместните усилия на Община Велико Търново и Фондация „Четири лапи“ популацията на безстопанствените кучета в общината намалява.  \r\nОт февруари общинският приют предлага безплатна кастрация на домашни и дворни кучета. След процедурите всяко животно получава чип, а стопаните ще бъдат освободени от местната такса, която дължат.  \r\nИнициативата е част от политиките, които Община Велико Търново, чрез отдел „Околна среда“, провежда за намаляване на популацията от бездомни четириноги. От юни в приюта безплатно ще бъдат кастрирани и бездомни котки. \r\nПовече информация може да бъде получена от експертите в отдел „Околна среда“ – на телефон 062/619-502.", "date": "2019.04.03", "title": "Велико Търново: Започва кампания за кастрация на бездомни кучета и котки"}
{"url": "http://www.focus-news.net/news/2019/04/03/2642401/pleven-130-kilograma-kontrabanden-tyutyun-sa-izzeti-pri-politseyska-proverka-v-chasten-imot-v-selo-bukovlak.html", "text": "130 килограма насипен контрабанден тютюн са иззети при проверка от частен имот в село Буковлък. Това съобщиха от  МВР . Тютюнът е иззет от служители на Първо Районно управление на МВР – Плевен при акция за противодействие на разпространението на безакцизни стоки. На 1 април, при проверка в частен имот в село Буковлък, под навес до къщата са открити 12 чувала със суха тревиста маса с мирис на тютюн и електронна везна. Уведомен е прокурор от Районна прокуратура - Плевен. Образувано е досъдебно производство. Работата по случая продължават служители на Първо Районно управление на МВР – Плевен и разследващ полицай.", "date": "2019.04.03", "title": "Плевен: 130 килограма контрабанден тютюн са иззети при полицейска проверка в частен имот в село Буковлък"}
{"url": "http://www.focus-news.net/news/2019/04/03/2642399/ministar-temenuzhka-petkova-kontsesiyata-v-selo-divotino-e-stanala-fakt-s-reshenie-na-ministerski-savet-ot-noemvri-2003-g-kogato-bsp-uchastvaha-v-pravitelstvoto.html", "text": "Концесията в село Дивотино е станала факт с решение на Министерски съвет от ноември 2003 г., когато БСП участваха в правителството. Ако не ме лъже паметта колегите от БСП участваха в това правителство. Даже мисля, че имаха и вицепремиер. Те са наясно с предоставянето на тази концесия. Това каза министърът на енергетиката Теменужка Петкова пред журналисти във връзка със случая в Дивотино, предаде репортер на  Агенция „Фокус“ .    \r\nПо думите ѝ в това число е определен срокът на концесията - 10 години и с опция за удължаване с още 15. „В рамките на това решение е съответно определено кога концесионният договор влиза в сила. Той влиза в сила, когато единствено и само в случай, че предприятието бъде приватизирано. Такава приватизация се е осъществила 2004 г. и договорът е влязъл в сила на 13 август 2004 г. със срок 13 август 2014 г.“, каза още Петкова. По думите ѝ площите са определени от тогавашното решение на Министерски съвет. „Нещо повече от 2004 до 2007 г. има три анекса, които са подписали колегите от БСП. Това са фактите, а що се отнася до удължаването на срока за концесията, в Закона за подземните богатства няма определен срок, кога точно трябва да бъде депозирано такова искане на съответния концесионер“, допълни Петкова. Тя уточни, че в рамките на правителството на „Орешарски“ е постъпило искането за удължаване на срока на концесията. „На 12 февруари 2014 г. е постъпило искане от концесионера за удължаване на срока на концесията с 15 години. След 12 февруари 2014 г. започва съгласувателна процедура в рамките на правителството на г-н Орешарски, всички министри изразяват положително становище. Единствено Министерство на финансите изразява опасения, че има неплатени задължения към февруари 2014г., които са над 4 млн. лв. Това са концесионни възнаграждения, които не са били събрани. След ноември 2014 г. министърът на енергетиката като правоприемник на голямото министерство трябва да довърши този тип процедури. Министерство на енергетиката незабавно започна разговори с концесионер, защото за нас е важно да не бъде ощетен фискът. През месец май 2015 г. беше подписано споразумение с концесионера, беше сключен договор за цесия, през юни успяхме да съберем тези вземания за бюджета, които включват и лихвите“, допълни министърът. Според нея прекъсване на договора няма, защото няма воля на концедента, че той не е съгласен да бъде продължен срока на концесията.  \r\nДеница КИТАНОВА", "date": "2019.04.03", "title": "Министър Теменужка Петкова: Концесията в село Дивотино е станала факт с решение на Министерски съвет от ноември 2003 г., когато БСП участваха в правителството"}
{"url": "http://www.focus-news.net/news/2019/04/03/2642404/ministar-temenuzhka-petkova-zashtitili-sme-iztsyalo-darzhavniya-i-obshtestveniya-interes-vav-vrazka-s-tets-pernik.html", "text": "Защитили сме изцяло държавния и обществения интерес, защото ако спре доставката на въглища за ТЕЦ-Перник, можем да си отговорим какво се случва с жителите. Това каза министърът на енергетиката Теменужка Петкова пред журналисти във връзка с „Топлофикация“ – Перник и в отговор на въпрос дали ще спре да работи, заради липса на доставки, предаде репортер на  Агенция „Фокус“.  „Това е друга тема. „Мини открит въгледобив“ винаги са осигурявали доставката на въглища за ТЕЦ – Перник. Знаете, че той осигурява парната, топлата вода на града. Въпросът не е еднозначен и не е само защото предстоят избори да обясняваме колко драматични неща се случвали. Няма нищо драматично в цялата история. Ще стане драматично, ако се действа не така, както предвиждат правилата и не се направи това, което трябва. Ние сме събрали вземанията от концесията, за разлика от колегите от БСП“, зави още Петкова.  \r\nДеница КИТАНОВА", "date": "2019.04.03", "title": "Министър Теменужка Петкова: Защитили сме изцяло държавния и обществения интерес във връзка с ТЕЦ-Перник"}
{"url": "http://www.focus-news.net/news/2019/04/03/2642407/shumen-detsa-predstaviha-spektakala-pozhar-v-gorata-v-denya-na-otvorenite-vrati-na-pp-shumensko-plato.html", "text": "Деца представиха спектакъла „Пожар в гората“ в деня на отворените врати на Природен парк (ПП) „Шуменско плато“, предаде репортер на  Радио „Фокус“-Шумен . Декорът за приказката беше разположен в началото на парк „Кьошкове“, а основните актьори  в нея бяха малчуганите от детска градина „Пчелица“, облечени в костюми на горски обитатели. Гл. учител Иванка Рачева посочи, че децата представят пета Приказка от кошера, която е с автор Марияна Тотева от ДГ „Пчелица“. „Посланието на днешната инициатива е, че гората е важна и ценна, а децата научават как  могат да бъдат полезни и да помогнат на гората. В спектакъла горските обитатели  установяват, че има пожар, пчелите започват да търсят помощ, а  совата е мъдрата птица, която им помага“, разказаИванка Рачева. Преди спектакъла експерти от Регионалната  дирекция по горите проведоха с малчуга ните образователни игри, а след това им помогнаха да засадят дръвчета. \r\nИвелина ИВАНОВА", "date": "2019.04.03", "title": "Шумен: Деца представиха спектакъла „Пожар в гората“ в деня на отворените врати на ПП „Шуменско плато“"}
{"url": "http://www.focus-news.net/news/2019/04/03/2642403/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването  „Симитли – минало, настояще и бъдеще“  по  Радио „Фокус“ – Пирин  продължаваме да говорим за всичко актуално и интересно, което се случва в Община Симитли. В края на месец март, Община Симитли подписа договор за безвъзмездна финансова помощ за осъществяването на проект: „Прилагане на социално-икономически и образователни мерки за интеграция на уязвими групи в община Симитли“, по процедура „Социално-икономическа интеграция на уязвими групи. Интегрирани мерки за подобряване достъпа до образование“ – Компонент 1, по оперативна програма „Развитие на човешките ресурси“ и оперативна програма „Наука и образование за интелигентен растеж“. Повече по темата ще ни представи Натали Стефанова. Ще говорим ѝ за откриването на рафтинг сезона, което се проведе на 30 март. Какво каза кметът Апостол Апостолов ще имате възможността да чуете само на нашите честоти. И още един от акцентите ни за днес – в периода 1 – 7 април отбелязваме „Седмица на гората“. По този повод решихме отново да Ви срещнем с Румяна Панова, председател на сдружение „Хора и традиции“ – село Брежани, която има изключително голям принос за възстановяването на кестеновите гори край село Брежани. \r\nВ края на предаването няма да пропуснем и традиционния обзор на всичко по-важно, което се случи в Община Симитли през последните дни. Очакваме и вас, нашите слушатели, на телефоните в студиото 0885 303 373 и 073/ 88-55-81, както и на e-mail: pirin@focus-news.net. \r\nСлушайте предаването „Симитли – минало, настояще и бъдеще“, ако искате да бъдете на „Фокус“ за всичко актуално, което се случва в града и малките населени места в общината. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин от 15.00 до 16.00 часа всяка сряда, с водещ Ливия Нинова.", "date": "2019.04.03", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/04/03/2642406/veliko-tarnovo-dvama-nepalnoletni-mladezhi-sa-nanesli-poboy-nad-41-godishen-mazh-ot-selo-batak.html", "text": "Двама непълнолетни младежи са нанесли телесна повреда на 41-годишен мъж от село Батак, съобщиха от  Областна дирекция на МВР – Велико Търново . На 2 април следобед мъжът е бил нападнат в гръб от двете момчета и са му нанесени удари с дъска в областта на лицето и гърба. Образувано едосъдебно производство. Работата по изясняване на случая продължава.", "date": "2019.04.03", "title": "Велико Търново: Двама непълнолетни младежи са нанесли побой над 41-годишен мъж от село Батак"}
{"url": "http://www.focus-news.net/news/2019/04/03/2642408/silistra-tyutyunoproizvoditeli-provedoha-rabotna-sreshta-pri-oblastniya-upravitel-na-ivelin-statev-vav-vrazka-s-problema-s-predadena-no-neizplatena-ot-gratska-firma-stoka.html", "text": "В кабинета на областния управител на Силистра Ивелин Статев бе проведена консултативна среща с организационен характер на работна група, водена от Халил Халил, общински координатор в Дулово, във връзка с влезлия в режим на решаване проблем с предадена, но неизплатена стока на тютюнопроизводители от страната, включително в Североизточна България. Това съобщиха от пресцентъра на  Областна администрация-Силистра . До средата на следващата седмица в правителството на Република България със съдействието на кметовете на общини и на областните управители трябва да постъпят списъци с регистрирани тютюнопроизводители, които имат да получават суми – общо над 3 млн. лева, по приемо-предавателни протоколи към сключени договори. Става дума за компанията „Исперих БТ“ във връзка с незаплатена изкупена стока от 2010 г. и за Leaf Tobacco A. Michailides AD за същия проблем, но от 2016 г. Изкупеният тютюн е от два сорта: „Бърлей“ и „Каба Кулак“. Адресати на проблема в Североизточна България са около 1 000 души, предимно от областите Шумен и Силистра – общините Каолиново, Венец, Кубрат, Дулово, Главиница, Алфатар, Кайнарджа, както и от областите Добрич – община Тервел, Русе – община Ветово, и др. В Държавен фонд „Земеделие“ предстои да сe вземе решение за изплащане чрез държавна помощ „Де минимис“ на дължимите суми на тютюнопроизводителите от Североизточна България, които имат вземания от частната гръцка фирма от 2016 г. Това обеща министърът-председателят Бойко Борисов на среща с тютюнопроизводители в шуменското село Пристое след проведения наскоро протест.", "date": "2019.04.03", "title": "Силистра: Тютюнопроизводители проведоха работна среща при областния управител на Ивелин Статев, във връзка с проблема с предадена, но неизплатена от гръцка фирма стока"}
{"url": "http://www.focus-news.net/news/2019/04/03/2642410/ministar-temenuzhka-petkova-bulgargaz-uspeshno-priklyuchi-parvata-protsedura-za-dostavka-na-priroden-gaz-na-po-niska-ot-utvardenata-ot-kevr-tsena-obshtoto-namalenie-e-okolo-8.html", "text": "„Булгаргаз“ успешно приключи първата процедура за доставка на природен газ на по-ниска от утвърдената от КЕВР цена, общото намаление е около 8%. Това каза пред журналисти министърът на енергетиката Теменужка Петкова, предаде репортер на  Агенция „Фокус“ . „Това е първата процедура, която „Булгаргаз“ провежда, за да тества пазара за доставка на природен газ от друг доставчик. За наша радост тази процедура приключи успешно. Явиха се три компании, от тях гръцката компания ДЕПА е дала най-добра цена, като условието на „Булгаргаз“ беше тази цена да е по-ниска от регулираната от КЕВР. Всички оферти, които са предоставени, са отговаряли на това изискване и „Булгаргаз“ е избрал офертата а най-благоприятна цена“, заяви Петкова. По думите ѝ общото намаление в цената е около 8% от утвърдената от КЕВР.  \r\nДеница КИТАНОВА", "date": "2019.04.03", "title": "Министър Теменужка Петкова: „Булгаргаз“ успешно приключи първата процедура за доставка на природен газ на по-ниска от утвърдената от КЕВР цена, общото намаление е около 8%"}
{"url": "http://www.focus-news.net/news/2019/04/03/2642413/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще чуете повече за започналите информационни срещи за възможностите за еврофинансиране по различни програми. Как премина срещата в Община Белово ще разкаже Радослав Пешалов, управител на Областния информационен център в Пазарджик. Ще продължим с пролетните ремонти, които се осъществяват на територията на общината. Ще ви разкажем и за интересните исторически забележителности, които се намират край село Дъбравите. Във втората част на предаването ще разговаряме със Севдалина Попова, старши експерт в направление „Музейно дело“ в Общината, за дарението от интересни костюми, което получи Исторически – Белово.  Предаването „Белово – градът на трите планини“ се излъчва от 15.00 до 16.00 часа всяка сряда по Радио „Фокус“ – Пазарджик. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.04.03", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/04/03/2642411/afp-skulptorat-kristo-shte-pokrie-triumfalnata-arka-v-parizh-s-25-000-metra-srebristosin-material-za-retsiklirane.html", "text": "Скулпторът Кристо (Христо Явашев) ще е опакова Триумфалната арка в Париж през следващата година, съобщиха френските власти, предава  AFP . \r\nРоденият в България скулптор, прочут с опаковането на Райхстага в Берлин заедно с покойната си съпруга Жана-Клод, ще покрие масивния паметник с 25 000 метра сребристосин материал за рециклиране. \r\nСлед това тя ще бъде свързана с червен шнур в продължение на две седмици следващия април, съобщи галерията за модерно изкуство „Помпиду Център“. \r\n\"Опаковката\" ще съвпадне с голяма изложба в парижката галерия на творчеството на Кристо с Жана-Клод, която ще бъде фокусирана върху това как те увиха най-стария мост във френската столица през 1985 година. \r\n„Тридесет и пет години след като Жана-Клод и аз опаковахме Понт Ньоф, нямам търпение да работя отново в Париж на Триумфалната арка\", каза 83-годишният Кристо. \r\nВ проекта няма да бъдат вложени публични средства, поясни френската национална служба за паметниците (CNM). \r\nВместо това опаковането на \"Триумфалната арка\" ще бъде финансирано от продажбата на подготвителните рисунки, проучвания и модели на Кристо и оригинални литографии на други теми“, добавиха от там. \r\nКристо и Жана-Клод, починала през 2009 г., първоначално измислиха идеята за опаковането на Триумфалната арка през 1962 година. \r\n\"Близо 60 години по-късно проектът най-накрая се превръща в реалност\", се казва в изявлението на CNM. \r\nДлъжностни лица настояват, че опаковането на паметника, който се намира на най-известната улица на френската столица, Шанз-Елизе, няма да засегне гроба на незнайния войн под нея. \r\nВъзпоменателният пламък на гроба ще гори и доброволците ще продължат да стоят на стража до него. \r\nКристо се запознава с Жана-Клод в Париж през 1958 г., когато рисува портрет на майка си. \r\nДвойката, която е родена на един и същи ден през 1935 г., стана известна в световен мащаб, когато постави хиляди гигантски чадъри на склонове в Япония и Калифорния през 1991 година. \r\nПо-късно те поставиха 7500 винилови врати по замръзналите пътеки на Ню Йорк през 2005 година. \r\nТриумфалната арка ще бъде опакована от 6 до 19 април. \r\n Превод и редакция:", "date": "2019.04.03", "title": "AFP: Скулпторът Кристо ще покрие Триумфалната арка в Париж с 25 000 метра сребристосин материал за рециклиране"}
{"url": "http://www.focus-news.net/news/2019/04/03/2642409/haskovo-petima-dushi-sa-s-povdignati-obvineniya-za-grabezha-na-18-mln-lv-ot-oblastna-poshtenska-stantsiya-prez-2016g.html", "text": "В Окръжна прокуратура-Хасково са получени материалите по дознание на РУ на МВР-Хасково, свързано с извършен грабеж на 1 832 700 лева от „Български пощи“ ЕАД, клон Хасково. Делото съдържа голям обем от писмени и веществени доказателства, събрани по установения законов ред. Това съобщиха от  пресцентър на Апелативна прокуратура-Пловдив . Към настоящия момент са повдигнати обвинения на пет лица (като извършители или помагачи) по чл.199 ал.1 т.1 вр. чл.198 ал.1 от Наказателния кодекс - за това, че на 8 юни 2016 г., в гр. Хасково, в съучастие отнели парична сума от владението на другиго с намерение противозаконно да я присвоят, като употребили сила и заплашване и предметът на престъплението е в големи размери. За три от лицата е повдигнато и обвинение по чл. 346 ал. 2 т. 1 и т. 3 от Наказателния кодекс - за това, че на 7 юни 2016 г., в гр. Димитровград, област Хасково, в съучастие отнели чуждо моторно превозно средство – товарен автомобил, с намерение да го ползват, като впоследствие то е било оставено без надзор и е използвано техническо средство и специален начин. За двама от петимата е налично и трето обвинение по чл. 195 ал. 1 вр. чл.   194 от Наказателния кодекс - за това, че на 7 октомври 2016 г., в гр. Плевен, в съучастие, чрез използване на техническо средство и специален начин, отнели парична сума в размер на 770 лева от владението на другиго без неговото съгласие, с намерение противозаконно да я присвоят.  \r\nВ законоустановения срок наблюдаващият прокурор ще реализира своите правомощия, съобразно чл.242 от Наказателно-процесуални кодекс.", "date": "2019.04.03", "title": "Хасково: Петима души са с повдигнати обвинения за грабежа на 1,8 млн. лв от Областна пощенска станция през 2016г."}
{"url": "http://www.focus-news.net/news/2019/04/03/2642414/korneliya-ninova-bsp-iska-se-es-da-podpishe-istanbulskata-konventsiya-prizovavam-evrodeputatite-ni-da-zashtityat-konstitutsiyata-balgarskite-semeystva-i-detsa-i-da-ne-podkrepyat-reshenieto.html", "text": "Иска се ЕС да подпише Истанбулската конвенция – призовавам евродепутатите ни да защитят Конституцията, българските семейства и деца и да не подкрепят това решение. Това каза лидерът на БСП Корнелия Нинова в изявление във връзка с Истанбулската конвенция, предаде репортер на  Агенция „Фокус“.   „Искам чрез вас една информация да поднеса и един призив да направя към българските евродепутати от всички партии. Опитите за приемане и налагане на Истанбулската конвенция не само, че не са спрели, а се засилват. Преди няколко часа получихме информацията. Утре в ЕП ще се гласува важна резолюция, с която се иска от съда на ЕС да даде процедура, па която конвенцията да бъде подписана от ЕС като цяло. Може би знаете, че осем европейски държави не признават Истанбулската конвенция. Това са България, Чехия, Унгария, Латвия, Лихтенщайн, Литва, Словакия и Великобритания. Ако се стигне до подписване на Конвенцията от целия ЕС по силата на договора за функциониране на ЕС, сключеното такова споразумение ще има обвързваща сила за държавите членки. Ако утре се гласува тази резолюция за съда и съдът даде процедура за подписване на Истанбулската конвенция от името на ЕС и тя се подпише, то тя ще има обвързваща сила и за България. Ето защо се обръщам и с призив към всички български евродепутати“, каза Нинова. По думите й в последния месец са се видели в българските училища анкети, с които децата трябваше да се самоопределят като момиче, момче или нещо друго. „Видяхме други документи, детски градини, където не сме майки и бащи, а родител 1 и родител 2. Призовавам всички колеги, ние сме различни политически. И идеологически сме различни, но това е моментът, в който да покажем, че над всички нас стои Конституцията на Република България. Призовавам ги да гласуват против, за да защитят Конституцията на България, българските семейства, българските деца“, подчерта лидерът на БСП. \r\nДеница КИТАНОВА", "date": "2019.04.03", "title": "Корнелия Нинова, БСП: Иска се ЕС да подпише Истанбулската конвенция - призовавам евродепутатите ни да защитят Конституцията, българските семейства и деца и да не подкрепят решението"}
{"url": "http://www.focus-news.net/news/2019/04/03/2642417/d-r-svetlin-mitev-sdruzhenie-na-obshtopraktikuvashtite-lekari-varna-nyakolko-lichni-lekari-v-oblastta-ne-sa-izkarali-spetsialnost-obshta-meditsina-i-tryabva-da-zatvoryat-praktikite-si.html", "text": "Няколко са личните лекари във Варна и областта, които не са изкарали специалност обща медицина и от юни ще трябва да затворят практиките си или да се преместят към други лични лекари. Сътресения в региона обаче не се очакват. Това коментира в интервю за  Радио „Фокус“ – Варна  председателят на Сдружение на общопрактикуващите лекари – Варна д-р Светлин Митев. „Както сме университетски град, този проблем не стои толкова остро за Варненска област и поначало не са много хората, които нямат специалност“, каза още той. По думите на д-р Митев, преди няколко години колегите му без специалност са били десетина, сега са двама-трима.  \r\n„По принцип такъв човек, който 20 години не взима специалност, със сигурност си прави друга сметка, когато дойде един ден краят на толеранса. Или ще се пенсионира, или ще се зачисли към друг лекар. Имаше 20 години да се придобие специалност по обща медицина. Тези, които имат специалност вътрешни, детски болести или спешна медицина, са признати като условия за практикуване на обща медицина“, коментира още той. Д-р Митев уточни, че лекарите, чиито практики ще бъдат прекратени са длъжни да уведомят пациентите си. Често обаче самите хора бързо се преместват при други джипита.Според него, така или иначе всяка година има медици, които прекратяват практиката си по някаква причина – пенсионират се, местят се в чужбина, отказват се от професията или пък се оттеглят поради болест.  \r\n„Такава е системата, че ако няма някаква приемственост с по-млад лекар, пациентите се пръскат между останалите лекари. Вероятно на няколко практики може да се случи, но това в никакъв случай не е нещо необичайно“, каза още той. \r\nДиана СТОЕВА", "date": "2019.04.03", "title": "Д-р Светлин Митев, Сдружение на общопрактикуващите лекари – Варна: Няколко лични лекари в областта не са изкарали специалност обща медицина и трябва да затворят практиките си"}
{"url": "http://www.focus-news.net/news/2019/04/03/2642405/reuters-tereza-mey-se-sreshta-s-dzheremi-korbin-za-brekzit-v-sryada.html", "text": "Британският премиер Тереза Мей и лидерът на опозиционната „Лейбъристка партия“ Джереми Корбин ще се срещнат в сряда, в опит да постигнат споразумение за сделка за Брекзит, която да може да бъде прокарана през парламента, съобщава  Reuters , като отбелязва, че това може да доведе до разцепление в управляващата Консервативна партия. \r\nОбединеното кралство трябваше да напусне ЕС миналия петък, но три години след като британците гласуваха за Брекзит на референдум, все още не е ясно как, кога и дори дали ще излезе от блока. \r\nСлед като споразумението за оттегляне от ЕС бе отхвърлено три пъти от депутатите, а парламентът и нейната Консервативна партия безнадеждно се разделиха за начина на излизане от Съюза, Мей заяви във вторник, че ще разговаря с Корбин в опит да преодолее политическата криза в Лондон. \r\nНо, отбелязва британската агенция, като протяга ръка към Корбин, който е ветеран социалист и далеч не се харесва на Консерваторите, тя рискува да предизвика разцепление при „Торите“. Когато научи за новината, един от министрите подаде оставка в сряда. \r\n„Сега изглежда, че вие и вашият кабинет сте решили, че сделка, сготвена с марксист, който никога през политическия си живот не е слагал британските интереси на първо място – е по-добра от Брекзит без сделка“, заяви министърът за Уелс Найджъл Адамс. \r\nНейното решение да се обърне към лейбъристите, които искат Великобритания да остане в митническия съюз с ЕС, може да допринесе за „мек“ Брекзит, който ще остави Обединеното кралство по-близко икономически до най-големия търговски блок на света. \r\nМинистърът за Брекзит Стивън Баркли заяви, че правителството ще приеме мек Брекзит, ако депутатите го одобрят. \r\n\"Ако бъде постигнато споразумение между двамата лидери, очаквам, че ще има стабилно мнозинство, с което то да бъде одобрено\", каза той пред парламентарна комисия. \r\nВъв вторник Мей заяви още, че ще иска още едно кратко отлагане – „колкото може по-кратко“, след настоящата дата за Брекзит – 12 април. \r\n Превод и редакция:", "date": "2019.04.03", "title": "Reuters: Тереза Мей се среща с Джереми Корбин за Брекзит в сряда"}
{"url": "http://www.focus-news.net/news/2019/04/03/2642412/ministar-mladen-marinov-darzhavata-ima-vazmozhnost-da-okazhe-sadeystvie-za-pribirane-na-tlennite-ostanki-na-zaginaloto-semeystvo-v-samoletna-katastrofa-v-severna-makedoniya.html", "text": "Държавата има възможност да окаже съдействие за прибиране на тленните останки на загиналото семейство в самолетна катастрофа в Северна Македония. Това каза пред журналисти министърът на вътрешните работи Младен Маринов преди изслушването му в Комисията по вътрешна сигурност и обществен ред във връзка със самолетната катастрофа в Северна Македония, при която загина четиричленно българско семейство, предаде репортер на  Агенция „Фокус“ . „Телата са в съдебна медицина. От там очакваме идентификацията им. Ние оказваме съдействие с данни от нашите системи. Чакаме официално лицата да бъдат идентифицирани“, обясни Маринов. Той уточни, че не може да се ангажира с краен срок за идентификация на телата. „Разследването се води от властите на Северна Македония. Ние можем да участваме само, ако ни бъде поискана експертна, информационна или техническа помощ“, заяви той. Попитан дали имаме възможност като държава да окажем съдействие за прибиране на тленните останки, той отговори: „Разбира се. Нека да свършат процедурите“.  \r\nОтносно акцията на Специализираната прокуратура в Перник по разследване в „Автомобилна администрация“ , той уточни, че действията на прокуратурата към момента продължават, а официална информацията ще има след приключване на разследването.  \r\nДаяна ДЮЛГЕРОВА", "date": "2019.04.03", "title": "Министър Младен Маринов: Държавата има възможност да окаже съдействие за прибиране на тленните останки на загиналото семейство в самолетна катастрофа в Северна Македония"}
{"url": "http://www.focus-news.net/news/2019/04/03/2642415/kyustendil-zabolyalata-ot-morbili-zhena-v-dupnitsa-e-zhivyala-v-selo-krupnik-oblast-blagoevgrad.html", "text": "Заболялата от морбили жена в Дупница е живяла в село Крупник, област Благоевград. Това съобщи за  Радио „Фокус” – Кюстендил  д-р Илияна Кръстева, директор на Дирекция „Надзор на заразните болести” към Регионална здравна инспекция – Кюстендил. По думите й това е първият случай на морбили в област Кюстендил. „Тя пристига от село Крупник и заболява в Дупница. Най-вероятно заразяването е станало в област Благоевград”, каза д-р Кръстева. Заболялата е във възрастовата граница от 20 до 24 години. Тя има 6-месечно бебе, което е много рисково и по всяка вероятност ще заболее.  \r\n„Издирили сме посочени контактни хора. Жената няма усложнения, тя е хоспитализирана в „Инфекциозно отделение”, заяви д-р Илияна Кръстева. По данни на личния лекар има само един прием от ваксината срещу морбили. Направена е връзка и със съпруга на заболялата, който е в село Крупник. Проверени са личният лекар и аптеката, които са посетени от заболялата. \r\nВенцеслав ИЛЧЕВ", "date": "2019.04.03", "title": "Кюстендил: Заболялата от морбили жена в Дупница е живяла в село Крупник, област Благоевград"}
{"url": "http://www.focus-news.net/news/2019/04/03/2642402/ministar-temenuzhka-petkova-mnogo-predi-kolegite-ot-bsp-da-se-zainteresuvat-po-sluchaya-v-divotino-nie-sme-se-zadeystvali-i-sme-predprieli-neobhodimite-merki.html", "text": "Много преди колегите от БСП да се заинтересуват по случая в Дивотино, ние сме се задействали и сме предприели необходимите мерки. Това каза министърът на енергетиката Теменужка Петкова пред журналисти във връзка със случая в Дивотино, предаде репортер на  Агенция „Фокус“.  „Оценявам високо заинтересоваността на колегите от БСП по отношение на повдигнатия въпрос от група жители на село Дивотино. На 27 март в Министерство на енергетиката постъпи писмо от Областна служба по земеделие – Перник, с което те информираха, че започват проверки във връзка със сигнал на група граждани от Дивотино за нарушения според тях по отношение на изпълнението на концесията. В резултат на този сигнал, който беше подаден, веднага в рамките на следващия ден извиках в Министерството колегите концесионери“, заяви Петкова. Тя посочи, че в резултат на срещата е издала разпореждане за преустановяване на действията, свързани с напредъка по минните дейности в участъка, където има неясноти за статута на земята. „Така че ние много преди колегите от БСП да се заинтересуват сме предприели необходимите мерки. В този участък е спрян целия процес, така че да могат хората да бъдат спокойни“, поясни още Петкова.  \r\nДеница КИТАНОВА", "date": "2019.04.03", "title": "Министър Теменужка Петкова: Много преди колегите от БСП да се заинтересуват по случая в Дивотино, ние сме се задействали и сме предприели необходимите мерки"}
{"url": "http://www.focus-news.net/news/2019/04/03/2642416/korneliya-ninova-bsp-temite-za-badeshteto-na-evropa-sa-razlichni-ot-istanbulskata-konventsiya-te-sa-za-ikonomikata-neravenstvata-dohodite-i-sotsialnata-spravedlivost.html", "text": "Темите за бъдещето на Европа са различни от Истанбулската конвенция - те са за икономиката, неравенствата, доходите и социалната справедливост. Това каза лидерът на БСП Корнелия Нинова в изявление във връзка с Истанбулската конвенция, предаде репортер на  Агенция „Фокус“ . „В началото сме на кампания за европейски избори. Истинският разговор, истинските теми за бъдещето на Европа са други, а те са икономиката, неравенствата,  различията между държавите членки, доходите, социална справедливост“, каза Нинова. По думите ѝ утре, когато се гласува тази резолюция, с която може да се задължи целият ЕС да признае Истанбулската конвенция, може всички като българи да покажем, че над всичко стои върховенството на Конституцията и грижата ни за българското семейство и българските деца.  \r\nДеница КИТАНОВА", "date": "2019.04.03", "title": "Корнелия Нинова, БСП: Темите за бъдещето на Европа са различни от Истанбулската конвенция - те са за икономиката, неравенствата, доходите и социалната справедливост"}
{"url": "http://www.focus-news.net/news/2019/04/03/2642420/plovdiv-kartini-ot-sankt-peterburg-poluchi-kato-podarak-plovdiv-ot-pobratimeniya-ruski-grad.html", "text": "Десет графични платна на известни руски художници с изгледи от емблематични места в Санкт Петербург получи като подарък Пловдив от побратимения руски град. Това съобщиха от  Община Пловдив . Дарението бе връчено от диригента на Държавна филхармония в Санкт Петербург Михаил Голиков, представителите на ръководството на музикалната институция Валерий Ткаченко и Николай Лабутин, които пристигнаха в Пловдив за спектакъла Show Opera с участието на най-добрите гласове на Марийнския и Болшой театър. Трупата гостува в Града под тепетата по покана на областния управител Здравко Димитров и е приятелски поздрав от правителството на Санкт Петербург към побратимения град Пловдив по повод на избирането му за „Европейска столица на културата 2019“. Дарението беше прието от заместник-областния управител Евелина Апостолова и заместник-кмета по култура и туризъм Александър Държиков в присъствието на артистичния директор на Държавна опера – Пловдив Лучано ди Мартино. Картините са изложени във фоайето на Дома на културата „Борис Христов“. Те ще останат определено време там, за да може пловдивчани и гостите на града да се запознаят с красотите на Санкт Петербург и с творчеството на художниците, заяви заместник-кметът Александър Държиков. Картините ще обогатят фонда с художествени произведения на Дома на културата. Заместник-областният управител Евелина Апостолова благодари за подаръка от името на областния управител Здравко Димитров. От името на Държавна опера – Пловдив, артистичният директор Лучано ди Мартино подчерта сътрудничеството между двата града. Той сподели, че има много приятели в Санкт Петербург, където две години е бил диригент в Мариинский театър. Освен тези картини носим и музикалното живо творчество от Санкт Петербург. Надяваме те да останат във вашите сърца, споделиха гостите от побратимения град. В 19.00 часа тази вечер в Дома на културата „Борис Христов“ традиционният Пролетен бал в Операта ще представи за първи път в България „Опера шоу“ – един проект, превърнал се във визитна картичка на Санкт Петербург.  Спираща дъха музика, популярни оперни арии, безсмъртните неаполитански песни и колоритни руски романси ще звучат в изпълнение на най-добрите гласове на Руската школа – солисти на Марийнския театър, Болшой театър, Виенската държавна опера и др.", "date": "2019.04.03", "title": "Пловдив: Картини от Санкт Петербург получи като подарък Пловдив от побратимения руски град"}
{"url": "http://www.focus-news.net/news/2019/04/03/2642418/svetovnoto-dvizhenie-za-mir-poluchi-podkrepata-na-predstaviteli-na-diplomaticheskiya-korpus-u-nas-obzor.html", "text": "Световното Движение за мир получи подкрепата на представители на дипломатическия корпус у нас по време на официалното си представяне в София. Посланиците на редица държави предложиха сътрудничество в сферата на постигане и съхранение на мира. В рамките на събитието председател на Инициативния комитет на Световното Движение за мир Пламена Заячка подчерта, че единственият път за решаване на проблемите в международните отношения е диалогът, базиран на взаимно уважение, равнопоставеност и обективност. Тя благодари на представителите на дипломатическите мисии у нас за подкрепата, защото това е световна, обща, универсална и надполитическа кауза. „Времето за неутралитет премина и затова група интелектуалци и граждани подехме инициатива и стартирахме Движение за мир. Нашата мисия, нашите ценности са много прости - не на нарастващата милитаризация, не нападанията в разрез с международното право и ООН, ненамеса във вътрешните работи на суверенна държава и нейната териториална цялост“, заяви тя. Заячка посочи, че прекратяването на Договора за ликвидиране на ракетите със среден обсег е връщане към Студената война, а големият потърпевш от това ще бъде на първо място Европа. „Времето за неутралитет премина и затова група интелектуалци и граждани подехме инициатива и стартирахме Движение за мир. Нашата мисия, нашите ценности са много прости - не на нарастващата милитаризация, не нападанията в разрез с международното право и ООН, ненамеса във вътрешните работи на суверенна държава и нейната териториална цялост. Свидетели сме на влошаване на международната обстановка, където международното право и суверенитетът на държавите се нарушават и се излиза от основополагащи договори за сигурността на Европа и света. Свидетели сме на международни действия като налагане на санкции, които не носят нищо полезно, напротив водят до ерозия на средата“, коментира Заячка.  \r\nПредседателят на ПП АБВ Румен Петков посочи, че присъствието на събитието на посланици от 4 континента е достатъчно показателен за значението на темата за мира. „Фактът, че днес Пламена ни представя практически първото международно, световно движение за мир от 90-а година насам, е достатъчно показателен. Ние сме готови да честваме всякакви юбилеи, подминавайки събития, които са оставили трайни, лоши следи за всички нас“, отбеляза още той и като пример посочи годишнината от Бомбардировките на Югославия от НАТО. „Ние не бива да забравяме 10-годишния икономически натиск върху Сърбия или Югославия. На нас, на Балканите, на Югоизточна Европа какво ни даде ембаргото върху съседната наша страна? Милиардните икономически щети, които те преживяха, бомбардировките, унищожили не малка част от инфраструктурата им, на региона тази санкция даде контрабанда – контрабандата на алкохол, цигари, която позволи трафика на наркотици. Тоест това беше един изключително тежък удар върху Европа“, посочи Петков. \r\nСветовното Движение за мир постави началото си преди около месец от Варна. Само за няколко седмици инициативата има своите посланици на 4 континента в над 10 държави, получава подкрепата на общественици, хора от културните среди, представители на дипломатическите мисии у нас.", "date": "2019.04.03", "title": "Световното Движение за мир получи подкрепата на представители на дипломатическия корпус у нас (ОБЗОР)"}
{"url": "http://www.focus-news.net/news/2019/04/03/2642422/sliven-ednochasov-protest-na-meditsinskite-sestri-shte-se-sastoi-v-denya-na-zdravniya-rabotnik-7-april.html", "text": "Eдночасов протест на медицинските сестри ще се състои в Сливен в Деня на здравния работник – 7 април. Това съобщи пред  Радио „Фокус“ – Сливен  един от организаторите на протеста Надежда Маргенова. Акцент в него ще бъде финансирането на здравния модел у нас. Отново ще бъдат представени исканията за достойно заплащане и подобряване условията на труд, поясни Маргенова. \r\nПротестът ще бъде мирен и е насрочен за неделя, от 11.00 до 12.00 часа пред сградата на областната болница „Д-р Иван Селимински“. Това е третият протест на медиците в Сливен. Специалистите по здравни грижи настояват за еднакви стартови възнаграждения, в размер на две минимални работни заплати, почасово заплащане на нощния труд, допълнително възнаграждение за работата в спешно или интензивно отделението и добавяне на клас за прослужено време в размер на 1.2 % годишно. Сестрите се обявяват още за отпадане на търговския статут на болниците, за връщането на медицинските стандарти, както и за промяна в категорията труд и възможност за регламентирана сестринска и кинезитерапевтична практика. \r\nЛюдмила ЙОРГОВА", "date": "2019.04.03", "title": "Сливен: Eдночасов протест на медицинските сестри ще се състои  в Деня на здравния работник – 7 април"}
{"url": "http://www.focus-news.net/news/2019/04/03/2642424/ministar-mladen-marinov-na-tozi-etap-sme-obhvanali-visokite-niva-na-organizatsiya-na-prestapnata-grupa-v-kazanlak-zanimavashta-se-s-nelegalni-orazhiya.html", "text": "На този етап сме обхванали високите нива на организация на престъпната група в Казанлък, занимаваща се с нелегални оръжия. Това каза министърът на вътрешните работи Младен Маринов по време на изслушване в Комисията по вътрешна сигурност и обществен ред относно локализирането на престъпна група, занимаваща се с нелегално оръжие на територията на Казанлък, предаде репортер на  Агенция „Фокус“ . „Операцията беше планирано действие от наша страна. Искахме да обхванем по-голям кръг и по-високи нива“, обясни той. Според него е тревожно, защото престъпната група е имала възможност да доставя автоматични оръжия, които могат да нанесат сериозни поражения. „Смятаме, че на този етап сме обхванали високите нива на организация. Предстои проверка на заводи, които произвеждат оръжие. Има много лица, които са работили в тях, затова проверката ще продължи относно режима и контрола в производствените помещения“, коментира той. „Мога да дам добра оценка на ОДМВР-Стара Загора. Моят стремеж е всички структури да работят в екип и да постигаме добри резултати“, допълни министър Маринов.    \r\nДаяна ДЮЛГЕРОВА", "date": "2019.04.03", "title": "Министър Младен Маринов: На този етап сме обхванали високите нива на организация на престъпната група в Казанлък, занимаваща се с нелегални оръжия"}
{"url": "http://www.focus-news.net/news/2019/04/03/2642423/plovdiv-dve-zheni-sa-postradali-pri-katastrofa-mezhdu-avtobus-i-lek-avtomobil-na-bul-komatevsko-shose.html", "text": "Две жени са пострадали при катастрофа между автобус и лек автомобил на бул. „Коматевско шосе“ в Пловдив, съобщи за  Радио „Фокус“-Пловдив  говорителят на ОДМВР-Пловдив. Сигналът за пътния инцидент е подаден в 12.40 часа. По първоначални данни лек автомобил „Опел“ навлязъл в насрещната лента и се ударил в автобус. Медицинска помощ е оказана на 62-годишна жена, управлявала колата, и пътничка в превозното средство.  \r\nАвтобусът управлявал 31-годишен мъж. Няма данни за употреба на алкохол. Огледът вече е приключил и движението е нормализирано. \r\nМария РУСЕВА", "date": "2019.04.03", "title": "Пловдив: Две жени са пострадали при катастрофа между автобус и лек автомобил на бул. „Коматевско шосе“"}
{"url": "http://www.focus-news.net/news/2019/04/03/2642421/ministar-mladen-marinov-shte-badem-v-tyasna-koordinatsiya-s-tsik-po-vreme-na-izborite-za-da-reagirame-navremenno-pri-narushenie.html", "text": "Ще бъдем в тясна координация с ЦИК по време на превеждането на избори за Европейския парламент, за да реагираме навременно при нарушение. Това каза министърът на вътрешните работи Младен Маринов по време на изслушване в Комисията по вътрешна сигурност и обществен ред относно прекратяване на лоши практики за продаване на гласове по време на избори, предаде репортер на  Агенция „Фокус“ . Той обясни, че са направени анализи по схеми от предишни методи на престъпление, свързани с изборите. „В тясна координация ще бъдем с ЦИК през цялото време и с избирателните секции, за да реагираме навременно. Практиката показва, че ситуацията се мени дори в изборния ден“, отбеляза той. „Имаме готовност и вече се действа по организацията. Това става с пълна координация с прокуратурата, всичко е съгласувано с тях и при всеки един сигнал се уведомява и съответната компетентна прокуратура“, допълни той. \r\nДаяна ДЮЛГЕРОВА", "date": "2019.04.03", "title": "Министър Младен Маринов: Ще бъдем в тясна координация с ЦИК по време на изборите, за да реагираме навременно при нарушение"}
{"url": "http://www.focus-news.net/news/2019/04/03/2642425/zhivko-tabakov-obshtinski-savetnik-initsiativen-komitet-za-razvitie-na-mestnata-demokratsiya-startira-razgovori-s-vsichki-politicheski-partii-koito-imat-predstaviteli-v-obshtinski-savet-burgas.html", "text": "Инициативен комитет „За развитие на местната демокрация“ от стартира разговори с абсолютно всички политически партии, които имат представители в Общински съвет - Бургас от утре. Това каза пред журналисти общинският съветник Живко Табаков по време на внасянето на официално предложението за въвеждане на райони и избираеми районни кметове в „Центъра за административно обслужване” на Община Бургас, предаде репортер на  Радио „Фокус“ - Бургас . „Редно е първата ни среща да започне с ГЕРБ и за утре в 15.00 часа имаме фиксирана среща с кмета Димитър Николов. Важно е първо да чуем каква е позицията на ГЕРБ, какво е отношението му към тази местна инициатива и ще намерим ли подкрепа, т. нар. десни представители от тях“, каза още Табаков. Той обясни, че очакват и естествена подкрепа от БСП, тя ще бъде втората политическа партия, с която ще бъде проведена среща. „Защото покойният Евгений Мосинов, когато беше кандидат за кмет от името на БСП, един от акцентите му в предизборната кампания в Бургас бе да има избираеми районни кметове“, заяви общинският съветник. По думите му  разговорите ще протекат и в следващите групи – „Заедно за Бургас“, както и с АБВ, СЕК, Реформаторски блок, НФСБ. „Срещнахме се с много граждани, темата за хората е малко неразбираема, но с абсолютно всички, с които сме успели да разговаряме и да кажем какви са предимствата пред това, ако се случи, сме получили неимоверна подкрепа“, допълни Табаков. По думите подписите са няколко хиляди. „Но тъй като сме в навечерието на европейски и местни избори сметнахме, че не е правилно да противопоставяме граждани с политици, тъй като ние не знаем какво ще бъде решението на ОбС - Бургас и внесохме днес подписите, които са изисквани по закон“, каза още той. \r\nДеница ДИМИТРОВА", "date": "2019.04.03", "title": "Живко Табаков, общински съветник: Инициативен комитет „За развитие на местната демокрация“ стартира разговори с всички политически партии, които имат представители в Общински съвет -  Бургас"}
{"url": "http://www.focus-news.net/news/2019/04/03/2642427/varna-kola-i-dva-avtomobilni-serviza-sa-goreli-v-oblastta.html", "text": "Кола и два автомобилни сервиза са горели във Варненска област през изминалото денонощие. Това съобщиха от пресцентъра на  Областната дирекция на МВР . Вчера около 10.10 часа е получен сигнал за пожар лек автомобил, намиращ се на ул. „Здравец“ в Девня. Няма пострадали хора. Причината за инцидента е техническа неизправност. Увреден е двигателен отсек на автомобила. През деня са подадени и два сигнала за пожари в автомобилни сервизи. Първият е постъпил около 12.00 часа. Пожарът е възникнал в автомобилен сервиз и вулканизатор за гуми, намиращ се в квартал „Владислав Варненчик“. Предполагаемата причина за инцидента е късо съединение. Унищожени са покривна конструкция – 100 кв. м., електрическа инсталация и 20 бр. автомоилни гуми. При опит да гаси пожара леко е пострадал 47-годишен мъж, който е вдишал дим и е получил изгаряне по ръцете. Същият е отказал да посети болнично заведение. Около 03.35 часа тази нощ, на тел. 112 е постъпил друг сигнал за пожар, възникнал в автомобилен сервиз, намиращ се в квартал „Владислав Варненчик“. Няма пострадали хора. Предполагаемата причина за инцидента е късо съединение в разпределително електрическо табло. Унищожени са покривна конструкция – 30 кв. м, компресор и част от помещението е увредено.", "date": "2019.04.03", "title": "Варна: Кола и два автомобилни сервиза са горели в областта"}
{"url": "http://www.focus-news.net/news/2019/04/03/2642429/vladimir-moskov-kmet-na-gotse-delchev-otdel-mestni-danatsi-i-taksi-kam-obshtinata-raboti-s-chetirima-chastni-sadebni-izpalniteli-i-publichni-izpalniteli-ot-nap.html", "text": "Отдел „Местни данъци и такси“ към Община Гоце Делчев работи с четирима частни съдебни изпълнители и публични изпълнители от Националната агенция за приходите (НАП). Това каза за  Радио „Фокус“-Пирин  Владимир Москов, кмет на Гоце Делчев. „Всички задължения на нередовните платци се изпращат за принудително събиране, сега и с online достъпа от страна на НАП за задължения за местни данъци и такси, всяко данъчно задължено лице може да си проверява задълженията по всяко време. Преди да предприемем всичко това, се разговаря с хората, които се бавят с плащането, като се информират и по електронен път или писмено. След 2-3 опита, когато вече няма действие от страна на данъкоплатците, тогава се пристъпва към принудително събиране“, уточни той.  \r\nВладимир Москов добави, че има системни нередовни платци, като обикновено това са фирми, които през годините са изпаднали в несъстоятелност или в производство по ликвидация и задълженията са преминали към назначените от съда синдици и ликвидатори. Той посочи, че очакват събираемост 86-90% за 2019 година, като така ще се опитат да постигнат колкото се може по-висок резултат, тъй като колкото повече събрани данъци има, толкова повече дейности може да изпълни Общината и да си изпълни ангажиментите към населението и към исканията на хората – и за качество, и за чистота, и за качество на средата, и за мероприятия, свързани с благоустрояване на града и села. \r\nНатали СТЕФАНОВА", "date": "2019.04.03", "title": "Владимир Москов, кмет на Гоце Делчев: Отдел „Местни данъци и такси“ към Общината работи с четирима частни съдебни изпълнители и публични изпълнители от НАП"}
{"url": "http://www.focus-news.net/news/2019/04/03/2642419/mkd-makedoniya-nameriha-ostankite-ot-padnaliya-v-makedoniya-balgarski-samolet-snimkivideo.html", "text": "Министерството на вътрешните работи на Македония информира, че пътниците от самолета, който вчера привечер се разби в Македония, са починали, предава  скопското електронно издание „МКД“ . \r\nОт ведомството изразиха съболезнованията си към роднините на загиналите и към всички български граждани. Службите на местното МВР, Институтът за съдебна медицина и комитета за разследване на самолетните катастрофи извършват оглед на мястото на трагедията под ръководството на прокурор. \r\nГеорги Бошнаков и семейството му загинаха, когато тяхната „Чесна“ P210N се разби на 30 км от Скопие в планината Якубица, близо до върха Солунска Глава. Бошнаков е бил ръководител на отдела за прилагане и поддържане на информационните технологии в Агенцията по вписванията. Самолетът е излетял от Охрид за София, а в 16.16 часа връзките с контрола на въздушното движение бяха прекъснати. \r\nВ тази самолетна катастрофа загинаха членове на семейството на Бошнакови: Георги Ангелов Бошнаков (1970), Гергана Бошнакова Георгиева (2005), Биляна Бошнакова Георгиева (2000) и Калина Корнаева Цонева (1972). \r\nСамолетът с германска регистрация е собственост на Георги Бошнаков. \r\n Превод и редакция:", "date": "2019.04.03", "title": "„МКД“ (Македония): Намериха останките от падналия в Македония български самолет (снимки+видео)"}
{"url": "http://www.focus-news.net/news/2019/04/03/2642428/pazardzhik-obshtina-belovo-shte-stopanisva-nahodishteto-na-mineralna-voda-v-obshtinata.html", "text": "Официално за безвъзмездно стопанисване и управление бе предадено на Община Белово находището на минерална вода „Белово“, съобщиха от  Общинската администрация  в Белово. На приемането и предаването на находището присъстваха кметът на община Белово – инж. Костадин Варев, служители на Общинска администрация и представители на държавата в лицето на Басейнова дирекция „Източнобеломорски район“ – град Пловдив.", "date": "2019.04.03", "title": "Пазарджик: Община Белово ще стопанисва находището на минерална вода в общината"}
{"url": "http://www.focus-news.net/news/2019/04/03/2642426/d-r-dora-georgieva-dietolog-vazhno-e-posteneto-da-ima-polzotvoren-efekt-varhu-nas-samite-a-ne-da-ni-iztoshtava-i-razbolyava.html", "text": "Важно е постенето да има ползотворен ефект върху нас самите, а не да ни изтощава и разболява. Това каза за  Радио „Фокус“ – Пирин  д-р Дора Георгиева, диетолог, във връзка с Великденския пост. Тя посочи, че по време на постите се изключват всички животински и белтъчни храни като мляко, риба, яйца и други млечни и местни продукти. „Има хора, които не са запознати какво представлява поста като избират да се хранят с неподходящи храни“, заяви д-р Дора Георгиева. По думите й по време на постите заместваме четирите вида храни, които са наситени с белтъци като с растителни храни и мазнини. „Постите са детоксикация и почивка за организма и след като човек е постил дълго време се чувства по-добре физически и емоционално като дори изглежда по-добре на външен вид“, каза още д-р Дора Георгиева. \r\nСпециалистът отбеляза, че връщането към нормалния режим на хранене след постите е много важен, като това е необходимо да се случи постепенном независимо дали сме избрали да извършим пълен или частичен пост. „Чрез постепенното захранване се осигурява по-добър баланс“, заяви д-р Дора Георгиева. Тя коментира, че постите оказват положително влияние и върху различни системи на човешкото тяло. „Те влияят най-вече на ендокринната система, сърдечно-съдовата система като се подобрява обмяната на веществата, защото по време на постисе консумира по-безсолна храна и не толкова мазна“, каза още диетологът. Д-р Георгиева заяви, че по този начин се намаляват нивата на холестерола. „Знаем, че те причиняват атеросклероза, а чрез постите се нормализира кръвното налягане и се подобряват функциите на отделителната система“, допълни д-р Георгиева. Диетологът посочи, че това са положителните влияния на постите, които са погледнати само от страна на храненето. \r\nДенис НИКИФОРОВ", "date": "2019.04.03", "title": "Д-р Дора Георгиева, диетолог: Важно е постенето да има ползотворен ефект върху нас самите, а не да ни изтощава и разболява"}
{"url": "http://www.focus-news.net/news/2019/04/03/2642431/sliven-obshtinsko-predpriyatie-zemedelie-gori-i-vodni-resursi-i-detsa-ot-detski-gradini-zasadiha-fidanki-za-sedmitsata-na-gorata.html", "text": "Екип лесовъди от Общинско предприятие „Земеделие, гори и водни ресурси“ гостува  на децата от ЦДГ „Синчец”. Това съобщиха от пресцентъра на  Община Сливен . ОП „Земеделие, гори и водни ресурси“ с директор инж. Даниела Йорданова, осигури фиданки от черен бор, туя, кедър и др. Повод за посещението бе Седмицата на гората, която традиционно се отбелязва в първата седмица на април. Лесовъдите, заедно с децата, посадиха в двора на детското заведение различни дървесни видове и показаха на малчуганите техниката за залесяване. Децата научиха интересни неща и за опазването на гората. Целта бе да се възпита подрастващото поколение в грижа за зеленото богатство. Служителите разказаха на децата за функциите на горите, ползите и важността на гората, и ги запознаха със значението на личния принос за нейното опазване и увеличаване. Залесяването в детските градини премина при голям интерес от страна на малките природолюбители. \r\nОт общинското предприятие подариха на децата комплекти с рисунки „Оцвети легендите на Сливен”, издание на фондация „Обществен дарителски фонд-Сливен”. Комплектите включват черно-бели илюстрации за оцветяване, които са свързани с Халката, връх Българка, хайдушкото сборище при Кушбунар, самодивското хорище, Крали Марко, връх Голяма Чаталка и местността Игрите, царството на орлите, Каменната сватба, Хаджидимитровото кладенче и др. Автор на илюстрациите е младият художник Димитър Михалев. Оцветявайки рисунките, малките деца ще се запознаят с природните феномени в планината край родния град, а така ще се провокира и интересът им към най-известните легенди за Сливен. \r\nПо-късно специалистите от общинското предприятие посетиха и филиала на ЦДГ „Синчец“ и посадиха дръвчета и там. Екипът на ОДФ-Сливен благодари на директора на Общинско предприятие „Земеделие, гори и водни ресурси” Даниела Йорданова за доверието и добрата съвместна дейност.", "date": "2019.04.03", "title": "Сливен: Общинско предприятие „Земеделие, гори и водни ресурси“ и деца от детски градини засадиха фиданки за Седмицата на гората"}
{"url": "http://www.focus-news.net/news/2019/04/03/2642434/iv-festival-na-ulichnoto-izkustvo-brilyantin-2019-shte-se-provede-v-asenovgrad.html", "text": "IV фестивал на уличното изкуство „Брилянтин’ 2019” ще се проведе в Асеновград, съобщиха от  Община Асеновград . Организатори са Община Асеновград и Местната комисия за борба срещу противообществените прояви на малолетните и непълнолетните. Фестивалът ще се проведе на 6 април. Програмата ще започне в 10.00 ч. на пл. „Акад. Николай Хайтов” и ще продължи до късния следобед. Ще има много забавление и танци, аниматори, песни, демонстрация по каране на велосипед, модни идеи за прически, дискотека и пускане на хвърчила. Фестивалът е посветен на 12 април – Ден на децата от улицата и 15 април – Световен ден на културата и изкуството.", "date": "2019.04.03", "title": "IV фестивал на уличното изкуство „Брилянтин’ 2019” ще се проведе в Асеновград"}
{"url": "http://www.focus-news.net/news/2019/04/03/2642435/plovdiv-blizo-600-narusheniya-na-patya-sa-ustanoveni-v-oblastta-pri-24-chasovata-operatsiya-za-proverka-na-skorostta.html", "text": "Близо 600 нарушения на пътя са установени в Пловдив и областта при 24-часовата специализирана полицейска операция за проверка на скоростта, която се проведе от 2 до 3 април. Това съобщи за  Радио „Фокус“-Пловдив  говорителят на ОДМВР-Пловдив. Служители от сектор „Пътна полиция” при областната дирекция на МВР са заснели нарушения на 26 точки за контрол в Пловдив и региона. С камера – тринога са установени 335 нарушения, а с мобилните технически системи TFR1-M – 229 нарушения. Установени са 2 случая на водачи на моторни превозни средства, превишили скоростта с повече от 50 км в населено място, както и 29 други нарушения на Закона за движение по пътищата. Настъпили са 4 пътнотранспортни произшествия с материални щети и ранени. Няма данни за произшествия със загинали. \r\nЦветана ТОНЧЕВА", "date": "2019.04.03", "title": "Пловдив: Близо 600 нарушения на пътя са установени в областта при 24-часовата операция за проверка на скоростта"}
{"url": "http://www.focus-news.net/news/2019/04/03/2642433/ministar-mladen-marinov-ot-tozi-mesets-v-mobilnite-ekipi-sreshtu-bitovata-prestapnost-sa-vklyucheni-i-sluzhiteli-na-protivopozharna-sluzhba.html", "text": "От този месец в групите срещу битовата престъпност са включени и екипи на противопожарна служба. Това каза министърът на вътрешните работи Младен Маринов по време на изслушване в Комисията по вътрешна сигурност и обществен ред, предаде репортер на  Агенция „Фокус“ . „От този месец в мобилните групи срещу битовата престъпност са включени и служители на противопожарна служба, защото смятаме, че по този начин ще оказваме превантивни мерки“, допълни Маринов. „Паленето на тревни площи създават предпоставки за големи пожари“, заяви той. „На национално ниво отчитаме спад на извършените престъпления битовата престъпност. Можем да кажем, че значително повишихме мобилността и възможността за реакция“, обясни той. \r\nГлавен секретар Ивайло Иванов отбеляза, че тази мярка е предприета заради завишаващия се брой на горски пожари. Той уточни, че е създаден списък на самотноживеещите възрастни граждани, като задължение на оперативните служители да ги проверяват и следят за тяхната безопасност. \r\nДаяна ДЮЛГЕРОВА", "date": "2019.04.03", "title": "Министър Младен Маринов: От този месец в мобилните екипи срещу битовата престъпност са включени и служители на противопожарна служба"}
{"url": "http://www.focus-news.net/news/2019/04/03/2642436/dobrich-sadat-ostavi-v-aresta-66-godishen-mazh-obvinen-za-iznasilvane-na-maloletno-momichentse.html", "text": "Състав на Добричкия окръжен съд със свое определение задържа под стража 66-годишния Йордан И. по искане на Окръжната прокуратура в Добрич. Мъжът е бил привлечен към наказателна отговорност за изнасилване на малолетно момиченце. Това съобщиха от  Апелативна прокуратура – Варна . Престъплението по член 152, ал. 4, т. 1, във връзка с ал. 2, т. 2 от НК се наказва с лишаване от свобода от 10 до 20 години. До вземане на най-тежката мярка за процесуална принуда – задържане под стража, 66-годишният мъж бе в ареста за срок до 72 часа с постановление на Окръжната прокуратура в Добрич.  \r\nОпределението на Добричкия окръжен съд подлежи на обжалване пред Апелативния съд във Варна.", "date": "2019.04.03", "title": "Добрич: Съдът остави в ареста 66-годишен мъж, обвинен за изнасилване на малолетно момиченце"}
{"url": "http://www.focus-news.net/news/2019/04/03/2642430/fokus-makedoniya-mvr-izkazvame-saboleznovaniya-kam-rodninite-i-grazhdanite-na-republika-balgariya-za-pochinaloto-semeystvo-pri-solunskata-glava.html", "text": "На пресконференция, говорителят на МВР Тони Ангеловски от името на МВР,изрази съболезнования към роднините и гражданите на България за четиричленното семейство, загинало в самолетната катастрофа край Солунска глава, съобщава електронното издание на македонският в. „ Фокус “. \r\n„Вчера около 19 часа служители на МВР съобщиха, че на 5 км северозападно от Солунска глава е намерен паднал самолет. Четиричленно семейство е загинало и всички са от Република България. Министерството на вътрешните работи изразява съболезнования към роднините и гражданите на България. Екипите са на терен и извършват оглед под ръководството на прокурор“, каза Ангеловски.  Превод и редакция : Калоян Пенков", "date": "2019.04.03", "title": "„Фокус“ (Македония): МВР: Изказваме съболезнования към роднините и гражданите на Република България за починалото семейство при Солунската глава"}
{"url": "http://www.focus-news.net/news/2019/04/03/2642438/varna-kaso-saedinenie-e-predizvikalo-pozhar-v-zatvora-v-grada-nyama-postradali.html", "text": "Късо съединение най-вероятно е станало причина за пожар във Варненския затвор, горял вчера следобед. При инцидента няма пострадали хора, съобщиха от пресцентъра на  Областната дирекция на МВР . Сигнал за пожара е постъпил около 14.20 часа. Огънят е тръгнал от приземно помещение. Предполагаемата причина за инцидента е късо съединение след възникнала ВиК авария. Унищожени са елктрически кабели, ПВЦ тръби, мебели, опушени са 20 кв. м стени. 5 са регистрираните пожари без преки материални щети през изминалото денонощие във Варна и областта – в сухи треви, в отпадъци и в метален контейнер.", "date": "2019.04.03", "title": "Варна: Късо съединение е предизвикало пожар в затвора в града, няма пострадали"}
{"url": "http://www.focus-news.net/news/2019/04/03/2642432/nikolay-sirakov-regionalen-istoricheski-muzey-sliven-rakovodstvoto-na-muzeya-obmislya-da-bade-eskponiran-kartserat-na-bivshiya-politicheski-zatvor-v-sliven.html", "text": "Ръководството на Регионалния исторически музей в Сливен обмисля да бъде ескпониран карцерът на бившия политически затвор в града. Това съобщи пред  Радио „Фокус“ – Сливен  директорът на музея Николай Сираков. \r\nЩе бъде подготвена и експозиция от предмети на политическите затворници, запазени във фондовете на музея. Обмисля се експозицията да бъде интерактивна, да бъде поставен и манекен, облечен в затворнически дрехи от онова време, както и запазените предмети, така че да бъде представена реалната обстановка и условията, при които са живели политическите затворници, допълни Сираков. По думите му, музеят не възнамерява да политизира експозицията, а да представи истината. \r\nСградата на Стария затвор в Сливен е предоставена на Историческия музей в Сливен. Сега в нея са разположени реставрационните работилници, фондохранилищата и няколко еспозиции. \r\nПървоначално сградата, която е била най- голямата на Балканите след Рилския манастир е построена от Добри Желязков за първата текстилна фабрика у нас. Като затвор се е използвала до 1944 г. В следващите десетилетия в сградата са се разполагали различни експозиции, а от 1974 г. „Старият затвор” e обявен за паметник на културата. \r\nЛюдмила ЙОРГОВА", "date": "2019.04.03", "title": "Николай Сираков, Регионален исторически музей – Сливен: Ръководството на музея обмисля да бъде ескпониран карцерът на бившия политически затвор в Сливен"}
{"url": "http://www.focus-news.net/news/2019/04/03/2642437/zam-kmetat-na-pernik-denislav-zahariev-zhitelite-na-selata-divotino-lyulin-i-golemo-buchino-tryabva-da-badat-spokoyni.html", "text": "Най-важно за Община Перник е жителите на селата Дивотино, Люлин и Големо Бучино да бъдат спокойни във връзка със създалото се напрежение относно извършените изкоп на фирма „Мин индъстри“ ЕООД. Това заяви по време на срещата в Областна администрация зам.-кметът Денислав Захариев, съобщиха от  пресцентъра на Община Перник.  Пред журналистите той припомни, че след като Община Перник е получила сигнал от кмета на село Дивотино Румен Сергиев, първоначално устен, след това и писмен, институцията веднага се е самосезирала. „Беше направена специална проверка и се установи, че наистина има засегнати територии, които не са със сменени предназначения, на база на което моментално се изпратиха сигнали към Областна администрация, към Министерство на земеделието и Министерство на енергетиката. В процес на един месец бляха изпратени до ресорните институции напомнителни писма, четири на брой, за решаване на проблема и за свикване на специална комисия и среща с хората“, коментира Захариев и допълни, че Общината ще продължи да следи случая до подписването на споразумение.", "date": "2019.04.03", "title": "Зам.-кметът на Перник Денислав Захариев: Жителите на селата Дивотино, Люлин и Големо Бучино трябва да бъдат спокойни"}
{"url": "http://www.focus-news.net/news/2019/04/03/2642442/literaturen-salon-lege-10-shte-predstavi-knigata-na-petar-volgin-politicheski-nekorektno-na-4-april.html", "text": "На 4-ти април Литературен салон \"Леге 10\" ще представи книгата на Петър Волгин \"Политически НЕкоректно\". Това съобщиха от  пресцентъра на БСП-София . Авторът и творбата му ще бъдат представени от доц. Валентин Вацев. Събитието ще се състои от 18.00 часа в залата на Градския съвет на БСП – София на ул. \"Леге\" №10, етаж 1.", "date": "2019.04.03", "title": "Литературен салон \"Леге 10\" ще представи книгата на Петър Волгин \"Политически НЕкоректно\" на 4 април"}
{"url": "http://www.focus-news.net/news/2019/04/03/2642439/glaven-komisar-hristo-terziyski-gd-natsionalna-politsiya-za-2018-g-otchitame-20-zavishenie-na-sanktsionnata-deynost-izvarshena-ot-sluzhitelite-na-patna-politsiya.html", "text": "За 2018 г. отчитаме 20% завишение на санкционната дейност, извършена от служителите на \"Пътна полиция\". Това каза главен комисар Христо Терзийски, директор на Главна дирекция “Национална полиция”, по време на изслушване в Комисията по вътрешна сигурност и обществен ред, предаде репортер на  Агенция „Фокус“ . „В малките населени места дадохме възможност служителите от териториална полиция да извършват такава дейност“, посочи той, като обясни, че на тези служители са раздадени таблети, с които да извършат тази дейност. \r\nОтносно запитваме, дали няма неправилно сложени знаци на територията на страната, които да объркват водачите, а в същото време да бъдат глобявани за това, министърът на вътрешните работи Младен Маринов обясни, че регулирането стопанисването на пътя е отговорност на общината или държавата.  \r\nТой припомни, че е провел среща с ръководството на \"Пътна безопасност\", на която да се договорили за изготвяне на анализ относно пътната маркировка, стари знаци и такива закрити от растителност, които затрудняват движението по пътищата.  Той увери, че след изготвянето му ще бъдат предприети действия за премахване на нередностите.  \r\nДаяна ДЮЛГЕРОВА", "date": "2019.04.03", "title": "Главен комисар Христо Терзийски, ГД „Национална полиция“: За 2018 г. отчитаме 20% завишение на санкционната дейност, извършена от служителите на \"Пътна полиция\""}
{"url": "http://www.focus-news.net/news/2019/04/03/2642440/sportisti-ot-taekuon-do-klub-folkan-predstavyat-blagoevgrad-na-evropeyskoto-parvenstvo-v-rimini.html", "text": "16 спортисти от таекуон-до „Фолкън“ представят Благоевград на Европейското първенство в Римини, Италия. Състезателите са част от Националния отбор на България. Първенството за деца, юноши, девойки, мъже и жени, ще продължи до 7 април. Това съобщиха от пресцентъра на  Община Благоевград . \r\nВ делегацията е и вицепрезидентът на световната федерация по Таекуон-До ITF, вицепрезидент на европейската федерация по Таекуон-До ITF и председател на УС на БФТ ITF Марио Богданов.  \r\nТреньори на участниците са корейският майстор по бойни спортове Ким Унг Чол, Тодор Козладеров, Николай Кехайов, Иво Иванов. \r\nПреди Европейското състезание, Националният отбор проведе подготвителен лагер в парк „Македония“, при отличи условия. \r\nОбщина Благоевград пожелава успех на българските състезатели!", "date": "2019.04.03", "title": "Спортисти от таекуон-до клуб „Фолкън“ представят Благоевград на Европейското първенство в Римини"}
{"url": "http://www.focus-news.net/news/2019/04/03/2642446/frenskiyat-poslanik-shte-udostoi-chl-kor-prof-gorchev-s-ordena-na-akademichnite-palmi-po-vreme-na-tarzhestvenata-promotsiya-na-fakultet-obshtestveno-zdrave-na-mu-pleven-na-5-april.html", "text": "За поредна година в навечерието на 7 април - Международен ден на здравето и празник на здравния работник - с тържествена промоция Медицински университет – Плевен (МУ-Плевен) ще дипломира Випуск 2019 на Факултет „Обществено здраве“. Празникът ще се проведе на 5 април 2019 г., петък, от 11.30 часа в зала „Магнум” на Втора клинична база „Проф. д-р Марин Ганчев“. Това съобщиха от  МУ- Плевен . Дипломи ще получат общо 125 бакалаври и магистри от четири специалности на Факултет “Обществено здраве”: 24 бакалаври от специалност „Медицинска рехабилитация и ерготерапия”, випуск 2018; 12 бакалаври от специалност „Опазване и контрол на общественото здраве“, випуск 2018; 25 бакалаври от специалност „Управление на здравните грижи”, випуск 2019; 43-ма магистри от специалност „Управление на здравните грижи“, випуск 2018 и 2019 и 21 магистри от специалност „Обществено здраве и здравен мениджмънт“, випуск 2019. Общо 33-ма (26 %) са дипломантите с отличен успех, от името на които на приветствията ще отговори Нели Георгиева Йорданчева, магистър в специалност „Управление на здравните грижи“. Специално приветствие към дипломантите ще поднесе проф. Флориан Стегер, Директор на Института по история, философия и етика на медицината към Университет Улм, Германия, специален гост на шестия пореден Ден на Биоетиката. \r\nОфициален гост на тържествената промоция тази година ще бъде Негово Превъзходителство г-н Ерик Льобедел, посланик на Франция в България. На официална церемония в началото на празника той ще удостои чл.-кор. проф. Григор Горчев с френското държавно отличие - степен „Кавалер“ на Ордена на академичните палми. Професор д-р Горчев, Почетен Ректор и Директор на Научноизследователския институт на МУ-Плевен, е удостоен с френското държавно отличие с указ от 14 юли 2018 година на Министър-председателя и по предложение на Министъра на образованието на Френската република. Отличието се присъжда за високи постижения в областта на образованието и за принос към международното интегриране на университета.     \r\nОрденът на академичните палми е създаден на 17 март 1808 г. с указ на император Наполеон Бонапарт, а в сегашната си форма е въведен с декрет на 4 октомври 1955 г. Отличието е създадено за университетски преподаватели, а днес то е достъпно за всички, работещи в сферата на образованието. Това е най-старата съвременна френска награда и е най-високата за дейци в образованието. Виолетовият цвят на ордена символизира хармонията между синьото и червеното, знак за мъдрост, познание, толерантност и авторитет. Този орден възнаграждава положената работа за каузата на обучението и образованието.", "date": "2019.04.03", "title": "Френският посланик ще удостои чл.-кор. проф. Горчев с Ордена на Академичните палми по време на Тържествената промоция на Факултет „Обществено здраве“ на МУ-Плевен на 5 април"}
{"url": "http://www.focus-news.net/news/2019/04/03/2642444/daniela-bozhinova-initsiativen-komitet-za-razvitie-na-mestnata-demokratsiya-vnesohme-mestna-grazhdanska-initsiativa-s-koyato-predlagame-rayonirane-na-burgas.html", "text": "Внесохме местна гражданска инициатива по смисъла на Закона за прякото участие на гражданите в държавната власт и местното самоуправление, с която предлагаме райониране на Бургас, позволено от съответните закони. Това каза председателят на Инициативен комитет „За развитие на местната демокрация“ Даниела Божинова по време на входирането на предложението в „Центъра за административно обслужване” на Община Бургас, предаде репортер на  Радио „Фокус“ – Бургас . „Важно е да има избираеми райони кметове, вместо настоящите директори на териториални центрове за административно обслужване, с което смятаме, че може да бъде подобрена местната демокрация, контролът на гражданите върху местната власт и да бъде подобрено административното обслужване и другите публични услуги по места, заедно с по-равномерното разпределение на публичните ресурси, с които разполага местната власт“, посочи също Божинова.  \r\nПо думите й внасянето на официалното предложението за въвеждане на райони и избираеми районни кметове съвпада с времето, в което се отбелязва в ЕС един нов празник, Денят на европейската гражданска инициатива. „Това е правото на 1 мил. европейски граждани да дават предложения, което съществува от 7 години вече. В много отношения, ние като европейски граждани, макар и правата ни да са ограничени са повече отколкото имаме като български граждани“, обясни председателят на Инициативен комитет „За развитие на местната демокрация“. Според думите й правото на предложение, което използват е най-старото политическо право, но ново за българската политическа действителност. „Ние бихме искали то да бъде сериозно разгледано, защото то има своите достойнства и защото ползваме определена правова възможност, предоставена на гражданите“, каза още Божинова. \r\nМария КУРТЕВА", "date": "2019.04.03", "title": "Даниела Божинова, Инициативен комитет „За развитие на местната демокрация“: Внесохме местна гражданска инициатива, с която предлагаме райониране на Бургас"}
{"url": "http://www.focus-news.net/news/2019/04/03/2642441/burgas-aviomuzeyat-v-grada-shte-raboti-s-vhod-svoboden-na-mezhdunarodniya-den-na-aviatsiyata-i-kosmonavtikata.html", "text": "Авиомузей-Бургас ще отбележи на 12 април, петък, Международния ден на авиацията и космонавтиката. През целия ден експозицията ще работи с вход свободен. Това съобщиха от пресцентъра на  Община Бургас . Очакват ви вълнуващи срещи, интересни работилнички, забавни игри и нестандартна кулинарна дегустация. За тези от вас, които не успеят да посетят музея на 12-ти, събитията ще продължат на 13 и 14 април. Авиомузей Бургас очаква с нетърпение своите посетители през пролетно - летния сезон. С новото му работно време можете да разгледате неговите експонати в дните от сряда до неделя, между 09.00 и 17.00 часа.", "date": "2019.04.03", "title": "Бургас: Авиомузеят в града ще работи с вход свободен на Международния ден на авиацията и космонавтиката"}
{"url": "http://www.focus-news.net/news/2019/04/03/2642449/blagoevgrad-sportisti-ot-taekuon-do-klub-folkan-predstavyat-grada-na-evropeyskoto-parvenstvo-v-rimini.html", "text": "16 спортисти от таекуон-до „Фолкън“ представят Благоевград на Европейското първенство в Римини, Италия. Състезателите са част от Националния отбор на България. Първенството за деца, юноши, девойки, мъже и жени, ще продължи до 7 април. Това съобщиха от  пресцентъра на Община Благоевград.  В делегацията е и вицепрезидентът на световната федерация по Таекуон-До ITF, вицепрезидент на европейската федерация по Таекуон-До ITF и председател на УС на БФТ ITF Марио Богданов.  Треньори на участниците са корейският майстор по бойни спортове Ким Унг Чол, Тодор Козладеров, Николай Кехайов, Иво Иванов. Преди Европейското състезание, Националният отбор проведе подготвителен лагер в парк „Македония“, при отличи условия. Община Благоевград пожелава успех на българските състезатели.", "date": "2019.04.03", "title": "Благоевград: Спортисти от таекуон-до клуб „Фолкън“ представят града на Европейското първенство в Римини"}
{"url": "http://www.focus-news.net/news/2019/04/03/2642448/sliven-zavarshi-saniraneto-na-oshte-edin-blok-v-grada.html", "text": "Обновяването на още един блок по Националната програма за енергийна ефективност на многофамилни жилищни сгради приключи. Той се намира в квартал „Дружба“ и е под номер 38. Това съобщиха от пресцентъра на  Община Сливен . Кметът Стефан Радев изрази надежда, че живущите там са останали доволни от извършената работа, и се радват на обновените си жилища. Той допълни, че в близост до блока Общината предвижда изграждането на още една спортна площадка. Строително-монтажните дейности по блока стартираха в края на октомври. Външните стени на сградата бяха топлоизолирани, беше направена хидро и топлоизолация на покрива, ламаринена обшивка и гръмоотвод, както и подмяна на вратите на входовете. Тази част от дограмата на жилищата и общите части, която не отговаря на изискванията за енергийна ефективност също беше сменена. Фирмата - изпълнител на обекта е „Среги“ ООД, а строителният надзор беше извършен от „Ай Ти Ем Проджект“ ООД.", "date": "2019.04.03", "title": "Сливен: Завърши санирането на още един блок в града"}
{"url": "http://www.focus-news.net/news/2019/04/03/2642452/komisiya-po-vatreshna-sigurnost-i-obshtestven-red-prie-na-parvo-chetene-izmeneniya-v-zakona-za-balgarskite-lichni-dokumenti.html", "text": "Комисията по вътрешна сигурност прие на първо четене Законопроект за изменение на Закона за българските лични документи, предаде репортер на  Агенция „Фокус“ . Основната промяна в Законопроекта е удължаването на валидността на срока на задграничните паспорти.  Според възложителя на документа Андон Дончев, председател на Комисията за политиките за българите в чужбина, промяната е за намаляване на необходимостта гражданите да си вадят отново паспорт на всеки 5 години. „Предлагаме да се уеднакви. Всички документи за самоличност са с 10 години срок на валидност, само граничните паспорти, по незнайни причини, са с 5 години. Предлагаме се да бъде уеднаквен срокът на този вид документ, както с останалите лични документи“, отбеляза той.    \r\nДаяна ДЮЛГЕРОВА", "date": "2019.04.03", "title": "Комисия по вътрешна сигурност и обществен ред прие на първо четене изменения в Закона за българските лични документи"}
{"url": "http://www.focus-news.net/news/2019/04/03/2642451/burgas-puskat-v-predvaritelna-prodazhba-biletite-za-neftohimik-2010-tsska.html", "text": "Билетите за третия полуфинален плейоф от националната Суперлига при волейболистите между отборите на „Нефтохимик 2010“ и ЦСКА ще бъдат пуснати в предварителна продажба от четвъртък в офиса на бургаския клуб в зала „Младост“. Това съобщиха от пресцентъра на  Община Бургас . Двубоят е на 5 април (петък)от 18.30 часа. Билетчето за вход е на символичната цена от 1 лев. „Нефтохимик 2010“ води с 2:0 победи, които постигна срещу „червените“ в столичната зала „Христо Ботев“, съответно с 3:2 и 3:0 гейма. Нов успех на мача в петък ще класира бургаските волейболисти на финал, на който ще защитават шампионската си титла от последните два сезона. При загуба, отново в зала „Младост“ в събота, също от 18:30 часа ще се изиграе четвъртата среща между двата отбора. Играе се до 3 победи от 5 мача. В другия полуфинал, „Хебър“ поведе на „Добруджа“ също с 2:0. Третата среща между двата отбора е в Добрич, също в петък.", "date": "2019.04.03", "title": "Бургас: Пускат в предварителна продажба билетите за „Нефтохимик 2010“ – ЦСКА"}
{"url": "http://www.focus-news.net/news/2019/04/03/2642450/varna-svetovnoizvestniyat-tsigular-roman-fedchuk-shte-sviri-na-tsigulka-ot-xvi-vek-v-grada-na-5-april.html", "text": "Световноизвестният цигулар Роман Федчук ще свири на цигулка от XVI век във Варна на 5 април. С Варненската филхармония, под диригентството на Станислав Ушев, той ще представи Концерт за цигулка и оркестър №3 от В. А. Моцарт. Концертът е част от XX Великденски музикален фестивал – Варна 2019. Това стана ясно на пресконференция на сцена Ротонда в Държавна опера – Варна, предаде репортер на  Радио „Фокус“ – Варна . Роман Федчук е световно известен цигулар от Украйна. В момента той е професор в Държавната консерватория в Пилзен, Чехия.  Той за пръв път идва в България, като носи със себе си изключително рядката цигулка „Гуарнери“ от XVI век. Присъствието му в България се дължи на „Европейска музикална академия“, чиято цел е да помогне на младите цигулари като им осигури обучения с майстори-цигулари в така наречените „Майсторски класове“. По време на пресконференцията директорът на Театрално-музикален продуцентски център – Варна Даниела Димова съобщи, че проф. Федчух е избрал талантливи деца от майсторският клас към операта, които ще получат специални стипендии. „Две деца, които проф.  \r\nФедчух ще избере ще бъдат стипендианти на Летния музикален фестивал в Прага, като за целта той дава стипендиите, а общинската администрация и Европейската музикална академия финансират престоя им там. Проф. Федчух избра и една студентка, която догодина ще бъде при него в университета в Пилзен. Сега са в процес на уточняване на нещата., но той много хареса едно дете, което е и нашата цел“, каза Даниела Димова. Симфоничният концерт с участието на проф. Роман Федчух ще се състои на 5 април от 19.00 часа в Държавна опера – Варна. Освен това ще бъдат представени и Концерт за пиано и оркестър №2 от Сергей Рахманинов от пианиста Руслан Павлов и Увертюра-фантазия „Ромео и Жулиета“ от П. И. Чайковски. \r\nБояна АТАНАСОВА", "date": "2019.04.03", "title": "Варна: Световноизвестният цигулар Роман Федчук ще свири на цигулка от XVI век в града на 5 април"}
{"url": "http://www.focus-news.net/news/2019/04/03/2642443/yeni-safak-turtsiya-poluchi-parvi-chasti-ot-ruskite-protivoraketni-sistemi-s-400.html", "text": "Първите части на руските системи за противоракетна отбрана С-400 са доставени на Турция, според източници от сигурността, съобщава турският в.  Yeni Safak . \r\nГоворейки ексклузивно за всекидневника Yeni Safak, източниците от сферата на сигурността потвърдиха, че Турция наистина е получила „малки части“ от съществено значение за системната интеграция от Русия през последните няколко дни. \r\nСъщите източници, които са добре запознати с въпроса, заявиха, че решението на САЩ да спре всички доставки на оборудване за F-35 и други части за Турция дойде в резултат на тази доставка. \r\nТози ход се очаква да доведе до по-нататъшно напрежение между натовските съюзници Анкара и Вашингтон. \r\nВашингтон многократно критикуваше Турция за закупуването на С-400, предупреждавайки, че може да се използва за получаване на критична информация за F-35, включително за обхвата на откриване, която след това може да бъде предадена на Русия. \r\nИзтъквайки, че доставените части не са свързани със стрелкови или радарни механизми на С-400, източниците потвърдиха, че фрагментите са много важни за процеса на интеграция. \r\nСАЩ спряха доставките на оборудване за Турция, необходимо за придобиването на изтребителя F-35, поради намерението на Анкара да закупи руската противовъздушна система С-400. \r\nВъпреки това действащият американски министър на отбраната Патрик Шанахан заяви пред репортери, че смята, че Вашингтон и Анкара ще „решат проблема, така че да имат подходяща отбранителна техника по отношение на Patriots и F-35“. \r\nСлед продължителни усилия за закупуване на системи за противовъздушна отбрана от САЩ, завършили без успех, през 2017 г. Анкара реши да закупи С-400. \r\nАнкара също така планира да закупи 100 изтребителя F-35 от САЩ, а пилотите й в момента се обучават в Аризона. \r\nТурция се присъедини за първи път към програмата за F-35 през 2002 г. и е инвестирала повече от 1,25 млрд. долара в проекта.  \r\nС-400 е най-напредналата руска противовъздушна ракетна система за далечни разстояния и може да носи три вида ракети, способни да унищожават цели, включително балистични и крилати ракети. Превод и редакция : Калоян Пенков", "date": "2019.04.03", "title": "Yeni Safak: Турция получи първи части от руските противоракетни системи С-400"}
{"url": "http://www.focus-news.net/news/2019/04/03/2642445/plovdiv-obshtina-karlovo-osiguri-30000-lv.html", "text": "30000 лв. осигури община Карлово за изготвянето на  карта на археологическите обекти на територията на общината. Това съобщи за  Радио „Фокус” - Пловдив  зам.-кметът Антон Минев. Средствата са били гласувани от Общинския съвет на последната си сесия. Инициативата за това е на двата общински музея – в Карлово, и в Клисура. „Те са подготвили един план за следващите пет години, в които екипите от археолози ще изготвят подробна карта на археологическите обекти на територията на община Карлово”, каза Минев. По думите му, досега са правени частични археологически проучвания в различни райони на общината, но реално пълно заснемане на обектите от различни епохи не е правена. „Като краен резултат и когато бъде заснета цялата археология в общината ще може да се кандидатства в Министерството на културата, както и по европейски програми за финансиране на археологически разкопки”, каза още Антон Минев и поясни, че средствата няма да се отпуснат еднократно, а всяка година ще бъдат отпускани по около 5000 лева, за да се направи един регистър на всички обекти и по възможност след това да се извършват проучвания в тях. \r\nЦветана ТОНЧЕВА", "date": "2019.04.03", "title": "Пловдив: Община Карлово осигури 30000 лв. за изготвянето на  карта на археологическите обекти на територията на общината"}
{"url": "http://www.focus-news.net/news/2019/04/03/2642454/kyustendil-uchenitsi-ot-grada-predstaviha-izlozhba-na-tema-zashtitenite-vidove-v-osogovska-planina.html", "text": "Ученици от Кюстендил представиха в залата на читалище „Братство” изложба на тема „Защитените видове в Осоговска планина”, посветена на Седмицата на гората, предаде репортер на  Радио „Фокус” – Кюстендил . Изложбата е организирана от Държавно ловно стопанство „Осогово”, като в нея са участвали възпитаници на Основно училище „Св. св. Кирил и Методий” в Кюстендил, които са изобразили върху дървесни плоскости различни растителни и животински видове, обитаващи Осоговска планина. В изложбата са включени 26 творби на кюстендилските ученици. Участниците в изложбата се включиха и в няколко образователни игри, след което получиха подаръци от страна на организаторите. \r\nВенцеслав ИЛЧЕВ", "date": "2019.04.03", "title": "Кюстендил: Ученици от града представиха изложба на тема „Защитените видове в Осоговска планина”"}
{"url": "http://www.focus-news.net/news/2019/04/03/2642455/blagoevgrad-pluven-klub-pirin-specheli-kupa-za-otboren-pobeditel-ot-turnir-tsvetnitsa.html", "text": "Плувен клуб „Пирин“ се класира на първо място по медали, извоювайки 45 отличия, от които 15 златни, 16 сребърни и 14 бронзови на плувен турнир „Цветница“. Това съобщиха от  Община Благоевград . Пирин беше представен от 20 състезатели. За първото място на Пиринци допринесоха със страхотно представяне Даниел Зашев, Никол Илиева, Савина Илиева и Никола Мавродиев. В надпреварата за отборната Купа Спидо 2019 участваха над 250 състезатели от 21 клуба от страната и Северна Македония. Това е шестото издание на надпреварите за млади плувни таланти, подкрепяно без прекъсване през годините от София – Европейска столица на спорта. Състезанията в басейна на Спортната палата бяха в три възрастови групи за деца и юноши от 8 до 14-годишна възраст. Щафетните плувания бяха за по един отбор от клуб, съставен от плувци от всички възрасти, без значение годината на раждане.", "date": "2019.04.03", "title": "Благоевград: Плувен клуб „Пирин“ спечели купа за отборен победител от турнир „Цветница“"}
{"url": "http://www.focus-news.net/news/2019/04/03/2642458/ministar-nikolina-angelkova-na-sreshta-s-predsedatelya-na-national-geographic-partners-sledim-tendentsiite-za-da-predlozhim-na-turistite-interesni-i-kachestveni-produkti.html", "text": "Следим най-новите тенденции и се опитваме да отговорим на очакванията на туристите с качествени, иновативни и интересни за тях туристически продукти. Това заяви министърът на туризма Николина Ангелкова по време на разговора си с Гари Кнел, председател на National Geographic Partners в рамките на 19-ата Глобална среща на върха на Световния съвет за пътувания и туризъм (WTTC), която се провежда в Севиля, Испания, съобщиха от пресцентъра на  Министерство на туризма . \r\nТя представи богатото културно-историческо наследство на страната ни. България е на трето място след Италия и Гърция по брой културни паметници и артефакти – над 40 хил.  В тази връзка бяха обсъдени възможности National Geographic Рartners да подпомогне популяризирането на българското културно наследство.   \r\nМинистърът сподели, че в края на 2019 г. се планира нова вълна интегрирани комуникационни кампании на целеви за страната ни пазари.  В тях ще бъдат използвани разнообразни информационни канали за директно насочване към определени фокус групи.  \r\nБългарският министър информира г-н Кнел, че през последните години страната ни става все по-привлекателна сред чужденците, като само за миналата година чуждестранните визити надхвърлят 9,2 млн. Ръстът им спрямо 2015 г. е 30,6%, което представлява с над 2 млн. повече чуждестранни туристи. Приходите от тях през 2018 г. са с 34% повече в сравнение с 2015 г.  Само в София пренощувалите чуждестранни граждани в местата за настаняване с 10 и повече легла през 2018 г. са били над 767 хил.  \r\nМинистър Ангелкова отправи и официална покана към председателя на National Geographic Partners за участие в Международната конференция за устойчиви инвестиции в туризма, която ще се проведе в края на май в Слънчев бряг.  \r\nОт своя страна г-н Кнел поздрави министър Ангелкова за усилията, които полага за развитие на туристическия сектор, и допълни, че България има огромен потенциал да привлече още повече гости като предпочитана дестинация.", "date": "2019.04.03", "title": "Министър Николина Ангелкова на среща с председателя на National Geographic Partners: Следим тенденциите, за да предложим на туристите интересни и качествени продукти"}
{"url": "http://www.focus-news.net/news/2019/04/03/2642456/deputati-i-obshtinski-savetnitsi-ot-gerb-sofiya-se-vklyuchiha-v-tseremoniyata-po-povod-140-godini-ot-obyavyavaneto-na-sofiya-za-stolitsa.html", "text": "Народни представители и общински съветници от ГЕРБ-София се включиха в официалната церемония по повод 140 години от обявяването на София за столица на България. Това съобщиха от  пресцентъра на ПП ГЕРБ . Тържествената церемония по освещаването на училищните знамена на софийските учебни заведения се състоя на площад „Св. Александър Невски“. По-рано в храм „Света София бе отслужена Архиерейска света Литургия в присъствието на Негово Светейшество патриарх Неофит. \r\nСофия е един модерен и европейски град с древна история, минало и бъдеще. Град, който се развива, става по-зелен и иновативен, споделиха народните представители от ГЕРБ-София.  \r\nНа събитието присъстваха кметът на София Йорданка Фандъкова, зам.-кметът доц. д-р Тодор Чобанов, министърът на образованието и науката Красимир Вълчев, народните представители Александър Ненков, Евгения Алексиева, Милена Дамянова, Лъчезар Иванов, Анна Александрова, Лиляна Павлова, Мария Илиева, председателят на СОС Елен Герджиков, както и други общински съветници от ГЕРБ-София.", "date": "2019.04.03", "title": "Депутати и общински съветници от ГЕРБ-София се включиха в церемонията по повод 140 години от обявяването на София за столица"}
{"url": "http://www.focus-news.net/news/2019/04/03/2642460/inzh-ventsislav-furlanski-regionalna-direktsiya-po-gorite-smolyan-srednata-vazrast-na-gorite-v-oblastta-e-okolo-65-g.html", "text": "Средната възраст на горите в област Смолян е около 65 години, а общият им запас на територията на Регионална дирекция по горите – Смолян (РДГ) е 60 млн. куб. м, при общ среден годишен прираст около 1 млн. куб. м. Това заяви на пресконференция по повод Седмицата на гората директорът на РДГ – Смолян инж. Венцислав Фурлански, в присъствието и на зам.-директорът на Дирекцията инж. Сашка Иванова, предаде репортер на  Радио „Фокус“ – Смолян . Той допълни, че общата площ на РДГ -Смолян е 248 571 хектара като държавните горски територии са 72 %, а недържавните са съответно 28 %. Иглолистните дървесни видове заемат  73%, а широколистните – 27% от залесената площ. Белият бор заема 40 %, смърч – 22 % , черен бор – 8%,  бук  -17 %, дъб – 7% от общата площ, поясни инж. Фурлански. Границите на РДГ – Смолян съвпадат с границите на Смолянска област, като са обособени 10 държавни горски стопанства и едно държавно ловно стопанство, 107 броя ревира, управлявани и стопанисвани от 37 горски сдружения. Освен това има и голям брой имоти на физически лица с различни площи най-вече до 2,0 хектара. Инж. Фурлански каза още, че през 2019 година честванията на Седмица на гората от 1 до 7 април ще преминат с отбелязването на – 140 години Централна горска служба, 120 години горски печат, 110 години Съюз на лесовъдите, под мотото „140 години история и традиции в грижата за бъдещето на гората“. \r\nНели ГЕРГЬОВСКА", "date": "2019.04.03", "title": "Инж. Венцислав Фурлански, Регионална дирекция по горите – Смолян: Средната възраст на горите в областта е около 65 г."}
{"url": "http://www.focus-news.net/news/2019/04/03/2642461/kyustendil-v-ramkite-na-edna-sedmitsa-v-dupnitsa-shte-bade-izvarsheno-tretirane-na-zelenite-ploshti-sreshtu-karlezhi.html", "text": "В рамките на една седмица в Дупница ще бъде извършено третиране на зелените площи срещу кърлежи. Това съобщи за  Радио “Фокус” – Кюстендил  Христо Апостолов, пресаташе на Община Дупница. Пръскането, имащо за цел дезинсекция и дезакаризация, ще се извърши за времето от 8 до 12 април. Ще бъдат обхванати над 30 обекта. Сред тях са парк “Рила”, всички граски градинки и зелени площи, детски площадски, пешеходни зони. Включени са площите на центровете за настаняване от семеен тип, както и на социалните жилища. На 12 и 13 април ще бъдат третирани площите в детските градини на територията на община Дупница. Пръскането ще се извърши с препарат “Бандит 10 ЕВ”. \r\nВенцеслав ИЛЧЕВ", "date": "2019.04.03", "title": "Кюстендил: В рамките на една седмица в Дупница ще бъде извършено третиране на зелените площи срещу кърлежи"}
{"url": "http://www.focus-news.net/news/2019/04/03/2642447/stanimir-leshev-gdgva-nyamame-ofitsialna-informatsiya-koy-e-bil-v-katastrofiraliya-samolet-v-makedoniya.html", "text": "Нямаме официална информация кой е бил в катастрофиралия самолет в Македония. Това каза по време на брифинг Станимир Лешев, главен директор на Главна дирекция „Гражданска въздухоплавателна администрация“ във връзка с авиокатастрофата в Македония, при която загина 4-членно българско семейство, предаде репортер на  Агенция „Фокус“ . „Съвсем други са органите, които водят разследването. Към момента нямаме абсолютно никаква подадена информация към нас. Знаем само това, което македонските колеги споменават. Били са 4 човека, официално информация кой е бил и установени самоличности нямаме към момента. От македонските власти не сме получили нищо за самолета“, коментира Лешев. По думите му самолетът е регистриран в Германия. „Чакаме евентуално германските колеги да ни съдействат. Да видим летателна годност, дали е технически изправен и т.н. Влезли сме в контакт с тях. Те, доколкото съм информиран, са направени проверки, вътрешна оперативка е съставена и просто чакаме да ни напишат e-mail. Очакваме в най-скоро време“, каза още той.", "date": "2019.04.03", "title": "Станимир Лешев, ГДГВА: Нямаме официална информация кой е бил в катастрофиралия самолет в Македония"}
{"url": "http://www.focus-news.net/news/2019/04/03/2642463/api-avtobus-na-m-bus-se-e-dvizhil-po-patnata-mrezha-na-1-april-bez-firmata-da-e-poluchila-e-mail-che-vinetkite-sa-aktivirani.html", "text": "Автобус на „М-Бус“ се е движил по пътната мрежа на 1 април, без фирмата да е получила e-mail, че винетките са активирани, съобщиха от  Агенция \"Пътна инфраструктура\" . От АПИ уточняват, че купуването на електронна винетка по банков път е необходимо технологично време за отразяване на плащането, както при всички банкови трансфери. Затова шофьорите, които искат да платят е-винетка чрез банков трансфер, трябва да го направят поне три работни дни преди пътуването, като този срок е валиден при коректно изписване в платежното нареждане на PAY номера на плащането и е внесена коректната сума, изчислена в PAY номера. Подробна информация за извършването на банков превод е описана на уеб сайта bgtoll.bg и многократно съобщавана от ръководството на Агенция „Пътна инфраструктура“ и „Национално тол управление“. \r\nФирма „М-Бус“ е закупила винетките на 29 март (петък), като в същия ден е получила обратна връзка чрез е-mail, в който се посочва „Вие закупихте 26 електронни винетки, които ще бъдат активирани веднага щом се потвърди плащането. Ще бъдете уведомен за активиране на електронна винетка“. Автобусът на „М-Бус“ се е движил по пътната мрежа на 1 април (понеделник), без фирмата да е получила e-mail, че винетките са активирани. При проверка инспекторите на Национално тол управление установявят, че превозното средство е в нарушение и няма винетка. На нарушителя е наложен Акт за установяване на административно нарушение, съгласно Закона за движението по пътищата.", "date": "2019.04.03", "title": "АПИ: Автобус на „М-Бус“ се е движил по пътната мрежа на 1 април, без фирмата да е получила e-mail, че винетките са активирани"}
{"url": "http://www.focus-news.net/news/2019/04/03/2642464/rakovodstvoto-na-pp-abv-shte-dade-preskonferentsiya-na-4-mart.html", "text": "Ръководството на ПП АБВ ще даде пресконференция. Събитието ще се проведе на 4 април 2019 г., (четвъртък) от 11.00 часа в централата на партията на улица „Врабча“ 23. Това съобщиха от  пресцентъра на ПП АБВ.  Темите ще бъдат: ПП АБВ сигнализира европейската Агенция за кооперация на енергийните регулатори ACER за приключилата процедура за диверсификация на доставките на природен газ; Поредната операция в КИНТЕКС; Участници в пресконференцията ще са Румен Петков – председател на ПП АБВ и Любомира Ганчева – зам.-председател на ПП АБВ.", "date": "2019.04.03", "title": "Ръководството на ПП АБВ ще даде пресконференция на 4 март"}
{"url": "http://www.focus-news.net/news/2019/04/03/2642462/burgas-muzeyna-lektsiya-na-tema-podvodni-arheologicheski-prouchvaniya-po-yuzhnoto-balgarsko-chernomorie-shte-se-provede-v-grada-na-6-april.html", "text": "През следващата година ще се навършат 60 години от първите подводни археологически изследвания в България. Те се провеждат през 1960 г. около Маслен нос с научен ръководител – уважавания директор на Бургаския музей – професор Иван Гълъбов. Как тези дългогодишни изследвания очертават трансформациите в обществата, обитавали западното крайбрежие на Черно море, ще стане ясно по време на традиционната лекция в музея тази събота – 6 април. Това съобщиха от пресцентъра на  Община Бургас . \r\nУредникът в Археологическия музей Милена Дамаскова ще представи десетилетията работа на подводните археолози, с които се изясняват промените в разположението на пристанищните басейни, изменението на географската среда и древните селища и пристанища. \r\nЛекцията „Подводни археологически проучвания по Южното българско Черноморие“ ще се състои тази събота (6 април), от 11.30 ч. в Етнографския музей на ул. „Славянска“ 69. Входната такса е преференциална – за възрастни 2 лв., а за учащи и пенсионери – 1 лв.", "date": "2019.04.03", "title": "Бургас: Музейна лекция на тема „Подводни археологически проучвания по Южното българско Черноморие“ ще се проведе в града на 6 април"}
{"url": "http://www.focus-news.net/news/2019/04/03/2642453/afp-yunker-obeshta-es-da-raboti-do-posledniya-moment-za-sdelka-otnosno-brekzit.html", "text": "Лидерът на ЕС Жан-Клод Юнкер обеща да работи до последния момент, за да предотврати Брекзит „без сделка“, но призна, че това изглежда ще бъде вероятния резултат, съобщава  AFP . \r\n„Ще направя всичко, за да избегна хаотично напускане на Обединеното кралство“, заяви Юнкер, предупреждавайки, че само популисти и националисти ще отпразнуват липсата на споразумение. Превод и редакция : Калоян Пенков", "date": "2019.04.03", "title": "AFP: Юнкер обеща ЕС да работи „до последния момент“ за сделка относно Брекзит"}
{"url": "http://www.focus-news.net/news/2019/04/03/2642468/v-sedmitsata-na-gorata-otbelyazvame-140-godini-ot-sazdavaneto-na-tsentralnata-gorska-sluzhba.html", "text": "В Седмицата на гората отбелязваме 140 години от създаването на централната горска служба, предаде репортер на  Агенция „Фокус“ . По този повод днес във всички структури на ИАГ се провежда Ден на отворените врати. Пред сградата на Министерство на земеделието, храните и горите на площад „Македония“ бе показана изложба за историята на горското управление в страната под надслов „140 години централна горска служба“. Във фоайето на сградата бе подредена изложба на изделия от дърво, изработени от ученици от професионалните горски училища. \r\nДаяна ДЮЛГЕРОВА", "date": "2019.04.03", "title": "В Седмицата на гората отбелязваме 140 години от създаването на централната горска служба"}
{"url": "http://www.focus-news.net/news/2019/04/03/2642466/ministar-mladen-marinov-shte-poseti-s-balvan-i-grad-ruse.html", "text": "Вътрешният министър Младен Маринов ще вземе участие в работна среща на тема: „Устойчиви инициативи и партньорства – превенция за сигурност“. Проявата се организира от Великотърновска община и ще се проведе в утрешния ден от 10.30 часа с. Балван. Това съобщиха от  пресцентъра на МВР. \r\nСъщият ден от 15.00 часа вътрешният министър ще се срещне с местната власт на Русенска област. Целта е в открита дискусия да бъдат обсъдени въпроси, свързани с опазването на обществения ред, както и взаимодействието между институциите, гарантиращо безопасност на гражданите.  \r\nСлед работната среща са предвидени изявления за медиите.", "date": "2019.04.03", "title": "Министър Младен Маринов ще посети с. Балван и град Русе"}
{"url": "http://www.focus-news.net/news/2019/04/03/2642465/tsigularyat-prof-roman-fedchuk-italianskite-lyutieri-sa-izpolzvali-balgarski-smarch-pri-izrabotvaneto-na-tsigulki.html", "text": "Италианските лютиери са използвали български смърч при изработването на цигулки. Това каза световноизвестният цигулар от Украйна проф. Роман Федчук по време на пресконференция в Държавна опера – Варна, предаде репортер на  Радио „Фокус“ – Варна . По време на събитието той представи изключително рядката цигулка „Гуарнери“от XVI век. Той разказа, че инструментът е направен през 1573 г. от Джузепе Гуарнери в Златния век на лютиерството, както е наричан още XVI век. Според проф. Федчук началната оценка на този инструмент е 700 хил. евро, но може да достигне 15 млн. поради доброто си състояние и колекционерската си стойност. „Инструмента е много стар. В прекрасно състояние е. Явява се по параметри голям инструмент и на него е много удобно да се свири. Разбира са, много стари и красиви инструменти, тяхната история винаги е малко или много мистична. Трябва да кажем, че що се отнася до тайните, може би няма чак толкова големи тайни. Но все пак има една тайна, която дори и досега остава неразкрита. Това тайната на грунда – лаковото покритие на инструмента“, обясни проф. Роман Федчук.  \r\nПо думите му лакът се състои от няколко слоя, които се поставяли върху дървото още в самото начало на изработването му. „При най-старите инструменти можем да разпознаем този грунд не само по покритието на цигулката, а и по нейната вътрешност. Тайната се състои в това, че съставките на този грунд и досега не са изяснени и те по принцип не могат да бъдат изяснени, защото това са едни смоли, част от тях се изпаряват и практически вече по никакъв начин не е възможно да се разбере каква точно смес съдържа този грунд. Всъщност последствията от нанасянето на този грунд е, че дървото престава да бъде дърво, то се консервира и се превръща в нещо подобно на стъкло. Затова и състоянието на някои най-стари инструменти е много по-добро, отколкото на други инструменти, изработени в много по-късен период“,  съобщи проф. Федчук. Той допълни, че в изработването на тези ценни инструменти има и българска следа. „Що се отнася до самия дървесен материал, който са използвали старите италиански лютиери, горната част на тези струнни инструменти винаги се е правила от така наречената балканска елха или български смърч“, посочи цигуларят. Звукът на цигулката „Гуарнери“ ще бъде чут на Варненската сцена на 5 април, когато Роман Федчук ще участва в симфоничен концерт, заедно с Варненската филхармония, под диригентството на Станислав Ушев. \r\nБояна АТАНАСОВА", "date": "2019.04.03", "title": "Цигуларят проф. Роман Федчук: Италианските лютиери са използвали български смърч при изработването на цигулки"}
{"url": "http://www.focus-news.net/news/2019/04/03/2642467/alsat-m-makedoniya-prodalzhavat-protestite-na-opozitsiyata-v-albaniya-iska-ostavkata-na-premiera-rama.html", "text": "Въпреки отсъствието на Лулзим Баша, който е в Берлин, албанската опозиция проведе обявения протест. Това, което характеризира днешния протест, е, че освен с полицията, протестиращите се сблъскаха и помежду си, предава скопският телевизионен канал „ Алсат-М . \r\nОпозицията обяви, че наближава деня, когато министър-председателят Еди Рама ще трябва да напусне поста си. \r\n„Държавният департамент определи Албания като център за наркотици, пране на пари, център за разпространение на организираната престъпност в Европа и САЩ. Това е доклад, който е направен досега само за Нориега. Затова ще протестираме, докато не си тръгне. Бъдете сигурни, че денят, в който министър-председателят ще си тръгне е много близко“, заяви Еди Палока, заместник-председател на Демократическата партия. \r\nПремиерът Еди Рама заяви, че решението за предсрочни избори ще бъде взето от неговата партия. \r\n„Дали ще има или няма да има предсрочни избори, това не е нещо, което може да се направи с изнудване или заплаха. Това е воля на Социалистическата партия, която ще прецени дали трябва да има или не, а не протестите на опозицията“, каза Рама. \r\nТой отхвърли възможността за включване на депутатите, които върнаха мандатите си в събранието. \r\nПред правителството беше изгорена черно-бяла картонена пирамида с името на министър-председателя Рама. Това сложи край на протеста. Превод и редакция : Калоян Пенков", "date": "2019.04.03", "title": "„Алсат-М“ (Македония): Продължават протестите на опозицията в Албания, иска оставката на премиера Рама"}
{"url": "http://www.focus-news.net/news/2019/04/03/2642472/pp-gerb-i-pp-obedineni-zemedeltsi-shte-podpishat-sporazumenie-za-podkrepa-za-evropeyskite-izbori.html", "text": "На 4 април 2019 г. (четвъртък), ПП ГЕРБ и ПП „Обединени Земеделци“ ще подпишат Споразумение за подкрепа на кандидатите от листата на ПП ГЕРБ за членове на ЕП. Това съобщиха от пресцентъра на  ПП ГЕРБ . Подписването ще се състои в 08.00 часа в Централата на ГЕРБ.", "date": "2019.04.03", "title": "ПП ГЕРБ и ПП „Обединени Земеделци“ ще подпишат Споразумение за подкрепа за европейските избори"}
{"url": "http://www.focus-news.net/news/2019/04/03/2642470/borislav-yordanov-obshtinska-turisticheska-agentsiya-tsarevgrad-tarnov-ochakvame-interesat-kam-mezhdunarodnoto-turistichesko-izlozhenie-tazi-godina-da-e-po-golyam.html", "text": "Очакват се интересът към Международното туристическо изложение „Културен туризъм” – Велико Търново тази година да е по-голям. Това каза за  Радио „Фокус“ – Велико Търново  управителят на Общинската туристическа агенция „Царевград Търнов“ Борислав Йорданов. Той съобщи, че за втора поредна година изложението ще се проведе от 18 до 20 април в Двореца на културата и спорта „Васил Левски“. „Миналата година ние изместихме изложението в Спортна зала, поради големия интерес“. Там разполагаме с повече пространство за разполагаме на щандовете. Освен това на изнесена сцена пред Двореца на културата и спорта общините, които участват в изложението, ще имат възможност да демонстрират на посетителите своя танцова формация или традиционен обред от своя край. Предвидили сме съпътстваща програма, така че всеки един участник да представи на гостите на изложението какво предлага. Това е идеята на този вид изложения – хората да се срещат с туроператори, с хора от бранша, в които да обменят информация. Както министър Ангелкова подчерта, ще се акцентира на вътрешния туризъм. Чрез този вид форуми хората ще придобиват представа за по-отдалечени от Велико Търново места, които могат да посетят“, посочи Борислав Йорданов. Той допълни, че в момента тече подготовка за изложението. Организаторите събират потвърждение от участниците, така че към момента точен брой на изложителите не може да се каже. Срокът за записванията изтече в края на месец март. \r\nНадежда КРЪСТЕВА", "date": "2019.04.03", "title": "Борислав Йорданов, Общинска туристическа агенция  „Царевград Търнов“: Очакваме интересът към Международното туристическо изложение тази година да е по-голям"}
{"url": "http://www.focus-news.net/news/2019/04/03/2642471/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.04.03", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/04/03/2642457/stanimir-leshev-gdgva-276-dushi-v-balgariya-pritezhavat-litsenz-za-pilot-lyubitel.html", "text": "Към момента пилотите от този тип PPL (private pilot license) са 276 броя. Това каза по време на брифинг Станимир Лешев, главен директор на Главна дирекция „Гражданска въздухоплавателна администрация“ във връзка с авиокатастрофата в Македония, при която загина 4-членно българско семейство, предаде репортер на  Агенция „Фокус“ . „Извършили сме проверка на процесите, на самолетите, колко такива броя има регистрирани в нашия регистър, какъв тип и т.н. Въздухоплавателните средства под 2000 кг са около 146. От тази марка „Чесна“ са 35. Те са различни видове. Самата марка „Чесна“ има много различни видове и модификации. Винаги когато искаме информация от колеги от ЕС, я получаваме. Затова сме ЕС, за да споделяме. Има си специални процедури за летателна годност, за техническа. На всяка година се проверява летателната годност на въздухоплавателната годност, а този клас пилоти трябва на всеки две години. PPL пилотите са такива, които използват своя лиценз само и единствено за себе си, останалите в по-горен клас – за търговски цели“, обясни Лешев. По думите му има изисквания за този тип лиценз, минават те практически и писмени тестове. „Минава се медицинска годност, ако всичко е окей, се издава лиценз. Препоръки към момента е твърде рано да се отправят. Просто нека всички бъдем по-внимателни и да се съобразяваме с обстановката около себе си“, коментира Лешев. Той уточни, че не може да коментира каква може да е причината за катастрофата. „Вариантите са твърде много. Ако сега кажем някои от предположенията, съм почти убеден, че ще бъде грешно. Точно тази модификация е с шест броя седалки, леко въздухоплавателно средство. Мога да кажа, че е мощно, херметически затворено. Може да се издига до 7000 м. Излетната му маса е около 1,8 тона. Разберете, че горе, когато стане проблем, не можем да отбием вдясно, пътят е надолу, така че правилата са много стриктни“, подчерта Лешев. Той коментира, че има случаи, при които се отнемат лицензи, но те не са често.", "date": "2019.04.03", "title": "Станимир Лешев, ГДГВА: 276 души в България притежават лиценз за пилот любител"}
{"url": "http://www.focus-news.net/news/2019/04/03/2642474/pernik-7-dushi-sa-zadarzhani-za-uchastie-v-organizirana-prestapna-grupa-za-podkupi-sled-aktsiya-na-spetsializiranata-prokuratura.html", "text": "7 души са задържани за участие в организирана престъпна група за подкупи след акция на Специализираната прокуратура. Това съобщи за  Агенция „Фокус“  говорителят на Специализираната прокуратура Божидар Димитров. Шестима са служители на Областна дирекция на Изпълнителна агенция „Автомобилна администрация“ в града, а другият е лекар в частна клиника, който е извършвал психопрегледи. Групата е взимала определени суми от Автокъщи в града за „данък спокойствие“. \"Също така, когато спрат автомобил на улицата му налагат 1 000 лв. глоба, записват 500 и взимат 500 лв. Групата е взимала пари и за продължаване на лицензи без основания\", обясни Божидар Димитров. Той уточни, че акцията продължава и в момента, защото има да се разпитат още свидетели.  \r\nТеодора ПАТРОНОВА", "date": "2019.04.03", "title": "Перник: 7 души са задържани за участие в организирана престъпна група за подкупи след акция на Специализираната прокуратура"}
{"url": "http://www.focus-news.net/news/2019/04/03/2642473/kyustendil-rabotna-grupa-shte-izgotvi-regionalna-programa-za-zaetost-za-2019-godina.html", "text": "Работна група ще изготви регионална програма за заетост за 2019 година. Това стана ясно по време на провелото се заседание на Областната комисия по заетостта в Кюстендил, предаде репортер на  Радио „Фокус” – Кюстендил . На заседанието присъстваха областният управител на Кюстендил Виктор Янев, представители на общините в региона, директори на дирекциите „Бюро по труда” в Кюстендил и Дупница, както и на Регионалната дирекция „Социално подпомагане”. Сред присъстващите бяха и представители на синдикалните организации. Основната тема на заседанието беше Регионалната програма за заетост за настоящата година. Според Станислава Поповска, директор на Регионална дирекция по заетостта – Благоевград, вече е избрана работна група, която да изготви програмата. „Съгласно Националния план за действие по заетостта ние реализираме такава регионална програма за заетост, където като работодатели могат да участват областна администрация, общински администрации, социални партньори и юридически лица”, каза Станислава Поповска. По думите й в програмата ще бъдат включени безработни лица от няколко целеви групи. Сред тях са младежи до 29-годишна възраст, продължително безработни лица, лица над 50 години, както и лица с нетърсена квалификация или професия. За всяка област е определен финансов ресурс, в рамките на който се реализира самата програма. Дейностите в нея ще бъдат общополезни дейности. Очаква се около 63 места да бъдат разкрити, периодът е половин година, а работният ден е пълен. За Кюстендилска област са определени общо 256 642 лева. \r\nВенцеслав ИЛЧЕВ", "date": "2019.04.03", "title": "Кюстендил: Работна група ще изготви регионална програма за заетост за 2019 година"}
{"url": "http://www.focus-news.net/news/2019/04/03/2642459/plyus-info-makedoniya-silyanovska-iskam-da-bada-kaktus.html", "text": "„Ако не сте непокорни, няма наука, няма нито добра журналистика, ако не сте критични. От това нищо не избягва. Затова, че искам да бъда кактус“, заяви кандидатът за президент Гордана Силяновска Давкова на откриването на предизборния щаб, съобщава скопското електронно издание „ Плюс Инфо “. \r\nЗапитана дали е доволна от кампанията на всичките трима кандидати, Силяновска Давкова каза: \r\n„Аз съм модерна жена, разбира се, бих предпочела скромна кампания. Казвам, не се чувствам комфортно на билбордове, казвам, че може би не трябва да има такива събирания, но уважавам членството“. Превод и редакция : Калоян Пенков", "date": "2019.04.03", "title": "„Плюс Инфо“ (Македония): Силяновска: Искам да бъда кактус"}
{"url": "http://www.focus-news.net/news/2019/04/03/2642475/veliko-tarnovo-dvama-imanyari-sa-zadarzhani-ot-politsiyata-v-svishtov.html", "text": "Двама иманяри са задържани от полицията в Свищов, съобщиха от  Областна дирекция на МВР – Велико Търново . На 2 април 34-годишният С. В., известен на органите на МВР, от град Свищов, е установен с металотърсач и две лопати да извършва незаконна иманярска дейност в местността Паметниците. Мъжът предава доброволно два монетообразни предмета. По-късно в дома му е извършено претърсване и изземване и са установени 41 броя монетообразни предмети, 6 предмета с различни форми и една керамична плоскост. По-късно в охраняемата зона на археологически обект „Римски военен лагер и късноантичен град „Нове“ е установен 45-годишния В. Д., който без съответното разрешение търси археологически обекти с металотърсач и лопата. Двамата мъже са задържани за срок до 24 часа, образувани са досъдебни производства.", "date": "2019.04.03", "title": "Велико Търново: Двама иманяри са задържани от полицията в Свищов"}
{"url": "http://www.focus-news.net/news/2019/04/03/2642478/telma-turtsiya-prizovava-makedonskite-institutsii-da-predpriemat-deystviya-sreshtu-feto.html", "text": "Турция призова институциите на Северна Македония да предприемат конкретни мерки срещу хора, свързани с организацията ФЕТО в страната, която турските власти са обявили за терористична. Турският министър на отбраната Хулуси Акар предупреди след срещата с министъра на отбраната Шекеринска, че съществуването на тази организация в страната е в ущърб на двустранните отношения, предава скопската телевизия „ Телма “. \r\nШекеринска, коментирайки изявлението на турския си колега, заяви, че отношенията между двете страни са отлични и ще търси решение на този проблем, който е важен за Турция. Що се отнася до очакванията на Анкара, в следващите дни македонските власти да предприемат действия срещу хора от организацията ФЕТО, Шекеринска каза, че не са говорили за дни. \r\nВъпреки това страната оценява солидарността и подкрепата, която е получила от Турция, и, както каза Шекеринска, е готова да отвърне. Тя не очаква подобно искане да застраши ратифицирането на Протокола за членството на страната в НАТО от страна на Турция, което все още не е известно кога ще се случи. \r\nСътрудничеството между армиите на двете страни е обвързано с мисията на НАТО в Афганистан, където македонските войници участват в турския контингент, а повече от 1200 членове на македонската армия са обучени във висшите училища и военните институции в Турция. Превод и редакция : Калоян Пенков", "date": "2019.04.03", "title": "„Телма“: Турция призовава македонските институции да предприемат действия срещу ФЕТО"}
{"url": "http://www.focus-news.net/news/2019/04/03/2642479/inzh-ventsislav-furlanski-regionalna-direktsiya-na-gorite-smolyan-prez-2018-g-koroyadat-v-oblastta-beshe-ogranichen-no-sled-tezhkiya-snyag-shte-ima-porazheniya-v-gorite-nad-1100-metra-n-v.html", "text": "През измината 2018 година, короядът в горите в област Смолян беше ограничен, на много места се положиха усилия да се премахне дървесината, за да се намалят тези огнища и да се спре разпространението му. Това каза директорът на Регионална дирекция на горите (РДГ) – Смолян инж. Венцислав Фурлански по време на пресконференция по повод Седмицата на гората, предаде репортер на  Радио „Фокус“ – Смолян . „В следствие на тежкия сняг през тази зима, има много дървесна маса над 1100 метро надморска височина (н. в.) и тя представлява огнище за развитие на тези корояди. Инвентаризира се и там където има сняг, за да може като се стопи да се започне ползването и усвояването на тази дървесина. Това са районите на Пампорово, на Хайдушки поляни на Касъм дере, край Момчиловци“, поясни инж. Фурлански.  \r\nТой посочи, че в ниската зона, която досега е пострадала, има места, където засегнатата дървесина не е своевременно събрана, короядите са се зазимили в здрави жизнени дървета и напролет ще се кои от тях са засегнати. По думите на инж. Фурлански, в най-ниската част на област Смолян и труднодостъпните места като Баните и Златоград, ще има допълнителни повреди, като тези във високата зона. „Мерките, които се вземат е  усвояване на пострадалата дървесина и отстраняването й от горските територии. Вариантите, които се практикуват в другите държави, в България още не са разрешени. През 2015 г се разрешиха препарати за короядите, залагат е и уловни дървета, за да привлекат вредителите и след това да се обелят. Това обаче изисква сериозни наблюдения и своевременно обелване, защото иначе ефектът там може да стане обратен и вместо да се намалят, може да се увеличат“, коментира инж. Фурлански. Той обобщи, че много работа се е свършила, но във затворените басейни и местата, където няма пазар за дървесината, въпреки че е инвентаризирана, възложена и е обявена процедурата, проблемът е налице. Там, където диаметрите са с по-големи от средните, има интерес и всичко е събрано, допълни инж. Фурлански. \r\nТой припомни, че от 2015 година РДГ – Смолян е насочила своя ресурс и дейността си за усвояване на пострадалите горски територии. От 2015 г. ползването в горите като санитарни и принудителни сечи се увеличава. „Това ползване, което сега се осъществява ще трябва после да бъде компенсирано. Има стопанства като Златоград, които ползват 2-3 пъти над средногодишното им ползване, за да се усвои пострадалата дървесина. Удовлетворението е, че са насочени усилията в подобряването санитарното състояние на горите, иска ни се повече  да се постигне, но всичко зависи от човешкия ресурс, с който областта разполага. Бедствието от 2015 година, се повтори през 2018 и вместо да вървят усилията ни в редовни сечи, ползванията ни са насочени в санитарни и принудителни сечи. И през 2019 г. ще бъде така, ще се усвоява пострадалата дървесина и ще се предприемат мерки срещу корояда“, каза още инж. Фурлански. \r\nНели ГЕРГЬОВСКА", "date": "2019.04.03", "title": "Инж. Венцислав Фурлански, Регионална дирекция на горите – Смолян: През 2018 г. короядът в областта беше ограничен, но след тежкия сняг ще има поражения в горите над 1100 метра н. в."}
{"url": "http://www.focus-news.net/news/2019/04/03/2642480/kyustendil-naznachena-e-rayonnata-izbiratelna-komisiya-v-grada.html", "text": "Назначена е Районната избирателна комисия – Кюстендил, предаде репортер на  Радио „Фокус” – Кюстендил . Назначаването на състава на комисията в Десети район – Кюстендилски, за изборите за членове на Европейския парламент от Република България на 26 май 2019 година, става след решение от 3 април на Централната избирателна комисия. Той е на база постъпило писмо от областния управител на област Кюстендил с предложение за състав на РИК – Кюстендилски. Към писмото са представени протокол от проведените консултации, ведно с направените предложения от участвалите партии и коалиции и приложените към тях документи. В резултат на проведените консултации е постигнато съгласие между участниците по отношение на състава и ръководството на Районна избирателна комисия в Десети район – Кюстендилски, поради което е извършено и назначаването на самата комисия. „Фокус” припомня, че на провелите се консултации при областния управител на Кюстендил на 30 март, адвокат Красимир Петров беше избран за председател на Районната избирателна комисия. Броят на членовете на РИК – Кюстендил е 15, включително председател, двама зам.-председатели и секретар. Красимир Петров от ПП ГЕРБ, а за секретар – Симеонка Манова от коалиция „БСП за България“. Избрани са двама зам.-председатели – Александра Колева е единият от ДПС, а Илиян Хаджийски е от коалиция „Обединени патриоти“. РИК трябва да започне да действа от 6 април 2019 година. \r\nВенцеслав ИЛЧЕВ", "date": "2019.04.03", "title": "Кюстендил: Назначена е Районната избирателна комисия в града"}
{"url": "http://www.focus-news.net/news/2019/04/03/2642469/makfaks-makedoniya-politsiya-i-demonstranti-se-sblaskaha-v-tirana.html", "text": "Участниците в протеста в Тирана се сблъскаха с полицията, когато се опитаха да пробият полицейския кордон пред сградата на албанския парламент, съобщава македонската информационна агенция „ Макфакс . \r\nПолицията призова демонстрантите да се въздържат, да останат спокойни и да избягват насилие по време на протестите. \r\nПротестите в Тирана се организират за осми път и участниците призоваха премиера Еди Рама да подаде оставка и да сформира преходно правителство за провеждане на честни и демократични избори. Превод и редакция : Калоян Пенков", "date": "2019.04.03", "title": "„Макфакс“ (Македония): Полиция и демонстранти се сблъскаха в Тирана"}
{"url": "http://www.focus-news.net/news/2019/04/03/2642477/paket-mobilnost-vliza-v-dnevniya-red-na-utreshnoto-zasedanie-na-evroparlamenta.html", "text": "Пакет „Мобилност“ влиза в дневния ред на утрешното заседание на Европарламента. Това потвърди за  Агенция „Фокус“  евродепутатът от Групата на прогресивния алианс на социалистите и демократите в ЕП Петър Курумбашев. Гласуването на дневния ред стана на Председателски съвет. „За“ предложението пакетът да отпадне от дневния ред на ЕП гласуваха 219 членове на Председателския съвет, 267 не го подкрепиха, с което законопроектът влиза в пленарна зала. \r\nДеница КИТАНОВА", "date": "2019.04.03", "title": "Пакет „Мобилност“ влиза в дневния ред на утрешното заседание на Европарламента"}
{"url": "http://www.focus-news.net/news/2019/04/03/2642482/afp-turskiyat-vanshen-ministar-zayavi-che-nyama-vrashtane-nazad-za-sdelkata-s-rusiya.html", "text": "Турция няма да се откаже от мащабната оръжейна сделка с Русия, въпреки спирането на съвместната работа по изтребителите F-35 от САЩ, заяви външният министър Мевлют Чавушоглу, съобщава  AFP . \r\n„Сделката за С-400 е завършена и ние няма да се оттеглим“, каза той във Вашингтон, където участва в честванията по случай 70-та годишнина на НАТО. Превод и редакция : Калоян Пенков", "date": "2019.04.03", "title": "AFP: Турският външен министър заяви, че няма връщане назад за сделката с Русия"}
{"url": "http://www.focus-news.net/news/2019/04/03/2642484/burgas-normalno-se-osashtestvyava-dvizhenieto-v-oblastta.html", "text": "Нормално се осъществява движението в област Бургас. Това съобщи за  Радио „Фокус“ – Бургас  дежурният от Областно пътно управление. Пътищата са сухи и нормално проходими. Няма затворени участъци. \r\nДвижението в град Бургас е натоварено. Интензивен е трафикът по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението в района на Новата поща, по бул. „Стефан Стамболов“ в района на болницата и по бул. „Никола Петков“ и бул. „Яким Якимов“. \r\nМария КУРТЕВА", "date": "2019.04.03", "title": "Бургас: Нормално се осъществява движението в областта"}
{"url": "http://www.focus-news.net/news/2019/04/03/2642486/izpalnitelna-agentsiya-po-gorite-uchenitsi-ot-profesionalnite-gorski-gimnazii-predstaviha-svoi-izdeliya-v-denya-na-otvorenite-vrati.html", "text": "Най-изявените професионални гимназии по горско стопанство и дървопреработваща промишленост представиха свои изделия от дърво, пластики и дърворезби на изложба в МЗХГ. Форумът се организира по повод Деня на отворените врати, който е част от програмата на Седмица на гората 2019. Ттова съобщиха от  Изпълнителна агенция по горите . \r\nВ изложението взеха участие представители на пет професионални гимназии – Национална професионална гимназия по горско стопанство и дървообработване „Сава Младенов“ – град Тетевен, Професионална гимназия по горско стопанство „Христо Ботев“ – град Велинград, Професионална лесотехническа гимназия „Никола Вапцаров“ – град Банско, Професионална гимназия по дървообработване „Иван Вазов“ – град Велинград, Професионална гимназия по селско стопанство БУЗЕМА – град София.  \r\nС благодарност за активното им участие и проявено творчество, всички ученици бяха отличени с грамоти, а училищата получиха и поощрителни парични награди. \r\nСлед събитието младите хора имаха възможност да се срещнат с изпълнителния директор на Изпълнителна агенция по горите, инж. Мирослав Джупаров, който поздрави децата за избора на гимназия, който са направили. „Работата, свързана със стопанисването на горите е изключително отговорна и е важно да има млади, подготвени и квалифицирани кадри. Затова разчитаме именно на професионалните училища“.  \r\nПаралелно с произведенията на учениците, гражданите посетили министерството, имаха възможност да разгледат подредени пана, представящи 140-годишната история на горската служба, както и отличени на конкурси в цялата страна детски рисунки.", "date": "2019.04.03", "title": "Изпълнителна агенция по горите: Ученици от професионалните горски гимназии представиха свои изделия в Деня на отворените врати"}
{"url": "http://www.focus-news.net/news/2019/04/03/2642483/premierat-boyko-borisov-shte-dade-raboten-obyad-v-chest-na-prezidenta-na-germaniya-frank-valter-shtaynmayer.html", "text": "Задълбочаването на двустранните отношения и напредъка и развитието на търговско-икономическото партньорство между България и Германия ще бъдат темите, които ще обсъдят министър-председателят Бойко Борисов и президентът на Федерална Република Германия Франк-Валтер Щайнмайер. Това съобщиха от  правителствената информационна служба . Двамата ще разговарят по време на работен обяд, който българският премиер Борисов ще даде в чест на германския президент в резиденция „Лозенец“ на 4 април 2019 г. Акцент по време на срещата между Бойко Борисов и Франк-Валтер Щайнмайер ще бъдат и въпроси, свързани с европейския дневен ред, както и двустранното сътрудничество в областта на средното и професионалното образование.  \r\nПоследната среща между българския министър-председател и президента на Германия се състоя при посещението на премиера Борисов в Берлин през 2017 г. Тогава президентът Щайнмайер прие министър-председателя Борисов в двореца „Белвю“, където двамата подчертаха важността от интензивния двустранен диалог и беше даден ясен сигнал за волята и на двете страни да укрепват партньорството си по въпросите от взаимен интерес.", "date": "2019.04.03", "title": "Премиерът Бойко Борисов ще даде работен обяд в чест на президента на Германия Франк-Валтер Щайнмайер"}
{"url": "http://www.focus-news.net/news/2019/04/03/2642489/prezidentat-na-federalna-republika-germaniya-frank-valter-shtaynmayer-shte-bade-na-ofitsialno-poseshtenie-v-balgariya.html", "text": "По покана на президента Румен Радев на 4 и 5 април на официално посещение в Република България ще бъде федералният президент на Федерална република Германия Франк-Валтер Щайнмайер. Това съобщиха от  прессекретариата на държавния глава . Увеличаването на германските инвестиции в България и засилването на двустранния търговски обмен, сътрудничеството в областта на образованието и науката, развитието на културните връзки, както и военно-политическото сътрудничество и партньорството между двете държави в ЕС и НАТО, се очаква да бъдат сред акцентите в разговора на двамата президенти.  \r\nНа 4 април в 11.00 часа на площад „Св. Александър Невски“ ще се състои церемонията по официалното посрещане на президента Франк-Валтер Щайнмайер в България. Германският държавен глава ще положи венец пред паметника на Незнайния войн. В 11.30 часа двамата президенти ще проведат среща „на четири очи“ на „Дондуков“ 2. В 11.45 часа ще започнат пленарните разговори на официалните делегации на България и Германия, след което в 12.35 часа президентите Румен Радев и Франк-Валтер Щайнмайер ще дадат съвместна пресконференция в Гербова зала.  \r\nВ рамките на официалното си посещение в България президентът Франк-Валтер Щайнмайер ще проведе срещи с председателя на Народното събрание Цвета Караянчева и с министър-председателя Бойко Борисов.  \r\nВ 17.30 часа президентите на България и Германия ще проведат среща с представители на български и германски компании в зала „Опера“ на хотел „InterContinental“ в София.  \r\nНа 5 април в 10.30 часа Румен Радев и Франк-Валтер Щайнмайер ще разгледат производствената база на дружеството Либхер-Хаусгерете Марица ЕООД в Радиново, основано в България през 1999 г.", "date": "2019.04.03", "title": "Президентът на Федерална република Германия Франк-Валтер Щайнмайер ще бъде на официално посещение в България"}
{"url": "http://www.focus-news.net/news/2019/04/03/2642488/ognyan-tsenkov-kmet-na-obshtina-vidin-tselta-ni-e-da-postignem-po-dobro-kachestvo-na-zhivot-v-zhilishtnite-kvartali.html", "text": "Целта ни е да постигнем по-добро качество на живот в жилищните квартали, каза при обиколката си днес на новоасфалтирани улици и междублокови пространства във Видин кметът на общината Огнян Ценков, предаде репортер на  Радио „Фокус“ – Видин . Той  обърна внимание на последователността, с която се  работи –  прилагат се  мерки за енергийна ефективност, след което се почиства, отстраняват се  инертните материали и се измиват улиците, ремонтират се  околоблоковите пространства и се облагородява  жизнената среда. В ж.к. „Гео Милев“, където бяха инспектирани новоасфалтираните пространства пред бл. 20, бл. 17 и ул. „Дъбравка“ Огнян Ценков заяви: „Похвалното е, че тук хората са си направили сами маркировката за паркиране на автомобили“ В квартал Акджамия на улица „Феликс Каниц“  живеещите там заявиха на кмета, че повече от 30 години тази улица не е била асфалтирана и сега споделиха впечатления от ремонта, който се извършва. Огнян Ценков провери и новоасфалтираните алеи в Крайдунавския парк в района на крепостта „Баба Вида“. Обектите са част от изпълнението на капиталовата програма за 2019 г. като текущите ремонти се осъществяват със средства в размер на 3 милиона лв., предоставени с Постановление на Министерския съвет от 19.12.2018 г.  и с целеви субсидии, заложени в капиталовите разходи за миналата година. \r\nОт Община Видин посочиха,  че в  ж.к. „Бонония“ са асфалтирани изцяло или участъци от общо 6 улици; в ж.к. „Гео Милев“ – 3 улици и 6 междублокови пространства; в ж.к. „Възраждане“ – едно междублоково пространство; ул. „Бърни  Бончев“ (от ул. „Хр. Ботев“ до ул. „Г. С. Раковски“) и ул. „Стара планина“ в кв. „Нов път“. Извършени са ремонтно-възстановителни работи на паркинга зад сградата на Промкомбината на ул. ”Цар Симеон Велики”; ул. ”Александър Стамболийски” (от ул. ”Пазарска” до ул. ”Цар Симеон Велики”); ул. ”Баба Вида” (от площад „Баба Вида” до входа на Видинския панаир); ж.к. „Александър Стамболийски” – междублоково пространство на бл. 6; ул. ”Капитан Киряев” (от кръстовището с ул. ”Преславска” до ул. ”Иван Кулин”); улица към Дунавски драгажен флот в Южна промишлена зона; оформяне на околното пространство пред крепостта „Баба Вида“; ул. ”Димчо Дебелянов” в кв. „Нов път“. \r\nАнна ЛОЗАНОВА", "date": "2019.04.03", "title": "Огнян Ценков, кмет на Община Видин: Целта ни е да постигнем по-добро качество на живот в жилищните квартали"}
{"url": "http://www.focus-news.net/news/2019/04/03/2642490/vitseprmierat-ekaterina-zaharieva-imame-golemi-shansove-dogodina-da-poluchim-pokana-za-pregovori-za-priemaneto-ni-v-oisr.html", "text": "Имаме големи шансове догодина да получим покана за преговори за приемането ни в ОИСР. Това каза вицепремиерът и министър на външните работи Екатерина Захариева пред български медии във Вашингтон, преди участието си в срещата на министрите на външните работи от НАТО, предаде репортер на  Агенция „Фокус“ . „Днес имаме много важни срещи. Ще започна със съветника на президента Тръмп по икономическите въпроси Питър Наваро, с когото ще говорим за приемането ни в Организацията за икономическо сътрудничество и развитие (ОИСР). Знаете, че това е основен приоритет на нашето правителство, през последната година и половина напреднахме страшно много в процеса по присъединяване. За съжаление, САЩ все още имат политика за ограничаване на приемането на нови членове, но мисля, че с това, което направихме през последната година и половина, имаме големи шансове догодина да получим покана за преговори заедно с Бразилия. Това е много важно за правителството, а и българският бизнес го иска, така че наистина се надявам този разговор да помогне на България в този процес“, заяви Захариева.   \r\nТя посочи, че ще се срещне и с главния прокурор на САЩ Уилям Бар, с когото ще разговаря за сътрудничеството между нашите служби. Излязохме от списък 301 - той е важен, защото инвеститорите правят справка с него.  \r\n„Ще се видя и с председателя на вътрешната комисия в Сената, ще разговарям за падането на визите, тази година имаме близо 4 на сто процента спад на отказите, работим и с посолството на САЩ, за да увеличим информираността на българските граждани, които кандидатстват и те да могат да попълват правилно своите документи. Подозираме, че по-голяма част от отказите са всъщност заради това, на формално основание“, добави тя.  \r\nВ Конгреса ще разговарям със заместник-председателя на комисията по външна политика на САЩ. Много важен акцент е започването на преговори за подписване на социалната спогодба. Очакваме да ни включат в списъка от страни, с които приоритетно ще се водят преговори.  \r\nДвустранните срещи ще започнат след официалната сесия на Сената и на Конгреса в присъствието на всички външни министри и държавния секретар на САЩ по повод 70-годишнината на НАТО. Ще има три сесии, сред темите, които ще обсъждаме, са сигурността и Договорът за ракетите със среден и малък обсег, а също и отношенията между съюзниците в Европа и САЩ, обясни вицепремиерът.", "date": "2019.04.03", "title": "Вицепрмиерът Екатерина Захариева: Имаме големи шансове догодина да получим покана за преговори за приемането ни в ОИСР"}
{"url": "http://www.focus-news.net/news/2019/04/03/2642491/burgas-12-magnolii-4-palmi-i-30-drugi-dravcheta-byaha-zasadeni-v-tsentralnata-gradska-chast-na-pomorie.html", "text": "Бургас. 12 магнолии, 4 палми и 30 други дръвчета (лагерстремия и кълбовидна каталпа) бяха засадени в централната градска част на Поморие. Това съобщиха от пресцентъра на  Община Поморие . Повод за свежата пролетна инициатива бе Седмицата на гората, която се отбелязва ежегодно в началото на месец април. Историческата справка показва, че традицията е започнала като празник на залесяването през 1925 г., въведен с приемането на осмия за България Закон за горите. 94 години по-късно основната цел на кампанията е да привлича все повече хора в дейностите за опазване и подобряване на околната среда. За поредна година „Седмицата на гората” бе организирана от Общинско предприятие „Озеленяване, горско и селско стопанство”. В засаждането се включиха председателят на Общински съвет – Поморие Адам Адамов, заместник-кметовете Янчо Илиев и Кунчо Гайдов, заместник-председателят на Общински съвет Юсеин Мехмед, директорът на предприятието инж. Станимир Кушев и Дина Туджарова – ръководител дейност „Озеленяване”. Инициативата ще обхване още няколко населени места в общината.", "date": "2019.04.03", "title": "Бургас: 12 магнолии, 4 палми и 30 други дръвчета бяха засадени в централната градска част на Поморие"}
{"url": "http://www.focus-news.net/news/2019/04/03/2642485/vitsepremierat-ekaterina-zaharieva-predpolagam-che-izyavlenieto-na-govoritelya-na-mvnr-na-turtsiya-e-nyakakav-stranen-nachin-na-izvinenie.html", "text": "Предполагам, че изявлението на говорителя на МВнР на Турция е някакъв странен начин на извинение. Това каза вицепремиерът и министър на външните работи Екатерина Захариева пред български медии във Вашингтон по повод изявлението на говорителя на МВнР на Турция, предаде репортер на  Агенция „Фокус“ . „Запознах се, предполагам, че това е някакъв странен начин на извинение. Разбирам, че според тях министърът не е имал това предвид. Разбирате, че ние, за да реагираме, сме прочели внимателно какво е казал министърът“, заяви Захариева.", "date": "2019.04.03", "title": "Вицепремиерът Екатерина Захариева: Предполагам, че изявлението на говорителя на МВнР на Турция е някакъв странен начин на извинение"}
{"url": "http://www.focus-news.net/news/2019/04/03/2642487/inzh-ventsislav-furlanski-regionalna-direktsiya-na-gorite-smolyan-17-721-proverki-sa-izvarsheni-ot-direktsiyata-prez-2018-g-sastaveni-sa-74-akta-za-narusheniya.html", "text": "През 2018 г. общият брой на извършените проверки от служителите на Регионална дирекция на горите (РДГ) – Смолян е 17 721. Това каза на пресконференция по повод Седмицата на гората директорът на РДГ – Смолян инж. Венцислав Фурлански, предаде репортер на  Радио „Фокус“ – Смолян . Той посочи, че 1945 от проверките са в обекти, в които постъпва, преработва се или от които се експедира дървесина, 6027 са в сечища, 4674 са на  превозни средства. Проверени са 3727 ловци, 53 риболовци и 1601 други физически лица. Инж. Фурлански отбеляза, че през 2018 г са извършени и съвместни проверки с РДПБЗН, с ОДМВР – Смолян, с Националната агенция за приходите и Инспекцията по труда. Той уточни, че броят на актовете за установяване на административни нарушения при проверките е 74, които са съставени от служители в горския сектор. Три от актовете са за нарушения на Закона за лова и опазване на дивеча, а останалите 71 са за нарушения на Закона за горите и подзаконовата нормативна уредба. Констатираните нарушения с констативен протокол, без съставени актове са 40 за нарушения с неизвестен нарушител и 17 за нарушения с известен нарушител, поясни инж. Фурлански. \r\n„Разпределението на съставените актове за нарушения по собственост на горските територии са 26 в държавни горски територии и 3 в горски територии, собственост на физически и юридически лица. По съставените актове са издадени 48 наказателни постановления, като едно е обжалвано и е потвърдено от съда, а са прекратени 6 административно-наказателни преписки,  поради допуснати материално-правни и процесуално-правни пропуски при съставянето на актовете. По останалите актове следва издаване на наказателни постановления в законноустановения шестмесечен срок“, посочи инж. Фурлански. Той уточни, че за 2019 г. до настоящия момент са съставени 13 акта за установяване на административни нарушения, като един е по Закона за рибарството и аквакултурите, а останалите 12 са по Закона за горите и подзаконовата нормативна уредба. \r\nНели ГЕРГЬОВСКА", "date": "2019.04.03", "title": "Инж. Венцислав Фурлански, Регионална дирекция на горите – Смолян: 17 721 проверки са извършени от дирекцията през 2018 г., съставени са 74 акта за нарушения"}
{"url": "http://www.focus-news.net/news/2019/04/03/2642494/ministar-nikolina-angelkova-se-sreshtna-v-sevilya-s-glavniya-izpalnitelen-direktor-na-tomas-kuk-grup-peter-fankhauzer.html", "text": "Сътрудничеството с големите международни туроператори е изключително важно за устойчивото развитие на дестинация България и ние като институция ще продължим активно тази политика. Това заяви министърът на туризма Николина Ангелкова на работна среща в Севиля с главния изпълнителен директор на „Томас Кук груп“ Петер Фанкхаузер, съобщиха от пресцентъра на  Министерство на туризма . \r\nРазговорът се състоя в рамките на 19-ата Глобална среща на върха на Световния съвет за пътувания и туризъм (WTTC), която тази година е под надслова Визионери в туристическия сектор. \r\nПрез годините след създаването на самостоятелно Министерство на туризма българският туризъм постигна рекордни резултати в броя на туристи и приходи от визитите им, които надграждаше устойчиво. През 2018 г. общият брой туристически посещения на чужденци е близо 9,3 млн. 2019 г. обаче ни изправя пред нови предизвикателства и за да задържим тенденцията, са нужни общи усилия и инициативи, каза министърът. Министерството на туризма обсъжда конкретни възможности за формиране на механизъм съвместно с общините и туристическия бизнес, чрез които да се преодолеят известни спадове в ранните записвания. Двамата събеседници обсъдиха успешно приключилите съвместни кампании с „Томас Кук“ на 12 целеви европейски пазара. Последната кампания достигна до 437 хил. потребители в социалните мрежи и до над 700 хил. клиенти чрез имейли и електронни бюлетини. Над 6,8 млн. бяха гледанията на видеоклипове в офисите на „Томас Кук“ само в Обединеното кралство. През 2018-а броят на туристите, пътували до България чрез „Томас Кук“, е близо 435 хил. и това е ръст от 10% в сравнение с предходната година – основно от Великобритания, Германия, Чехия и Франция.   \r\nМинистър Ангелкова допълни, че през последните 3 години се наблюдава среден ръст на британските туристи от 20% у нас, като миналата година бе рекордна за последното десетилетие. През 2018 г.  те са били почти 390 хил., което е ръст над 15% спрямо 2017 г. Обединеното кралство е първостепенен туристически пазар за България и ние работим не само за запазване на сегашните нива, но и за увеличаването им, независимо от изхода по казуса Брекзит, поясни още тя.   \r\nПетер Фанкхаузер поздрави министър Ангелкова за постигнатите резултати и я увери, че перспективите за партньорство са отлични. Той получи покана от нея да участва в Международната конференция за устойчиви инвестиции в туризма, която ще се проведе в края на месец май в Слънчев бряг.", "date": "2019.04.03", "title": "Министър Николина Ангелкова се срещна в Севиля с главния изпълнителен директор на „Томас Кук груп“ Петер Фанкхаузер"}
{"url": "http://www.focus-news.net/news/2019/04/03/2642493/veliko-tarnovo-muzeynite-obekti-v-grada-rabotyat-s-udalzheno-rabotno-vreme.html", "text": "С удължено работно време работят музейните обекти във Велико Търново. Това съобщи в предаването  „Царевград Търнов – славата и величието на България“  на  Радио „Фокус“ – Велико Търново  Теменуга Георгиева, експерт „Връзки с обществеността“ в Регионалния исторически музей. Това се налага във връзка с началото на активния туристически сезон. Архитектурно-музеен резерват „Царевец” работи без почивен ден от 8.00 до 19.00 часа.  Архитектурно-музеен резерват „Трапезица“ е отворен за посетители от 8.30 до 19.00 часа, също без почивен ден. Археологически музей и Музей ”Възраждане и Учредително събрание”  работят от 9.00 до 18.00 часа, както и църквите: „Св. 40 мъченици”,  „Св. Димитър Солунски” и „Св. Георги“. Работното време на архитектурно-музеен резерват „Арбанаси”: е от 9.00 до 18.00 часа, също без почивен ден. Теменуга Георгиева отбеляза, че касите преустановяват продажбата на билети 30 минути, а за Архитектурно-музейните резервати „Царевец”и „Трапезица”, Археологически резерват  „Никополис ад Иструм”, музей „Възраждане и Учредително събрание”, Археологически музей  –      1 час  преди края на обявеното работно време. Беседи на „Царевец“ и „Трапезица“ се изнасят само по предварителна заявка най-късно от предходния работен ден. „Когато се иска екскурзоводско обслужване трябва да има предварителна заявка, като е хубаво тя да става минимум 24 часа по-рано, за да може да се прецени дали има възможност да се реагира, тъй като нашият отдел е с ограничен брой екскурзоводи. Туристическият сезон е много натоварен. Имаме заявки, подадени от преди месец и понякога има много натоварени дни, когато не винаги можем да откликнем на желанието на туристите, поради липса на достатъчно хора, а понякога и поради това , че желанията за посещения са за един и същи час“, посочи Теменуга Георгиева. \r\nНадежда КРЪСТЕВА", "date": "2019.04.03", "title": "Велико Търново: Музейните обекти в града работят с удължено работно време"}
{"url": "http://www.focus-news.net/news/2019/04/03/2642492/rossiyskaya-gazeta-kremal-otsenyava-negativno-planovete-na-nato-za-cherno-more.html", "text": "Кремъл реагира отрицателно на плановете на НАТО да гарантира преминаването на украински кораби през Керченския проток, съобщава руският в. „ Российская газета “. \r\nПрипомняме, че подобни изявления бяха направени от постоянния представител на САЩ в НАТО Кей Бейли Хътчисън. \r\n„Отрицателно“, заяви пред репортери говорителят на държавния глава Дмитрий Песков. „Не разбираме какво има предвид. Ситуацията с Керченския проток и корабоплаването е добре известна. В съответствие с международното право, с международните закони, позицията на Русия е много последователна и добре известна“, подчерта той. \r\nНа въпрос, при какви условия Русия може да пропусне кораби на НАТО в Азовско море, Песков каза, че трябва да се изчака искане и тогава ще има решение. „Хипотетично не бих разсъждавал“, добави той. „Има определена система за уведомяване за такива планове“. \r\n„Освен това все още има режим за престой на военни кораби в Черно море, който е записан в Конвенцията от Монтрьо, която също трябва да се изпълнява“, напомни говорителят на Кремъл. Превод и редакция : Калоян Пенков", "date": "2019.04.03", "title": "„Российская газета“: Кремъл оценява негативно плановете на НАТО за Черно море"}
{"url": "http://www.focus-news.net/news/2019/04/03/2642496/sliven-intenziven-e-trafikat-po-patishtata-v-oblastta.html", "text": "Пътните настилки в Сливенска област са сухи и нормално проходими. Трафикът е интензивен, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в отсечката с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Определен е срок за извършване на ремонт в двата района е до 30 юни. \r\nДвижението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт на мантинела. Участъкът е сигнализиран с пътни знаци. Срокът на изпълнение на ремонта е до 10 април.", "date": "2019.04.03", "title": "Сливен: Интензивен е трафикът по пътищата в областта"}
{"url": "http://www.focus-news.net/news/2019/04/03/2642495/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност и добра видимост. Пътните настилки са сухи. Мокри участъци има само по усойните части в планината, а настилките са обработени. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През деня е получен един сигнал за разлята нафта, на изхода на Смолян, посока Рудозем до база на строителна фирма, но мястото е обработено и обезопасено. \r\nПовишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Работи се и по участъка Рудозем – Смолян, където също се преминава след изчакване. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. В Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.03", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2019/04/03/2642497/uspeshno-obuchenie-preminaha-dobrovoltsite-ot-velikotarnovskiya-otryad-za-reaktsiya-pri-bedstviya-i-avarii.html", "text": "Успешно обучение преминаха доброволците от отряда за реакция при бедствия и аварии, който функционира към Община Велико Търново. Съвместно с Регионална дирекция „Пожарна безопасност и защита на населението“ бе организирано показно занятие. Това съобщиха от пресцентъра на  Община Велико Търново . На терен огнеборците и доброволците тренираха гасене и овладяване на пожари, както и действия за справяне с последиците от стихиите.  \r\nЕлемент от тренировката бе и оказването на медицинска помощ на пострадали. \r\nДоброволното формирование е част от Единната спасителна система на територията на областта и общините. Понастоящем в състава му има 12 квалифицирани и подготвени мъже и жени. През миналата година доброволците са осигурени със защитно облекло, предстои закупуване на допълнителна екипировка, защитни и свързочни средства.  \r\nДо края на настоящата година ще бъдат организирани още тренировъчни сесии и обучения.", "date": "2019.04.03", "title": "Успешно обучение преминаха доброволците от великотърновския отряд за реакция при бедствия и аварии"}
{"url": "http://www.focus-news.net/news/2019/04/03/2642498/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево\". Това съобщи за  Радио „Фокус” – Кюстендил  дежурният на българо-македонския граничен пункт. Движението от и за пункта се осъществява без проблеми, пътните настилки навсякъде са сухи. Няма образували се колони от чакащи автомобили. Не са въведени ограничения за движението на автомобилите в района. \r\nВенцеслав ИЛЧЕВ", "date": "2019.04.03", "title": "Кюстендил: Нормално се извършва преминаването през ГКПП „Гюешево\""}
{"url": "http://www.focus-news.net/news/2019/04/03/2642499/aktsenti-v-sutreshniya-blok-dobro-utro-balgariya-po-radio-fokus-na-4-april.html", "text": "С повишаването на температурите традиционно се повишава и скоростта на пътя. Доказват го и данните, изнесени от Пътна полиция след акцията „24 часа контрол на скоростта“. Над 10 000 шофьори са хванати да карат с превишена скорост само за последното денонощие. За увереността по родните пътища и последиците от това - темата коментираме с експерта по пътна безопасност и бивш директор на КАТ Алекси Стратиев. След „Апартаментгейт“ отново поглед към високите етажи на властта и корупцията там насочи и президентът, който ще свиква Консултативен съвет по национална сигурност следващата седмица. Необходими и навременни ли са тези действия и как, ровейки се в схемите на властта ще направим информиран и адекватен избор на предстоящия евровот, градейки бъдещето на Европа? Отговорите търсим с основателя на Института за модерна политика Борислав Цеков. Ще гостуваме и на град, който последните години доказа мястото си на икономическата карта на България. За инвестиционния климат в община Димитровград и заложените проекти разговаряме с кмета Иво Димов. В минутите след 09.00 часа Натали Стефанова от Радио „Фокус“-Пирин ще ни разкаже повече за кампанията „Чист и зелен Благоевград! От нас зависи!“. Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.04.03", "title": "Акценти в сутрешния блок „Добро утро, България“ по Радио „Фокус“ на 4 април"}
{"url": "http://www.focus-news.net/news/2019/04/03/2642476/sofiya-otbelyaza-140-godini-kato-stolitsa-na-balgariya-obzor.html", "text": "С редица инициативи беше отбелязана 140-годишнината от обявяването на София за столица на България. Празничната програма започна с отслужване на Архиерейска Литургия в храм „Св. София - Премъдрост Божия“. Тя бе оглавена от Негово преосвещенство Белоградчишки епископ Поликарп - викарий на Софийския митрополит. Дядо Поликарп беше в съслужение с Негово високопреподобие архимандрит Василий - протосингел на Софийска епархия, Негово високоблагоговейнство иконом Ангел Ангелов - предстоятел на храма и духовен надзорник на Софийска епархия и храмовото духовенство. На литургията присъстваха кметът на София Йорданка Фандъкова, зам.-кметът доц. д-р Тодор Чобанов, председателят на Общинския съвет в София Елен Герджиков, народни представители, политици и др.  \r\nПо време на официалната церемония на пл. „Свети Александър Невски бяха осветени 11 нови знамена за столични училища и бяха връчени на директорите на учебните заведения. В тържественото освещаване на знамената участие взеха Националната гвардейска част, Гвардейският представителен духов оркестър, Представителният ансамбъл на въоръжените сили и представители на Софийската Света митрополия. \r\nКметът на София  Йорданка Фандъкова  обясни пред журналисти, че се чувства отговорна за София, така както са се чувствали нейните предшественици от 140 години насам. „София е много древен град с древна история, но доста млада столица. Само 140 години са минали от времето, когато градът ни е наброявал между 11 и 12 хил. жители по различни данни. Днес близо милион и половина души живеят в града, около 2 млн. всеки ден се намират в него. Това е огромен скок и огромна отговорност“, обясни Фандъкова. „Градът дава перспективи за хората, но за управляващите това е голяма отговорност – да подобряват инфраструктурата, да изграждат и градят. Това са правили нашите предци. Това правим и ние днес“, коментира още тя, като честити празника на всички софиянци и им пожела много здраве.  \r\nВ официалното си слово министърът на образованието и науката  Красимир Вълчев  благодари на всички учители и директори, затова че са направили училищата в София духовни средища. „Поздравления за инициативата на Столична община за освещаването на училищните знамена. Училищното знаме е символ не само на училището, то е символ на миналото и бъдещето на София и образованието. Голяма част от бъдещето и развитието на София се дължи на духовното развитие на града“, отбеляза той. Министър Вълчев пожела на всички учители да имат увереност и заслужено доверие от страна на цялото общество. \r\nЗам.-председателят на ГЕРБ  Цветан Цветанов  написа в страницата си в социалната мрежа „Фейсбук“, че София е красива, модерна, европейска и приветлива столица. „Комплименти за кмета Йорданка Фандъкова и нейния екип, които само за няколко години преобразиха града и го направиха желана дестинация за всички българи и чужденци. Още веднъж - честит празник на всички софиянци и помнете, че столицата е огледало за състоянието на цялата страна\", посочва още Цветанов.  \r\nПо-рано в интервю за Агенция „Фокус“ зам.-кметът на София доц. д-р  Тодор Чобанов  заяви, че София представлява урбанистичен феномен, който няма паралел в европейската история. По думите на доц. Чобанов българска столица днес се нарежда на челните места в редица класации. „Тя има своите предизвикателства, но на фона на останалите европейски столици, е много красива, стара, древна и динамично развиваща се, защото това е един бързо нарастващ по своите размери град“, допълни той.  \r\nОтново в интервю за „Фокус“ директорът на РИМ – София  Венета Ханджийска  припомни, че София е една от първите електрифицирани европейски столици – 1 ноември 1900 г. „Няколко месеца по-късно са пуснати в действие и първите трамвайни маршрути, инсталирана е телефонна централа. Столицата се превръща в център на просветното дело в страната“, коментира Ханджийска.   \r\nНегово преосвещенство  Белоградчишкият епископ Поликарп  уточни, че Българската православна църква винаги е била достоен стожер, градител на духовното израстване на жителите и гостите на този свещен град - София. „Това ще продължи и занапред с общите усилия църква, държава и местно самоуправление - ще се трудим за гражданите на София, за да може не само да просперира икономически, политически и социално, а и духовно. Да виждаме все повече млади хора, които да изучават религия, за да се изгражда нашият град като достоен пример за настоящето поколение и за бъдещето такова“, допълни той. Поликарп честити празника на всички софиянци от свое име и от името на Българския патриарх Неофит.  \r\nДаяна ДЮЛГЕРОВА", "date": "2019.04.03", "title": "София отбеляза 140 години като столица на България (ОБЗОР)"}
{"url": "http://www.focus-news.net/news/2019/04/03/2642481/vitsepremierat-ekaterina-zaharieva-balgarskite-razsledvashti-organi-shte-okazhat-sadeystvie-za-izyasnyavane-na-prichinite-za-intsidenta-v-severna-makedoniya.html", "text": "Българските разследващи органи ще окажат съдействие за изясняване на причините за инцидента в Северна Македония. Това каза вицепремиерът и министър на външните работи Екатерина Захариева пред български медии във Вашингтон за инцидента в Северна Македония, предаде репортер на  Агенция „Фокус“ . „Моите съболезнования към семейството. Премиерът се чу със Заев, министър Младенов е в постоянен контакт със своя колега. Предстои изясняване на причините за трагичния случай. В посолството още снощи беше сформиран кризисен щаб, нашият генерален консул присъства на разпознаването на телата. Нашите разследващи органи ще окажат съдействие за изясняване на причините за инцидента“, заяви Екатерина Захариева.", "date": "2019.04.03", "title": "Вицепремиерът Екатерина Захариева: Българските разследващи органи ще окажат съдействие за изясняване на причините за инцидента в Северна Македония"}
{"url": "http://www.focus-news.net/news/2019/04/03/2642501/daily-sabah-sdelkata-za-s-400-e-priklyuchena-zayavi-chavushoglu.html", "text": "Закупуването на система за противоракетна отбрана С-400 от Русия е свършена сделка, заяви турският външен министър Мевлют Чавушоглу, добавяйки, че Анкара е предложила на САЩ да сформира работна група, която да покаже, че С-400 не са заплаха, съобщава турският в.  Daily Sabah . \r\nВъв Вашингтон, където външните министри на страните-членки на НАТО се събират за 70-годишнина на НАТО, Чавушоглу каза, че „С-400 е приключена сделка. Програмата за F-35 е всеобхватна. Докато ние произвеждаме много части за F-35, Турция е част от нея“. \r\nКоментарите на Чавушоглу дойдоха след съобщения, според които САЩ спряха доставката на оборудване, свързано с изтребителите F-35, заради споразумението за С-400 с Москва. \r\n„С-400 няма да бъдат интегрирани в системата на НАТО... затова предлагаме Съединените щати да създадат техническа работна група, която да гарантира, че тази система няма да бъде заплаха - нито за F-35, нито за системите на НАТО“, каза той. \r\nЧавушоглу добави, че Турция не може да бъде принудена да избира между Западния блок и Русия и, че Анкара няма да влезе в подобен курс. \r\nМинистърът каза, че САЩ са направили последно предложение за продажба на Patriot на Турция, но няма гаранция за сключване на сделка. \r\nТой съобщи, че администрацията на Тръмп е признала, че правителството на Обама е предложило лоша сделка на Турция, като подчертава, че и двете администрации продължават процеса. Превод и редакция : Калоян Пенков", "date": "2019.04.03", "title": "Daily Sabah:  Сделката за С-400 е приключена, заяви Чавушоглу"}
{"url": "http://www.focus-news.net/news/2019/04/03/2642507/blagoevgrad-trafikat-v-oblastta-e-normalno-natovaren.html", "text": "Трафикът в Благоевградска област е нормално натоварен. Това съобщиха за  Радио „Фокус“ – Пирин  от Областно пътно управление – Благоевград. Към този час трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. Няма образували се задръствания или колони от автомобили. Не са регистрирани тежки пътни инциденти. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Не е имало сигнали за паднали камъни, които да са затруднявали трафика по републиканската пътна мрежа. Пътните настилки са сухи. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nНатоварен е трафикът в централна градска част на Благоевград, на места са се образуват колони от автомобили. До този момент няма възникнали тежки пътни инциденти в града. Задръствания се образуват по пътя в района на жп гарата и автогарата в посока първи корпус на ЮЗУ „Неофит Рилски“, както и на кръговото кръстовище при Зърнени храни. Натоварен е също трафикът по булевардите „Св. Димитър Солунски“ и „Васил Левски“, както и по улиците „Мечна Кърничева“, „Владо Черноземски“ и „14-ти полк“. Градския транспорт се движи по разписание. Няма данни за закъснения или промяна на обичайните маршрути. \r\nДенис НИКИФОРОВ", "date": "2019.04.03", "title": "Благоевград: Трафикът в областта е нормално натоварен"}
{"url": "http://www.focus-news.net/news/2019/04/03/2642504/veliko-tarnovo-silen-turisticheski-sezon-ochakvat-ot-regionalniya-istoricheski-muzey-v-grada.html", "text": "Силен туристически сезон очакват от Регионалния исторически музей във Велико Търново. Това каза в предаването  „Царевград Търнов – славата и величието на България“  на  Радио „Фокус“ – Велико Търново  Теменуга Георгиева, експерт „Връзки с обществеността“ в Музея. Тя посочи, че още от зимата има проявен посетителски интерес към определени музейни обекти. Традиционно най-посещавани отново се очаква да бъдат крепостта Царевец, църквата „Св. 40 мъченици“, Музей „Възраждане и Учредително събрание“ и музейните обекти в Арбанаси. Очакванията са да се засили и туристопотокът на крепостта „Трапезица“, която бе отворена за посещения от 1-ви април. „Надяваме се, че като обект, за който вече се знае, че се отваря и е достъпен за посетители, да има  повече желаещи да го разгледат“, посочи Теменуга Георгиева. Като препрочитан за посещение обект от туристите тя посочи Мултимедийният посетителки център. „Този обект се посещава предимно от ученически групи, както и от индивидуални посетители. Чужденците предпочитат Царевец и Арбанаси. Основните ни музейни обекти са места, където предпочитат да прекарат своето време български туристи – тези, които проявяват по-голям интерес към нашата история, включително ученици, студенти, семейства“, допълни Георгиева. \r\nНадежда КРЪСТЕВА", "date": "2019.04.03", "title": "Велико Търново: Силен туристически сезон очакват от Регионалния исторически музей в града"}
{"url": "http://www.focus-news.net/news/2019/04/03/2642505/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Пътните настилки са сухи. Времето е слънчево. Температурата е 16 градуса.  \r\nПроходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради наличие на свлачище и пропадане на пътното платно. Остава затворен поради свлачище участък от пътя Царски извор – Драганово, като обходният маршрут е през село Сушица. Движението в участъка Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона по пътя Чешма – Кесарево поради намален габарит на пътното платно. Срокът за временната организация на движението е до 31 май. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба и регулировчици. Срокът за приключване на ремонтите е до 31 май. \r\nНадежда КРЪСТЕВА", "date": "2019.04.03", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2019/04/03/2642506/pregled-na-mezhdunarodnite-novini-do-18-chasa-agentsiya-fokus.html", "text": "Американският президент Доналд Тръмп е обещал на Реджеп Тайип Ердоган, че ще реши въпроса за закупуването на С-400 от Русия и доставката на изтребители F-35 от САЩ, каза турският външен министър Мевлют Чавушоглу пред журналисти, предава агенция  TACC . \r\n„Тръмп призна по телефона, че Съединените щати са сгрешили, като не са продали Patriot на Турция. Той обеща на Ердоган, че ще се погрижи за него. Той обеща, че ще направи всичко възможно, за да разреши този въпрос относно F-35. а също и проблемът около С-400“ заяви той. \r\nПо думите на министъра телефонният разговор се е провел скоро. \r\nПо-рано Турция заяви, че няма да се откаже от плановете си за закупуване на С-400 и, че първата партида системи за противовъздушна отбрана трябва да пристигне в страната тази година. Съединените щати твърдят, че системите С-400 са несъвместими със стандартите на НАТО, заплашват със санкции при евентуалното им придобиване и многократно са заявявали, че могат да забавят или да отменят процеса на продажба на най-новите си самолети F-35. \r\n***  Закупуването на система за противоракетна отбрана С-400 от Русия е свършена сделка, заяви турският външен министър Мевлют Чавушоглу, добавяйки, че Анкара е предложила на САЩ да сформира работна група, която да покаже, че С-400 не са заплаха, съобщава турският в.  Daily Sabah . \r\nВъв Вашингтон, където външните министри на страните-членки на НАТО се събират за 70-годишнина на НАТО, Чавушоглу каза, че „С-400 е приключена сделка. Програмата за F-35 е всеобхватна. Докато ние произвеждаме много части за F-35, Турция е част от нея“. \r\nКоментарите на Чавушоглу дойдоха след съобщения, според които САЩ спряха доставката на оборудване, свързано с изтребителите F-35, заради споразумението за С-400 с Москва. \r\n„С-400 няма да бъдат интегрирани в системата на НАТО... затова предлагаме Съединените щати да създадат техническа работна група, която да гарантира, че тази система няма да бъде заплаха - нито за F-35, нито за системите на НАТО“, каза той. \r\nЧавушоглу добави, че Турция не може да бъде принудена да избира между Западния блок и Русия и, че Анкара няма да влезе в подобен курс. \r\nМинистърът каза, че САЩ са направили последно предложение за продажба на Patriot на Турция, но няма гаранция за сключване на сделка. \r\nТой съобщи, че администрацията на Тръмп е признала, че правителството на Обама е предложило лоша сделка на Турция, като подчертава, че и двете администрации продължават процеса. \r\n***  Турция призова институциите на Северна Македония да предприемат конкретни мерки срещу хора, свързани с организацията ФЕТО в страната, която турските власти са обявили за терористична. Турският министър на отбраната Хулуси Акар предупреди след срещата с министъра на отбраната Шекеринска, че съществуването на тази организация в страната е в ущърб на двустранните отношения, предава скопската телевизия „ Телма “. \r\nШекеринска, коментирайки изявлението на турския си колега, заяви, че отношенията между двете страни са отлични и ще търси решение на този проблем, който е важен за Турция. Що се отнася до очакванията на Анкара, в следващите дни македонските власти да предприемат действия срещу хора от организацията ФЕТО, Шекеринска каза, че не са говорили за дни. \r\nВъпреки това страната оценява солидарността и подкрепата, която е получила от Турция, и, както каза Шекеринска, е готова да отвърне. Тя не очаква подобно искане да застраши ратифицирането на Протокола за членството на страната в НАТО от страна на Турция, което все още не е известно кога ще се случи. \r\nСътрудничеството между армиите на двете страни е обвързано с мисията на НАТО в Афганистан, където македонските войници участват в турския контингент, а повече от 1200 членове на македонската армия са обучени във висшите училища и военните институции в Турция. \r\n***  Участниците в протеста в Тирана се сблъскаха с полицията, когато се опитаха да пробият полицейския кордон пред сградата на албанския парламент, съобщава македонската информационна агенция „ Макфакс . \r\nПолицията призова демонстрантите да се въздържат, да останат спокойни и да избягват насилие по време на протестите. \r\nПротестите в Тирана се организират за осми път и участниците призоваха премиера Еди Рама да подаде оставка и да сформира преходно правителство за провеждане на честни и демократични избори. \r\n***  Лидерът на ЕС Жан-Клод Юнкер обеща да работи до последния момент, за да предотврати Брекзит „без сделка“, но призна, че това изглежда ще бъде вероятния резултат, съобщава  AFP . \r\n„Ще направя всичко, за да избегна хаотично напускане на Обединеното кралство“, заяви Юнкер, предупреждавайки, че само популисти и националисти ще отпразнуват липсата на споразумение.   Министерството на вътрешните работи на Македония информира, че пътниците от самолета, който вчера привечер се разби в Македония, са починали, предава  скопското електронно издание „МКД“ . \r\nОт ведомството изразиха съболезнованията си към роднините на загиналите и към всички български граждани. Службите на местното МВР, Институтът за съдебна медицина и комитета за разследване на самолетните катастрофи извършват оглед на мястото на трагедията под ръководството на прокурор. \r\nГеорги Бошнаков и семейството му загинаха, когато тяхната „Чесна“ P210N се разби на 30 км от Скопие в планината Якубица, близо до върха Солунска Глава. Бошнаков е бил ръководител на отдела за прилагане и поддържане на информационните технологии в Агенцията по вписванията. Самолетът е излетял от Охрид за София, а в 16.16 часа връзките с контрола на въздушното движение бяха прекъснати. \r\nВ тази самолетна катастрофа загинаха членове на семейството на Бошнакови: Георги Ангелов Бошнаков (1970), Гергана Бошнакова Георгиева (2005), Биляна Бошнакова Георгиева (2000) и Калина Корнаева Цонева (1972). \r\nСамолетът с германска регистрация е собственост на Георги Бошнаков. \r\n***  Британският премиер Тереза Мей и лидерът на опозиционната „Лейбъристка партия“ Джереми Корбин ще се срещнат в сряда, в опит да постигнат споразумение за сделка за Брекзит, която да може да бъде прокарана през парламента, съобщава  Reuters , като отбелязва, че това може да доведе до разцепление в управляващата Консервативна партия. \r\nОбединеното кралство трябваше да напусне ЕС миналия петък, но три години след като британците гласуваха за Брекзит на референдум, все още не е ясно как, кога и дори дали ще излезе от блока. \r\nСлед като споразумението за оттегляне от ЕС бе отхвърлено три пъти от депутатите, а парламентът и нейната Консервативна партия безнадеждно се разделиха за начина на излизане от Съюза, Мей заяви във вторник, че ще разговаря с Корбин в опит да преодолее политическата криза в Лондон. \r\nНо, отбелязва британската агенция, като протяга ръка към Корбин, който е ветеран социалист и далеч не се харесва на Консерваторите, тя рискува да предизвика разцепление при „Торите“. Когато научи за новината, един от министрите подаде оставка в сряда. \r\n„Сега изглежда, че вие и вашият кабинет сте решили, че сделка, сготвена с марксист, който никога през политическия си живот не е слагал британските интереси на първо място – е по-добра от Брекзит без сделка“, заяви министърът за Уелс Найджъл Адамс. \r\nНейното решение да се обърне към лейбъристите, които искат Великобритания да остане в митническия съюз с ЕС, може да допринесе за „мек“ Брекзит, който ще остави Обединеното кралство по-близко икономически до най-големия търговски блок на света. \r\nМинистърът за Брекзит Стивън Баркли заяви, че правителството ще приеме мек Брекзит, ако депутатите го одобрят. \r\n\"Ако бъде постигнато споразумение между двамата лидери, очаквам, че ще има стабилно мнозинство, с което то да бъде одобрено\", каза той пред парламентарна комисия. \r\nВъв вторник Мей заяви още, че ще иска още едно кратко отлагане – „колкото може по-кратко“, след настоящата дата за Брекзит – 12 април. \r\n***  На 8 април турският президент Реджеп Таийп Ердоган ще посети Москва, където ще се срещне с руския си колега Владимир Путин, съобщава  „Анадолската агенция“ , като отбелязва, че това ще е третата среща между двамата от началото на 2019 година. \r\nСпоред информацията на турската държавна агенция, в рамките на визитата в Москва Ердоган ще участва в откриването на Годината на културата и туризма на Русия и Турция и заседание на Съвета за сътрудничество на високо равнище между двете страни. \r\nГодината на културата и туризма на Русия и Турция ще бъде открита с постановката на турската опера „Троя“ в Болшой театър, където ще присъстват двамата лидери. \r\nМедията припомня, че на 23 януари 2019 година Ердоган беше на еднодневна работна визита в руската столица, където се срещна с Путин. \r\nВ рамките на посещението се състояха преговори с участието на министри и други официални лица от двете страни. Освен двустранните отношения, страните обсъдиха актуални въпроси от регионалния и международния дневен ред и най-вече ситуацията в Сирия. \r\nНа 14 февруари турският държавен глава участва в четвъртата по ред тристранна среща на върха на лидерите на страните-гаранти на примирието в Сирия в руския черноморски курорт Сочи. На срещата лидерите на Турция, Русия и Иран обсъдиха съвместните усилия за разрешаване на конфликта в Сирия. \r\nПрез 2018 година Путин и Ердоган проведоха 18 телефонни разговора и 7 двустранни срещи. \r\nНа 3 април 2018 година руският президент посети Турция. В хода на преговорите лидерите на двете страни се разбраха за съкращаване на сроковете за доставка на руските системи за ПВО С-400 в Турция.", "date": "2019.04.03", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/04/03/2642502/balgariya-izrazi-gotovnost-da-sadeystva-na-severna-makedoniya-vav-vrazka-sas-samoletnata-katastrofa-pri-koyato-zagina-chetirichlenno-balgarsko-semeystvo-obzor.html", "text": "Четиричленно българско семейство загина в самолетна катастрофа в Северна Македония във вторник. По данни на македонските медии жертвите на инцидента са: Георги Бошнаков на 49г., Калина Корнайева на 47г. и децата им Биляна Бошнакова на 18г. и Гергана Бошнакова на 14г. Официална информация за загиналите от българските институции все още няма, но страната ни изрази готовност да съдейства на югозападната ни съседка както за разследването на инцидента, така и за транспортирането на жертвите.  Българският министър-председател Бойко Борисов  заяви, че е информиран за инцидента и е в постоянна комуникация с македонския премиер Зоран Заев. Борисов допълни, че от вторник вечерта наш хеликоптер е бил в готовност да тръгне към мястото на инцидента.  Министърът на вътрешните работи Младен Маринов  съобщи, че държавата ни има възможност да окаже съдействие за прибиране на тленните останки на загиналото семейство. Той уточни, че не може да се ангажира с краен срок за идентификация на телата. „Разследването се води от властите на Северна Македония. Ние можем да участваме само, ако ни бъде поискана експертна, информационна или техническа помощ“, заяви Маринов. Вицепремиерът и министър на външните работи Екатерина Захариева  уточни от своя страна, че българските разследващи органи ще окажат съдействие и за изясняване на причините за инцидента в Северна Македония. „Премиерът се чу със Заев, министър Младенов е в постоянен контакт със своя колега. Предстои изясняване на причините за трагичния случай. В посолството още снощи беше сформиран кризисен щаб, нашият генерален консул присъства на разпознаването на телата“, заяви Екатерина Захариева. Станимир Лешев, главен директор на Главна дирекция „Гражданска въздухоплавателна администрация“,  уточни, че катастрофиралият самолет е регистриран в Германия. „Чакаме евентуално германските колеги да ни съдействат. Да видим летателна годност, дали е технически изправен и т.н. Влезли сме в контакт с тях “, каза още той. По думите му 276 души в България притежават лиценз за пилот любител. Въздухоплавателните средства под 2000 кг са около 146, а от марката на катастрофиралия самолет - „Чесна“ са 35. „Самата марка „Чесна“ има много различни видове и модификации. Винаги когато искаме информация от колеги от ЕС, я получаваме. Затова сме ЕС, за да споделяме. Има си специални процедури за летателна годност, за техническа. На всяка година се проверява летателната годност на въздухоплавателната годност, а този клас пилоти трябва на всеки две години“, обясни Станимир Лешев. Той уточни, че не може да коментира каква може да е причината за катастрофата. „Вариантите са твърде много. Ако сега кажем някои от предположенията, съм почти убеден, че ще бъде грешно“, отбеляза още той.", "date": "2019.04.03", "title": "България изрази готовност да съдейства на Северна Македония във връзка със самолетната катастрофа, при която загина четиричленно българско семейство (ОБЗОР)"}
{"url": "http://www.focus-news.net/news/2019/04/03/2642508/predstoyashti-sabitiya-v-stranata-za-4-april-agentsiya-fokus.html", "text": "*** \r\nОт 11.00 часа на площад „Св. Александър Невски“ ще се състои церемонията по официалното посрещане на президента на Федерална република Германия Франк-Валтер Щайнмайер в България. В 11.30 часа двамата президенти ще проведат среща „на четири очи“ на „Дондуков“ 2. В 11.45 часа ще започнат пленарните разговори на официалните делегации на България и Германия, след което в 12.35 часа президентите Румен Радев и Франк-Валтер Щайнмайер ще дадат съвместна пресконференция в Гербова зала. В 17.30 часа президентите на България и Германия ще проведат среща с представители на български и германски компании в зала „Опера“ на хотел „InterContinental“ в София.  \r\n*** \r\nПремиерът Бойко Борисов в резиденция „Лозенец“ ще даде работен обяд в чест на президента на Германия Франк-Валтер Щайнмайер. \r\n*** \r\nОт 08.00 часа в Централата на ПП ГЕРБ ще бъде подписано споразумение с ПП „Обединени Земеделци“ за подкрепа на кандидатите от листата на ГЕРБ за членове на Европейския парламент.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 09.30 часа в заседателната зала на ВСС ще се проведе заседание на Пленума на Висшия съдебен съвет.  \r\n*** \r\nОт 09.30 часа в Capital Fort (бул. „Цариградско шосе“ 90) ще се проведе дискусията „Клуб Investor.bg Tech of Tomorrow”. \r\n*** \r\nОт 09.30 часа в сградата на КНСБ в конгресен център „Глобус“, зала „Европа“ ще се проведе конференция „Европейският стълб за социални права – стълбът на бъдещето на Европа“. \r\n*** \r\nОт 09.30 часа в 3 състав на Специализирания наказателен съд ще се гледа делото срещи Севдалин Е. и Кирил К., обвинени в изнудване.  \r\n*** \r\nВ 10.00 часа в хотел „Интерконтинентал“ ще започне Регионална среща с участието на съдебните обучителни институции от Западните Балкани на тема „Насърчаване на съдебното обучение  по данъчно право в съдебните системи на Западните Балкани”. \r\n*** \r\nОт 10.00 часа в Националния пресклуб на БТА Асоциацията на колекторските агенции в България ще представи годишните данни за задълженията на домакинствата и бизнеса през 2018 г. \r\n*** \r\nОт 10.00 часа в 10 състав на Специализирания наказателен съд ще се гледа делото срещу Цветомир М., Бойко Г., Емил Н. и др., обвинени в контрабанда.  \r\n*** \r\nОт 11.00 часа в централата на ПП АБВ ръководството на партията ще даде пресконференция.  \r\n*** \r\nОт 11.00 часа във ВМА ще се състои официалното откриване на новия ядрено-магнитен резонанс, а тържественият водосвет ще бъде отслужен от Тивериополския епископ Тихон, патриаршески викарий на Негово Светейшество Неофит Митрополит Софийски и Патриарх Български. На събитието са поканени да присъстват министър-председателят Бойко Борисов, заместник министър-председателят и министър на отбраната Красимир Каракачанов, министърът на финансите Владислав Горанов и други официални гости. \r\n*** \r\nОт 11.00 часа в пресклуба на БТА ще състои пресконференция на организаторите на Рали Твърдица.  \r\n*** \r\nОт 13.30 часа в 15 състав на Специализирания наказателен съд ще се гледа делото срещу Добрин С., Георги П., Нено К. и др., обвинени в образуване и ръководене на организирана престъпна група.  \r\n*** \r\nОт 13.30 часа 11-и състав на Софийски градски съд ще заседава по делото срещу Христо Петров бивш управител на „Фонд научни изследвания“, който е обвинен в умишлена безстопанственост. \r\n*** \r\nОт 14.00 часа в Жълтата къща на „Цариградско шосе“ 17 Фондация „Мини Арт” организира Мини Арт Пролет за стартиране на проекта „Социален Цирк за надежда”. \r\n*** \r\nОт 18.00 часа в Унгарския културен институт ще се състои премиерата на книгата на Николай Бойков „101 Посвещения“. \r\n*** \r\nОт 18.00 часа в кино „Люмиер Лидл“ ще започне българският документален филм „Рокендрол“, а от 20.00 часа „Климт и Шиле: Ерос и Психея“.  \r\n*** \r\nОт 18.00 часа в зала на Градския съвет на БСП-София на ул. „Леге“ 10 ще бъде представена книгата на Петър Волгин „Политически НЕкоректно“.  \r\n*** \r\nОт 18.30 часа в галерия „Уни Арт“ към Нов български университет ще бъде открита инсталация на Борис Далчев и Михаела Добрева „Неочевидно“.  \r\n*** \r\nОт 18.30 часа в галерия „Червената точка“ ще бъде открит Форум „Дървопластика“.  \r\n*** \r\nОт 19.00 часа в театър Азарян – НДК ще бъде представена биографичната книга „Черно на бяло“, посветена на 50-годишния юбилей на един от най-обичаните български актьори - Христо Мутафчиев. \r\n*** \r\nОт 19.00 часа в Камерна зала България ще се състои концерт по повод 60-годишнината на доайена на „София квартет“ – Валентин Геров.  \r\n***    \r\nОт 14.30 в Окръжен съд – Благоевград да бъде гледано обжалване на наложената мярка спрямо задържаният полицай Розалина Кьосева при спецакция в ОДМВР.  \r\n*** \r\nОт 11.00 часа в Изложбен център „Флора“ ще бъде открито седемнадесетата туристическа борса „Вашата ваканция“.  \r\n*** \r\nОт 18.00 часа журналистът и художник Латинка Минкова ще гостува с най-новите си творби в Галерия „Ателие R“ на ул. „Възраждане“ 25. \r\n*** \r\nОт 19.00 часа в Културен дом на нефтохимика ще се състои благотворителен концерт „Светлина за Силвия“.  \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 Даниела Димова, председател на постоянната комисия „Култура и духовно развитие” към ОбС ще приема граждани. \r\n*** \r\nОт 18.00 часа в Художествен музей „Георги Велчев“ ще се състои откриване на изложба-живопис „Тя и Той“ на Лора Маринова и Димитър Борисов. \r\n*** \r\nОт 19.00 часа в Народно читалище „Просвета - 1927“ ще бъде открита живописно-скулптурна изложба, на големия варненски художник - Явор Цанев. \r\n*** \r\nОт 20.00 часа във Фестивалния и конгресен център ще се състои официално откриванe на Master Of Art 2019 Варна \r\n*** \r\nОт 10.30 часа в Център за превенция и спорт - с. Балван, ще се проведе областна работна среща на тема „Устойчиви инициативи и партньорства – превенция за сигурност“, в която ще вземе участие и министърът на вътрешните работи Младен Маринов.  \r\n***  \r\nОт 11.00 часа в Центъра за превенция и спорт ще бъдат открити нови площадки „Оцеляване в природата“ и „Приложно колоездене“.  \r\n***  \r\nОт 12.30 часа в Пенсионерския клуб ще се проведе Областна работна среща „Устойчиви инициативи и партньорства – превенция за сигурност“.  \r\n***  \r\nОт 13.30 часа в Ритуалната зала на Националния военен университет „Васил Левски” ще се проведе пресконференция  по повод провеждането на 47-мата Национална конференция по въпросите на обучението по физика на тема „Интегрален подход в обучението по физика”.  \r\n***  \r\nОт 17.30 часа в Изложбени зали „Рафаел Михайлов“ ще се проведат Дни на антарктическите науки във Велико Търново.  \r\n***  \r\nОт 18.00 часа в Художествена галерия „Борис Денев“ ще бъде открита Изложба „60х60“ на проф. Пламен Легкоступ.  \r\n***  \r\nОт 18.30 часа в Клуб 7 ще се проведе Среща с писателката Таня Иванова.  \r\n*** \r\nОт 11.00 часа заместник-кметът Венци Пасков ще посети Детска градина \"Синчец\" (в ж.к. \"Крум Бъчваров\"), където ще бъдат засадени иглолстни дръвчета във връзка със Седмицата на гората. \r\n*** \r\nОт 15.30 часа в Регионалния пресклуб на БТА във Видин пресконференция ще дадат представители на „Технологичен център  София“ на тема: „Северозападна България – регион с много голям потенциал за развитие“.  \r\n*** \r\nОт 10.00 часа ще бъде извършена церемония „Първа копка” по изграждане на административен-търговски център „Сувенирна палата“.  \r\n*** \r\nОт 12.00 часа пред сградата на МБАЛ „Христо Ботев“ и от 15.00 часа пред сградата на Община Враца медицинските специалисти от града ще излязат на два протеста. Омбудсманът Мая Манолова ще присъства на техния протест. В подкрепа на медицинските специалисти ще се присъединят и колегите им от областта и от столицата.  \r\n*** \r\nОт 13.00 часа в Регионална библиотека „Дора Габе” ще бъде представена фотодокументалната изложба „100 години футбол в Добрич“. \r\n*** \r\nОт 14.15 часа в Огледална зала „Нели Божкова“ се проведе брифинг на посланикa на САЩ в България Н. Пр. Ерик Рубин. \r\n*** \r\nОт 18.30 часа в концертна зала „Добрич“ ще се състои концерт на Мария Славова – орган, и Ирина Олшанска – цигулка.  \r\n*** \r\nОт 17.30 часа в Литературен салон „Петя Караколева“ ще се състои поетична вечер с творчеството на поетесата Маргарита Петкова. \r\n*** \r\nОт 11.00 часа в пресклуба на БТА ще се състои пресконференция на ПП „Европейска народна партия – България“.  \r\n*** \r\nОт 13.00 часа в пресклуба на БТА ще се състои пресконференция на Медицинския университет-Плевен.  \r\n*** \r\nВ 18.00 часа посланикът на Израел Н. Пр. Ирит Лилиан ще открие изложбата „Израелски открития и разработки, променили света” в Регионалния исторически музей. В 20.00 часа тя ще присъства на осветяването в синьо на символа на Плевен – Параклисът мавзолей „Св. Георги Победоносец”, в знак на съпричастност страдащите от аутизъм.  \r\n*** \r\nОт 19.00 часа в Драматично-куклен театър „Иван Радоев\" ще се играе постановката „Един мъж и една жена\" от Валентин Красногоров. \r\n*** \r\nОт 19.00 часа в зала „Катя Попова\" ще се състои концерт на Плевенска филхармония със солист Божидара Кузманова- цигулка. \r\n*** \r\nОт 09.30 часа в Зала 5 на Окръжен съд ще се разгледа делото на подсъдимия Борислав П. Срещу него е повдигнато обвинение за причиняване на смърт на четирима души при управление на товарен автомобил след употреба на наркотични вещества.  \r\n*** \r\nОт 10.00 часа в Зала 10 на Окръжен съд ще се разгледа делото на подсъдимия Лъчезар Л. Срещу него е повдигнато обвинение за укриване и неплащане на данъчни задължения. \r\n*** \r\nОт 10.30 часа на ул. „Отец Паисий“ №38  ще се проведе пресконференция по повод началото на първата по рода си целогодишна платформа за чиста Европейска столица на културата „АЗ, ТИ, ПЛОВДИВ!“. \r\n*** \r\nОт 11.00 часа в общинския приют за безстопанствени кучета „Приятел завинаги“ на 4-ти километър на бул.„Пазарджишко шосе“ ще се проведе Ден на отворените врати. \r\n*** \r\nОт 13.30 часа в Зала 1 на Окръжен съд ще се разгледа делото на подсъдимите Петър А., Стефан М.,Валентин Г., Желязко К. и Георги И. Срещу Петър А. и Стефан М. е повдигнато обвинение за кражба от чужд имот в размер на 41 502 лева. Срещу всеки от подсъдимите Стефан М., Валентин Г., Желязко К. и Георги И. е повдигнато обвинение за това, че в Раковски в съучастие като извършители, в качеството си на длъжностно лице – полицейски орган при ОД на МВР – Пловдив е поискан подкуп в размер на 20 000 лева. \r\n*** \r\nОт 14.30 часа в Зала 1 на Апелативен съд ще се разгледа жалба на гражданин на Киргизстан срещу решение за екстрадицията му в Турция. Престъпленията, за които се иска екстрадирането на лицето, са  квалифицирани като \"членуване във въоръжена терористична организация“ и „нарушаване на единството и териториалната цялост на държавата“. \r\n*** \r\nОт 19.00 часа в новото място за култура „Склад“ ще бъде открита изложбата „Чуйте ни – артистичен интелект“.  \r\n*** \r\nОт 18.00 часа Градска художествена галерия „Дечко Стоев“ – Поморие представя изложба на ГО АРТ на художници от Горна Оряховица. \r\n*** \r\nОт 10.30 часа в сградата на ОДМВР-Разград ще се проведе месечният брифинг на директора старши комисар Ивайло Йовчев.  \r\n*** \r\nОт 13.30 часа в зала „Свети Георги“ на Областна администрация Русе ще се проведе извънредно заседание на Областния обществен съвет за превенция и противодействие на корупцията. \r\n*** \r\nОт 15.00 часа вътрешният министър Младен Маринов ще се срещне с местната власт на Русенска област.  \r\n*** \r\nОт 10.00 часа на площада в село Хасовица ще бъдат връчени традиционните награди „Лесовъд на годината“, след което участниците ще имат възможност да се включат в залесяване на горски площи, освободени в резултат на възникнал преди 3 години пожар в района на селото. \r\n*** \r\nОт 13.00 часа в Сесийна зала на община Смолян ще се проведе заседание на Общински съвет – Смолян.  \r\n*** \r\nОт 10.00 часа в парк-хотел „Стара Загора“ ще се проведе годишната конференция „Среща на бизнеса в Стара Загора и региона“, която е част от проекта „Капитал Градове”. \r\n*** \r\nОт 12.00 часа в пресклуба на БТА ще се състои пресконференция на КНСБ. \r\n*** \r\nОт 13.30 часа в хотел „Верея“ ще бъде открита международната енергийна конференция „Пакет „чиста енергия“ и инвестиции в енергетиката – реалности и предизвикателства“. Сред говорителите ще бъде и министърът на енергетиката Теменужка Петкова, ръководителят на Представителството на ЕК в България Огнян Златев, кметът на Община Стара Загора Живко Тодоров и др.  \r\n*** \r\nОт 18.00 часа в Регионална библиотека издателство „Колибри” гостува с представяне на Мария Касимова-Моасе и двете ѝ книги „Балканска рапсодия” и „Близки срещи със смесени чувства”. \r\n*** \r\nОт 16.00 часа в НЧ „Братя Миладинови“ ще се състои концерт-спектакъл „Децата на Европа - еднакви в различието си!\". \r\n*** \r\nОт 11.00 часа в Регионален исторически музей – Търговище, в Славейковото училище, ще се проведе пресконференция, на която ще бъде представена изложбата „Точно и навреме” или когато радиото в Шумен проговори, а часовникът отмери!”.  \r\n*** \r\nОт 16.00 часа в пленарната зала на НТС – Хасково ще се състои граждански диалог „Европа в нашия дом“ на тема регионално развитие.  \r\n***   \r\nОт 11.00 часа в зала 203 на общината ще се проведе заседание за „Наградата за Шумен“, за изкуство и култура.  \r\n*** \r\nОт 11.00 часа в ДГ „Изворче“ ще се проведе инициативата „Лесовъд за един ден“. \r\n***     \r\nОт 17.30 часа пред Драматично-кукления театър „Васил Друмев“ ще се състои тържественото откриване на юбилейните 25-ти Международни детско-юношески хорови празници „Добри Войников“.  \r\n*** \r\nОт 18.00 часа в Регионална библиотека „Стилиян Чилингиров” Милен Рашков ще представи книгата си „Преходът такъв, какъвто го видях и усетих!”.", "date": "2019.04.03", "title": "Предстоящи събития в страната за 4 април (Агенция „Фокус“)"}
{"url": "http://www.focus-news.net/news/2019/04/03/2642503/tass-tramp-obeshta-na-erdogan-da-reshi-problema-s-dostavkata-na-f-35.html", "text": "Американският президент Доналд Тръмп е обещал на Реджеп Тайип Ердоган, че ще реши въпроса за закупуването на С-400 от Русия и доставката на изтребители F-35 от САЩ, каза турският външен министър Мевлют Чавушоглу пред журналисти, предава агенция  TACC . \r\n„Тръмп призна по телефона, че Съединените щати са сгрешили, като не са продали Patriot на Турция. Той обеща на Ердоган, че ще се погрижи за него. Той обеща, че ще направи всичко възможно, за да разреши този въпрос относно F-35. а също и проблемът около С-400“ заяви той. \r\nПо думите на министъра телефонният разговор се е провел скоро. \r\nПо-рано Турция заяви, че няма да се откаже от плановете си за закупуване на С-400 и, че първата партида системи за противовъздушна отбрана трябва да пристигне в страната тази година. Съединените щати твърдят, че системите С-400 са несъвместими със стандартите на НАТО, заплашват със санкции при евентуалното им придобиване и многократно са заявявали, че могат да забавят или да отменят процеса на продажба на най-новите си самолети F-35. Превод и редакция : Калоян Пенков", "date": "2019.04.03", "title": "ТАСС: Тръмп обеща на Ердоган да реши проблема с доставката на F-35"}
{"url": "http://www.focus-news.net/news/2019/04/03/2642513/ombudsmanat-maya-manolova-shte-podkrepi-utre-vav-vratsa-protestirashtite-meditsinski-spetsialisti.html", "text": "По покана на медицинските сестри от гр. Враца Омбудсманът Мая Манолова ще присъства утре, 4 април 2019 г., на техния пореден протест за по-добро заплащане и достойни условия на труд. Това съобщиха от  пресофиса на Институцията на омбудсмана . \r\nЗаради оказван натиск да не протестират, медицинските специалисти от Враца подготвят два протеста от 12.00 часа пред сградата на МБАЛ „Христо Ботев“ и от 15.00 часа пред сградата на общината. В тяхна подкрепа ще се присъединят колегите им от областта и от столицата. \r\nСпециалистите по здравни грижи в цялата страна настояват за: \r\n1.Промяна в Закона за съсловните организации; \r\n2.Еднаква основна стартова заплата за всички специалисти по здравни грижи, независимо от местоработата или собствеността на болницата – поне 2 минимални работни заплати за страната; \r\n3.Допълнителните възнаграждения и техните размери да са с регламентирани правила /в зависимост от натовареността/; \r\n4.Връщане на изискванията за обема дейност и брой медицински специалисти в медицинските стандарти; \r\n5.Почасово заплащане на нощния труд - 3 лв. на час, допълнително заплащане за работа в Спешно и ОАИЛ, клас прослужено време 1,2% на година; \r\n6.Колективен трудов договор в отрасъл „Здравеопазване“, който да е задължителен за всички структури в здравеопазването; \r\n7.Възможност за регламентиране на самостоятелна практика на специалистите по здравни грижи и възможност за сключване на договори с НЗОК; \r\n8.Промяна в категорията труд.", "date": "2019.04.03", "title": "Омбудсманът Мая Манолова ще подкрепи утре във Враца протестиращите медицински специалисти"}
{"url": "http://www.focus-news.net/news/2019/04/03/2642500/evrodeputatat-andrey-novakov-gerbenp-pochti-sigurno-e-che-tozi-evroparlament-nyama-da-dovarshi-protsedurata-po-paketa-mobilnost-1.html", "text": "Почти сигурно е, че този европарламент няма да довърши процедурата по пакета „Мобилност“ 1. Това каза за  Агенция „Фокус“  евродепутатът от ГЕРБ/ЕНП Андрей Новаков във връзка с влизането на пакета „Мобилност“ 1 в дневния ред на ЕП на утрешното заседание.  \r\n„Утре няма да бъде окончателното гласуване. Няма да бъде последната дума на ЕП, ще бъде гласуване на първо четене. Това означава, че следващият ЕП може да започне отначало и да преразгледа тази позиция. Надяваме се утре председателят да спази това, което имаме като резултат от Комисията по транспорт и да предложи на гласуване всички 1125 поправки, които приехме, за да имаме шанс и нашите български да бъдат приети“, каза Новаков. Той обясни, че утрешното гласуване е на първо четене и след него предстоят преговори с Румънското председателство и с ЕК. По думите му такива преговори отнемат по принцип 9-10 месеца, а сега разполагат с 10 дни. „Почти сигурно този парламент няма да довърши процедурата, а следващият. Ако той реши с нови евродепутати, с нови докладчици, би могъл да преразгледа тази позиция“, допълни евродепутатът.  \r\nДеница КИТАНОВА", "date": "2019.04.03", "title": "Евродепутатът Андрей Новаков, ГЕРБ/ЕНП: Почти сигурно е, че този европарламент няма да довърши процедурата по пакета „Мобилност“ 1"}
{"url": "http://www.focus-news.net/news/2019/04/03/2642511/press-24-makedoniya-dzhaferi-turtsiya-e-silen-poddrazhnik-na-evroatlanticheskoto-integrirane-na-nashata-strana.html", "text": "Република Северна Македония и Република Турция имат дългогодишно и успешно сътрудничество в областта на отбраната, а взаимното доверие се отразява в съвместното участие на членовете на армиите на двете страни в мироопазващи мисии. Нашите войски понастоящем са част от турския контингент в мисията на НАТО в Афганистан. Това заяви председателят на парламента Талат Джафери, който се срещна с турския министър на отбраната Хулуси Акар, съобщава скопската електронна медия  Press 24 . \r\nНа срещата присъстваха Хари Локвенец, председател на комисията по отбрана и сигурност, и Илия Николовски, заместник-председател на Комисията.  \r\nДжафери подчерта, че Турция непрекъснато подкрепя нашата страна. Той оцени, че поддържането на интензивна комуникация между двете страни на високо ниво допринася значително за насърчаването на цялостните отношения. \r\nПредседателят на парламента информира госта за дневния ред на реформите и за насърчаването на добросъседските отношения чрез преодоляване на различията и отворените въпроси със съседите през последните две години. Той спомена и за подписването на протокола за членство в НАТО, като посочи, че предвид скоростта, с която протича процесът на ратификация в страните-членки на НАТО, с надеждата, че до срещата на върха на НАТО в Лондон страната ще стане 30-та. член на НАТО. В контекста на европейската интеграция, както се посочва, очакваме през юни 2019 г. да се определи дата за започване на преговори за членство на Република Северна Македония в Съюза. \r\nМинистър Акар подчерта, че Северна Македония е много важна за Република Турция и изрази подкрепа за реформите, като положително оцени насърчаването на добросъседските отношения. \r\n„Турция остава силен поддръжник на евроатлантическата и европейската интеграция на Република Северна Македония и е готова, както и преди, да подкрепи страната в това отношение“, посочи Акар. \r\nТой заяви, че на всички срещи е бил подчертан ангажиментът за по-нататъшно засилване на сътрудничеството между двете страни, най-вече в областта на отбраната. Министър Акар подчерта, че Турция осигурява логистична подкрепа за оборудването, образованието и обучението на нашата армия и подчерта, че досега възможността за обучение във военните училища в Турция е била използвана от 1200 членове на армията. Превод и редакция : Калоян Пенков", "date": "2019.04.03", "title": "Press 24 (Македония): Джафери: Турция е силен поддръжник на евроатлантическото интегриране на нашата страна"}
{"url": "http://www.focus-news.net/news/2019/04/03/2642512/blagoevgrad-metalno-sartse-za-sabirane-na-kapachki-s-blagotvoritelna-tsel-veche-e-postaveno-v-grada.html", "text": "Метално сърце за събиране на капачки с благотворителна цел вече е поставено пред зала „22 септември“ в Благоевград. Това съобщиха от  Община Благоевград . То е дарение от представителите в Европейския парламент от групата на ЕНП Андрей Новаков и Асим Адемов. Минути след като конструкцията бе инсталирана, жители  се включиха в благородната кауза „Капачки за бъдеще“. \r\nКапачките ще се събират целогодишно, като периодично ще бъдат предавани в обособените за целта пунктове за рециклиране. Пластмасовите елементи ще бъдат в подкрепа на кампанията „Капачки за Бъдеще“ за закупуване на кувьози за новородени. Към момента, от началото на кампанията,са дарени 7 кувьоза на лечебни заведения със сериозна необходимост от подобна апаратура.", "date": "2019.04.03", "title": "Благоевград: Метално сърце за събиране на капачки с благотворителна цел вече е поставено в града"}
{"url": "http://www.focus-news.net/news/2019/04/03/2642514/bdzh-vlakovete-v-zapadnoto-napravlenie-na-tsentralna-gara-sofiya-se-dvizhat-sas-zakasnenie.html", "text": "Влаковете в западното направление на Централна гара София се движат със закъснение. Това съобщиха от пресцентъра на  „БДЖ - Пътнически превози” ЕООД . Възникнала е повреда в осигурителната техника на инфраструктурата в западната страна на Централна гара София от 16.40 ч. По тази причина влаковете по направленията София - Перник, София - Драгоман и София - Мездра се движат със закъснение. Екипи на Национална компания „Железопътна инфраструктура” работят по отстраняването на повредата. Към момента движението на влаковете постепенно се нормализира. \r\nКлиентите на БДЖ могат да се информират за закъснениято на влаковете от служителите на билетните каси, електронните табла на Централна гара София, LIVE електронното табло на официалната интернет страница на „Холдинг БДЖ” ЕАД (www.bdz.bg) и на националния информационен телефон 0700 10 200. „БДЖ - Пътнически превози” ЕООД поднася извинение на своите клиенти за създаденото неудобство.", "date": "2019.04.03", "title": "БДЖ: Влаковете в западното направление на Централна гара София се движат със закъснение"}
{"url": "http://www.focus-news.net/news/2019/04/03/2642515/zam-ministar-nikolay-nankov-proekti-za-nad-32-mln-leva-startiraha-v-oblast-kardzhali-samo-v-ramkite-na-kabineta-borisov-3.html", "text": "Проекти за над 32 млн. лева стартираха в област Кърджали само в рамките на кабинета „Борисов 3“, които са с национално и европейско финансиране. Това каза зам.-министърът на регионалното развитие и благоустройството Николай Нанков по време на дискусия „Европа в нашия дом“ на тема регионално развитие в Кърджали, предаде кореспондентът на  Радио „Фокус“ . В гражданския диалог участват още председателят на Народното събрание Цвета Караянчева, областният управител Никола Чанев, браншовици, представители на бизнеса и граждани. Във фокуса на обсъжданията са националните и местните приоритети в регионалното развитие, европейската солидарност и ключовите инфраструктурни проекти на областно ниво. Зам.-министър Нанков отбеляза, че голяма част от инвестициите, които се извършват с публични средства, са дело на европейската солидарност, на европейския бюджет, пречупен  през призмата на оперативните и трансгранични програми, част от които се управляват от Министерството на регионалното развитие и благоустройството. Николай Нанков припомни, че приоритет за министерството са автомагистралите и строителството на нови пътища. По думите му с бюджета, с който разполага към момента Агенция „Пътна инфраструктура“, на годишна база могат да бъдат финансирани не повече от 1 000 километра, а второкласните и третокласните пътищата, които се нуждаят от ремонт, са между 8 000 и 10 000 километра. Зам.-министър Нанков отбеляза, че ремонтираният път също е необходимо да бъде добре поддържан, за което също са необходими ресурси, които ще бъдат набавени благодарение на тол таксите. „Тази политика, макар и трудна, е една от най - важните, които провеждаме“, допълни той. Зам.-министър Нанков посочи, че важен приоритет за региона е околовръстния път на Кърджали. Очаква се ремонтните дейности да започнат през 2020 година с третия участък, за който предстои да бъде обявена обществена поръчка. Николай Нанков припомни, че бюджетът е 140 млн. лева, тъй като има мостови съоръжения, които трябва да бъдат изградени, както и пътни връзки с третокласния път Кърджали – Мост – Манастир. Зам.-министър Нанков допълни, че вече е започнал основният ремонт на ул. „8 март“ в кв. „Веселчане“ в Кърджали, която е част от републиканската пътна мрежа.   \r\nДарина ДЕЕНИЧИНА", "date": "2019.04.03", "title": "Зам.-министър Николай Нанков: Проекти за над 32 млн. лева стартираха в област Кърджали само в рамките на кабинета „Борисов 3“"}
{"url": "http://www.focus-news.net/news/2019/04/03/2642509/afp-merkel-obeshta-da-se-bori-do-posledniya-chas-za-da-izbegne-brekzit-bez-sdelka.html", "text": "Германският канцлер Ангела Меркел обеща да работи „до последния час“, за да предотврати Брекзит без споразумение и предупреди за въздействието на сигурността върху Ирландия и Северна Ирландия, предава  AFP . \r\n„Винаги съм казвала, че ще се боря до последния час... за да можем да видим подреден изход“, каза тя в навечерието на посещение в Ирландия, предупреждавайки, че избягването на твърда граница е въпрос на запазване на мира. Превод и редакция : Калоян Пенков", "date": "2019.04.03", "title": "AFP: Меркел обеща да се бори „до последния час“, за да избегне Брекзит без сделка"}
{"url": "http://www.focus-news.net/news/2019/04/03/2642518/d-r-svetlin-mitev-sdruzhenie-na-lichnite-lekari-varna-mladite-kolegi-koito-rabotyat-v-oblastta-sa-malko.html", "text": "Във Варна и областта има и млади лични лекари, но те са твърде малко. Това коментира за  Радио „Фокус“ – Варна  председателят на Сдружението на общопрактикуващите лекари в града д-р Светлин Митев. Според него, във Варненско има и добри примери, но за тези лекари трябва време, за да се докажат и да съберат по-голяма листа от пациенти. Освен това работата в малки населени места понякога е икономически неизгодна. Д-р Митев даде пример с практика в село Житница. Според него в населеното място е имало здравна служба, но в даден момент лекарят е напуснал. В резултат здравноосигуреното население се е преместило в медицинските кабинети в други населени места, най-често в Провадия. В селото са останали около 600 души, но те са неосигурени. Поради тази причина младите лекари няма как да отидат, защото няма с кого да работят, категоричен е председателят на Сдружението на личните лекари. „Няма икономическа логика. И става така, че това село вече остава без лекар, а пациентите са пръснати о другите населени места. Проблемът е, че няма някаква концепция как да има приемственост между лекарите. И доколкото изборът е на пациента, той решава на кого да се довери и кой да го лекува. Един млад лекар обаче, ако е способен да работи, за няколко години си увеличава многократно пациентите и става нормална практика. Такива са процесите“, каза още д-р Митев. \r\nДиана СТОЕВА", "date": "2019.04.03", "title": "Д-р Светлин Митев, Сдружение на личните лекари – Варна: Младите колеги, които работят в областта, са малко"}
{"url": "http://www.focus-news.net/news/2019/04/03/2642520/mrrb-stroitelstvoto-na-obhoda-na-kardzhali-shte-zapochne-prez-2020-g.html", "text": "През тази година ще се процедират отчуждителните процедури и ще бъде обявена обществена поръчка за инженеринг на участък от обходния път на Кърджали. Изграждането му ще започне през следващата година. Това каза в областния център днес зам.-министърът на регионалното развитие и благоустройството Николай Нанков, който взе участие в дискусията  „Европа в нашия дом“, съобщиха от пресцентъра на  МРРБ . \r\nТова е най-мащабният проект в областта не само заради размера на инвестицията, която ще е над 140 млн. лв., но и заради големия си обществен ефект. Околовръстният път ще изведе тежкия автомобилен трафик от града, което ще подобри чистотата на въздуха и ще намали шума, защото през летните месеци през Кърджали минават по 10 хил. автомобила на денонощие. Ще се съкрати значително и пътуването до Гърция. \r\n15-километровото трасе ще бъде разделено на три отсечки. Строителството ще започне от третия участък като приоритетен, каза зам.-министър Нанков. Проектът предвижда изграждане на сложно инженерно съоръжение с 5 виадукта, естакада, мост над р. Арда с дължина около 1050 м, надлези и подлези при пресичания с ж.п. линия и републикански, общински и селскостопански пътища. \r\nСамо след няколко месеца още един важен пътен участък в област Кърджали ще придобие европейски вид. В ремонт са 32 км от пътя Момчилград-Крумовград-Ивайловград, които се рехабилитират с 20 млн. лв. Средствата са осигурени от бюджета на АПИ и програмата ИТЕРРЕГ V-А Гърция – България. Изпълнението на строително-монтажните работи е 46%. \r\nСъс средства от ОПРР 2007-2013 бяха обновени други 18 км. Така скоро жителите на региона ще могат да пътуват комфортно по 50 км от трасето. \r\nСъс средства от Оперативна програма „Региони в растеж“ 2014-2020 предстои ремонт и на участък с дължина 26 км от пътя Кърджали - Мост - Манастир. В момента се провеждат обществените поръчки за избор на изпълнители за строителство и надзор. Ако няма обжалване на процедурите, рехабилитацията на отсечката може да започне през месец май, коментира Николай Нанков. \r\nДо две седмици може да започне ремонтът на 28 км от пътя Кърджали – Ардино. Планира се той да завърши през лятото. \r\nОбщо 32 млн. лв. от европейските фондове и националния бюджет се влагат в пътната инфраструктура в областта от 2017 г., посочи регионалният заместник-министър. \r\nОт голямо значение за Кърджали ще бъдат и предстоящите инвестиции в подобряване на ВиК мрежата по Оперативна програма „Околна среда 2014-2020 г.“ Проектът е в размер на около 70 млн. лева, като са предвидени допълнителни средства за модернизация на Пречиствателна станция за питейни води „Енчец“. В него са включени и обекти в Момчилград. Крайната дата за подаване на проектното предложение от страна на ВиК оператора е 23.04.2019 г. Инвестицията може да стартира още тази година като с нея ще се решат почти всички проблеми, свързани с ВиК инфраструктурата в областния център и в Момчилград, посочи Николай Нанков. Той допълни, че през тази година ще се финализира проектът за помпени станции в Кърджали, финансиран със средства от бюджета на Министерството на регионалното развитие и благоустройството. \r\nВ областта се извършват и сериозни инвестиции за подобряване на градската среда, образователната, здравната и социалната инфраструктура по ОПРР 2014-2020. По програмата са сключени 22 договора на стойност 51 млн. лв. С 16 млн. лв. ще бъдат модернизирани 8 образователни институции с капацитет близо 6000 ученици. По проекта на Министерството на здравеопазването ще се ремонтират всички спешни центрове в областта и ще бъдат доставени нови линейки. Проектите са с най-голяма видимост за хората и достигат до всеки един жител, каза зам.-министърът. \r\nПрез тази година трябва да бъдат обновени оставащите за довършване многофамилни жилищни сгради по Националната програма за енергийна ефективност. В Българската банка за развитие са подадени заявления за финансиране от други 3500 сгради. Необходим е дебат за това как програмата да продължи, заяви зам.-министър Нанков. Механизмът за контрол и мониторинг по нея е засилен и създаденият за целта отдел в МРРБ е проверил изпълнените дейности по над 210 сгради.", "date": "2019.04.03", "title": "МРРБ: Строителството на обхода на Кърджали ще започне през 2020 г."}
{"url": "http://www.focus-news.net/news/2019/04/03/2642519/predstoyashti-mezhdunarodni-sabitiya-za-4-april-agentsiya-fokus.html", "text": "Министрите на вътрешните работи на Г-7 се срещат, за да подготвят срещата на върха в Биариц. \r\n***  Посещение на анголския президент Джоао Лоренцо. \r\n***  Путин ще приеме израелския министър-председател Бенямин Нетаняху. \r\n***  Посещение на германския канцлер Ангела Меркел. \r\n***  Генералният секретар на НАТО Йенс Столтенберг ще проведе пресконференция в края на срещата на външните министри на съюза.  \r\n***  Външните министри на Венецуела и Сирия ще говорят пред медиите. \r\n***  Протест в цялата страна срещу президента Маурисио Макри. \r\n***  Стрелецът от Крайстчърч трябва да се яви в Окръжен съд за ново изслушване. \r\n***", "date": "2019.04.03", "title": "Предстоящи международни събития за 4 април (Агенция \"Фокус\")"}
{"url": "http://www.focus-news.net/news/2019/04/03/2642523/inzh-stanimir-bozhanov-regionalna-direktsiya-po-gorite-ako-ima-narusheniya-to-te-sa-ot-sekachite-koito-izvarshvat-redovna-sech-na-darvesina-v-strandzha.html", "text": "В Странджа нарушенията са ограничени до минимум, ако случайно има, то те са от секачите, които извършват редовна сеч на дървесина, но това са по-скоро единични случаи. Това каза за  Радио „Фокус“ – Бургас  инж. Станимир Божанов, директор на Регионална дирекция по горите – Бургас. „Основно незаконната сеч е свързана с населените места, където има ромско население. Това са районите около Средец, Сунгурларе, както и доста населени места от тази община, също и в Карнобат, Крумово, Градище, тук в Бургас около Камено, Долно Езерово и Горно Езерово“, каза още инж. Божанов. По думите му по отношение на Закона за лова и опазването на дивеча, преди около два месеца на входа на Бургас е било заловено лице с трофей от сръндак, след направена обща проверка от страна на Регионална дирекция по горите – Бургас с ОД на МВР в дома на село Маринка са установили, че има убит и диво прасе. \r\nДеница ДИМИТРОВА", "date": "2019.04.03", "title": "Инж. Станимир Божанов, Регионална дирекция по горите: Ако има нарушения, то те са от секачите, които извършват редовна сеч на дървесина в Странджа"}
{"url": "http://www.focus-news.net/news/2019/04/03/2642517/afp-generalniyat-sekretar-na-nato-zayavi-che-ne-tarsi-nova-studena-voyna-s-rusiya.html", "text": "Генералният секретар на НАТО Йенс Столтенберг заяви, че алиансът не търси нова „Студена война\" с Русия на нейната 70-годишнина, но призова за по-големи усилия за възпиране, предава  AFP . \r\n„Ние не искаме нова надпревара във въоръжаването. Не искаме нова Студена война. Но не трябва да бъдем наивни“, заяви Столтенберг в обръщение към Конгреса на САЩ по време на тържествата на НАТО във Вашингтон. Превод и редакция : Калоян Пенков", "date": "2019.04.03", "title": "AFP: Генералният секретар на НАТО заяви, че не търси „нова Студена война“ с Русия"}
{"url": "http://www.focus-news.net/news/2019/04/03/2642521/ria-novosti-stoltenberg-otbelyaza-neobhodimostta-ot-prodalzhavane-na-dialoga-mezhdu-rusiya-i-nato.html", "text": "Генералният секретар на НАТО Йенс Столтенберг заяви, че Алиансът не желае да изолира Русия и отбеляза необходимостта от продължаване на диалога между страните, включително по въпросите на контрола над въоръженията, съобщава  РИА Новости . \r\n„Не искаме да изолираме Русия. Трябва да разговаряме... за да намалим вероятността от инциденти“, заяви пред Конгреса на САЩ. \r\nСтолтенберг отбеляза също, че НАТО трябва да води диалог с Руската федерация за решаване на въпросите, свързани с контрола над въоръженията. Той също така се спря на проблемите, съществуващи около Договора за ликвидиране на ракети със среден и малък обсег. \r\n„Русия нарушава Договора за ракети със среден и малък обсег. Аз продължавам да призовавам Русия да се върне към спазването на Договора“, добави генералният секретар на НАТО. Алиансът, каза той, не иска нова надпревара във въоръжаването. \r\nРусия многократно е заявявала, че напълно изпълнява условията на Договора за премахване на ракети със среден и малък обсег. Руският външен министър Сергей Лавров отбеляза, че Москва има много сериозни въпроси към Вашингтон относно спазването на договора от самите американци. Превод и редакция : Калоян Пенков", "date": "2019.04.03", "title": "РИА Новости: Столтенберг отбеляза необходимостта от продължаване на диалога между Русия и НАТО"}
{"url": "http://www.focus-news.net/news/2019/04/03/2642524/vidin-157-sa-uchastnitsite-v-informatsionnite-sreshti-na-oits-za-kompensatornite-merki-i-vazmozhnostite-za-kandidatstvane-po-prsr-prez-2019-g.html", "text": "157 души от десетте по-малки общини на областта се включиха в срещите на Областен информационен център - Видин (ОИЦ-Видин) от цикъла „Мерки по ПРСР за земеделските стопани в област Видин“, съобщи за  Радио „Фокус“ – Видин  Цветомир Ценков от центъра.  Земеделски производители, представители на местните администрации и читалищата участваха в информационните събития на Центъра от 18 март до 3 април 2019 г. „В последните три срещи – в  Макреш, Димово и Брегово, управителят на ОИЦ-Видин Мариела Савкова акцентира на компенсаторните мерки, като гарант за доходите, качеството и безопасността на произведените селскостопански продукти, както и  за развитието на аграрния сектор в защитените райони на областта. Савкова запозна участниците в събитията с мерки 10 „Агроекология и климат“, 11 „Биологично земеделие“, 12 „Плащания по Натура 2000 и РДВ“ и 14 „Хуманно отношение към животните“, каза Цветомир Ценков. Той посочи, че деветте предстоящи процедури за подбор на проектни предложения по ПРСР през 2019 г. презентира експертът Яна Гъркова. Тя посочи на земеделците и представителите на общинските администрации от Макреш, Димово и Брегово, че през годината ще се отворят мерки, които са насочени предимно към земеделските стопани (внедряване на иновации в селското стопанство и ХВП; възможност за обучения на земеделски стопани; подпомагане за развитието на малките стопанства; къси вериги на доставки и местни пазари), но и към възстановяване на инфраструктурата и обединяването на усилията на общините, земеделските производители и бизнеса – възстановяване на поливната инфраструктура; ремонт на религиозни храмове в селските райони; подкрепа за подхода ЛИДЕР/ВОМР. В Макреш и Димово екипът на ОИЦ-Видин представи и Схемата за малки инициативи на Фонд „Активни граждани“ на Норвежката програма, а участниците в събитието в Брегово научиха повече за новия разширен прием на заявления по проект „Ваучери за заети лица”, финасиран от ОПРЧР и инициативата WiFi4EU на ЕК, чрез която се осигурява висококачествен интернет достъп чрез безплатни точки за безжичен достъп на обществени места. Екипът на Областния информационен център ще проведе информационно събитие и във Видин, с което ще завърши първия за годината си цикъл от срещи. То ще се състои през април и ще е насочено към потенциалните бенефициенти в община Видин.", "date": "2019.04.03", "title": "Видин: 157 са участниците в информационните срещи на ОИЦ за компенсаторните мерки и възможностите за кандидатстване по ПРСР през 2019 г."}
{"url": "http://www.focus-news.net/news/2019/04/03/2642522/valeri-simeonov-nfsb-nyama-da-prisastvam-na-ksns-v-ponedelnik.html", "text": "Националният фронт за спасение на България ще се яви самостоятелно на европейските избори през май. Това каза лидерът на партията Валери Симеонов в предаването \"Още от деня\" по  БНТ . Симеонов коментира състоянието на управляващата коалиция и заяви, че няма усещането, че е на власт и че управлението работи. \r\nВъв връзка със свикания в понеделник Консултативен съвет по национална сигурност Валери Симеонов сподели, че според него президентът Румен Радев участва в компрометиращи кампании срещу други партии, а трябва да е над политическите противопоставяния. \"За всяка от тези оставки и управляващи, и опозиция повтарят едно и също \"няма нарушение на закона, но не е морално\". За каква корупция тогава ще свиква Консултативният съвет?\", попита Симеонов. Той каза, че няма да присъства на съвета в понеделник. \r\nВалери Симеонов смята, че е неясно защо други министри, не Цветанов и Цачева, не са подали оставка и заяви, че член на кабинета е закупил апартамент 140 кв. м. на възлово място за 61 хиляди евро. Симеонов съзря приятелски огън. \r\nПредседателят на НФСБ сподели, че няма усещане, че управлява.  \r\n\"Дали присъствието във властта задължително е свързано с пряко упражняване на изпълнителна власт, или в случая по-скоро става въпрос за подкрепа на управление, което към момента няма алтернатива\" - с този риторичен въпрос Симеонов отговори на въпрос защо все още е част от управляващата коалиция. Той обаче не поема ангажимент, че правителството ще изкара пълния си мандат.", "date": "2019.04.03", "title": "Валери Симеонов, НФСБ: Няма да присъствам на КСНС в понеделник"}
{"url": "http://www.focus-news.net/news/2019/04/03/2642526/kommersant-ukrayna-spira-chartarite-s-rusiya.html", "text": "Украинското правителство забрани нередовни авиовръзки с Русия, с изключение на полетите, необходими за подкрепа на мисиите на международни организации като ООН, ОССЕ и Червения кръст, пише руският в. „Коммерсант“. \r\nМинистърът на вътрешните работи Арсен Аваков излезе с предложение да се направят съответните промени в регламента относно използването на въздушното пространство на Украйна по време на заседание на правителството. По думите му решението е взето след анализ на полета на кандидата за президент на партия „Опозиционна платформа - за живот”, Юрий Бойко и ръководителят на политическия съвет на партията Виктор Медведчук, които посетиха Русия на 22 март и проведоха разговори с Дмитрий Медведев и ръководителя на „Газпром” Алексей Милър. „Г-н Бойко се е възползвал от вратичка в нашето законодателство, получи нужното одобрение от ФСБ на Руската федерация за такъв директен полет, пряк полет Киев-Москва за да пристигне на преговори с премиера на страната агресор“, съобщил Аваков. \r\nОще през септември 2015 г. Украйна реши да забрани полети до украински градове на руски авиокомпании, включени в украинския санкционен списък, а също така забрани въздушния транзит, ако на борда има товар за военно или двойно предназначение или руска военна жива сила. Русия предприе огледални мерки срещу украински авиокомпании, а впоследствие и транзитът беше забранен. \r\n„В отговор на забраната за пряк чартърен въздушен трафик на украинските власти между нашите страни, ние предлагаме редовно да се водят преговори и да се възобнови въздушното движение между Русия и Украйна“, заявиха от Федералната агенция за въздушен транспорт. „Убедени сме, че такова решение е в интерес на нашите народи и пътници“. Превод и редакция : Калоян Пенков", "date": "2019.04.03", "title": "„Коммерсант“: Украйна спира чартърите с Русия"}
{"url": "http://www.focus-news.net/news/2019/04/03/2642528/sofiya-pozhar-e-goryal-pred-magazin-za-alkohol-i-zaharni-izdeliya-v-zhk-lyulin-7-nyama-postradali.html", "text": "Пожар е горял пред магазин за алкохол и захарни изделия в ж.к. „Люлин - 7”. Това съобщиха от  СДВР . Автопатрул на Девето РУ, при обход на маршрут, забелязал пламъци пред магазина за алкохол и захарни изделия малко след 03.30 ч. На място незабавно са изпратени екипи на столичната пожарна, които погасили огъня. Няма данни за пострадали хора, нанесени са материални щети. Продължава работата за установяване на причините за огъня.", "date": "2019.04.03", "title": "София: Пожар е горял  пред магазин за алкохол и захарни изделия в ж.к. „Люлин - 7”, няма пострадали"}
{"url": "http://www.focus-news.net/news/2019/04/03/2642527/afp-riskat-ot-brekzit-bez-sporazumenie-e-trevozhno-visok.html", "text": "Управителят на Bank of England заяви за телевизия Sky News, че рискът от Брекзит без сделка е „тревожно висок“ и отхвърли предложенията, че може да се управлява като „абсолютна глупост“, предава  AFP . \r\n„Британският парламент и правителството са против напускането на Европейския съюз без споразумение за развод, но той все още е опцията по подразбиране и може да се случи „случайно, ще се случи внезапно, няма да има преход“, заяви Марк Карни в интервю. Превод и редакция : Калоян Пенков", "date": "2019.04.03", "title": "AFP: „Рискът от Брекзит без споразумение е „тревожно висок“"}
{"url": "http://www.focus-news.net/news/2019/04/03/2642516/andrey-kovachev-gerbenp-izkazvaniyata-na-korneliya-ninova-za-istanbulskata-konventsiya-pokazvat-nepoznavane-na-protsedurite-v-es.html", "text": "Изказванията на Нинова, че при подписване на Истанбулската конвенция от целия Европейски съюз (ЕС) има риск за валидност на ратификацията за България, показват непознаване на процедурите в ЕС. Това заяви в свое изявление Андрей Ковачев, евродепутат от ЕНП/ГЕРБ, съобщиха от пресцентъра на  ГЕРБ . \"Изказванията на г-жа Нинова, че има някакъв риск за ратификация и валидност на тази ратификация за България показват непознаване на процедурите в Европейския съюз. Няма как Съдът на Европейския съюз да реши Съветът да приеме или да наложи такова решение, когато една страна-членка - в този случай България, е заявила, че има конституционен проблем с това и няма как да ратифицира Истанбулската конвенция. Затова всяка предизборна кампания по тази тема е абсолютно неуместна и - обратно - показва точно това незнание на европейските правила. При всички положения групата на ГЕРБ ще гласува срещу искането на ЕП да иска становище по темата. Няма как да се случи това - Съдът да наложи на ЕС да ратифицира Истанбулската конвенция от името на Европейския съюз и това е недопустимо\", коментира той. Той отбеляза, че утре Европейският парламент (ЕП) ще гласува едно искане до Съда на Европейския съюз (ЕС) в Люксембург за тълкуване на възможността целия ЕС да ратифицира Конвенцията за защита от домашно насилие, по-известна като Истанбулската конвенция, за което социалистите през цялото време натискат в ЕП да бъде ратифицирано от всички страни-членки на ЕС.  \r\n\"И тук виждаме отново огромното противоречие между партията, която номинално е член на партията на Партията на европейските социалисти (ПЕС), тук под това предложение за решение са двама социалисти, Клод Моралес, и председателката на комисията по жените в Европейския парламент, и разликата на тяхната партия в България, която е на обратното мнение. Ние ще гласуваме против това искане, защото в България има решение на Конституционния съд и е логично българските представители в ЕП да гласуваме против искането\", посочи Андрей Ковачев. Той допълни, че въпреки всичко остава големият въпрос защо винаги европейските социалисти натискат за ратификацията, а българският член на ПЕС е не само срещу това, но и ни учи на християнски морал. \"Много обичам, когато бивши атеисти, празнуващи 9-ти септември, сега се правят на много християнски моралисти и сочат някого с пръст. Първо да видят в техните очи какво има и после да се обръщат към другите. Аз много съжалявам, че в България не можа да се състои нормален дебат и по тази тема, но вече имаме решение, което е категорично на Конституционния съд, че тази конвенция противоречи на Българската Конституция и затова ние ще гласуваме утре против искането за становище, въпреки че трябва да има яснота и даже да има такава ратификация, която аз не очаквам, че е възможна, тя ще важи само за случаите, в които ЕС има компетенции. ЕС не може по никакъв начин да  наложи на България ратификация, където той няма компетенции\", коментира евродепутатът. \r\n\"Уроци по демокрация, точно от г-жа Корнелия Нинова, няма да получаваме. Ако се е загрижила толкова за българското семейство и за българските деца, да се погрижи партията, в която членува тук, а именно Европейските социалисти, да спрат да внасят документи, свързани с Истанбулската конвенция, защото и този документ идва отново от европейските социалисти. Да го направи, ако си говорят,  \r\nзащото, ако не си говорят, мисля, че всички ние разбираме какво се случва. За нас е лесно, поне в моя случай, утре всички сме обединени да \r\nгласуваме против това, и то не защото г-жа Нинова ни казва, а защото имаме ясна позиция на Конституционния съд в България\", заяви в с вое изказване по темата и евродепутатът от ЕНП/ГЕРБ Андрей Новаков.", "date": "2019.04.03", "title": "Андрей Ковачев, ГЕРБ/ЕНП: Изказванията на Корнелия Нинова за Истанбулската конвенция показват непознаване на процедурите в ЕС"}
{"url": "http://www.focus-news.net/news/2019/04/03/2642525/bpts-sv-sinod-e-gotov-da-prieme-papa-frantsisk-pri-poseshtenieto-mu-na-5-may-no-obshto-bogosluzhenie-e-nevazmozhno.html", "text": "Св. Синод е готов да приеме папа Франциск при посещението му на 5 май, но общо богослужение е невъзможно. Това става ясно от публикувано днес  решение на Св. Синод  във връзка с посещението на папа Франциск у нас. Решението е взето на 2 април. \r\n„След като разгледа проекто-програма за посещението на папа Франциск с постъпилите промени и след проведено гласуване Св. Синод единодушно реши да се подготви и изпрати писмо-отговор до Анселмо Гуидо Пекорари, в което да се подчертае, че поканата за гостуването на папа Франциск в България идва от държавните власти, за това е редно основните мероприятия, свързани с посещението, да бъдат съгласувани с държавните институции“, посочват от Св. Синод. \r\n„Що се отнася до онази част на предложената ни проекто-програма, която включва участието на представители на БПЦ-БП, бихме искали да Ви информираме, че Негово Светейшество Българският патриарх, заедно с членове на Св. Синод са готови да приемат папа Франциск за среща в Синодалната палата на 5.V.2019 г., както е предвидено в изпратената ни проекто-програма“, допълват от Св. Синод. \r\nСпоред тях посещение на патриаршеската катедрала „Св. Александър Невски” е възможно, но подчертават, че каквато и да е форма на отслужване на общо богослужебно или молитвено последование, както и поставянето на богослужебни одежди, за тях е неприемливо, тъй като Светите Канони не допускат това. „В тази връзка участието на патриаршеския хор също се явява невъзможно“, уточняват от Св. Синод и добавят, че по всички останали точки от представената ни проекто-програма участието на представители на БПЦ–БП е невъзможно. \r\n„Относно Вашето предложение дякон Иван Иванов да бъде преводач по време на визитата на папа Франциск у нас, Св. Синод не дава благословение за това, освен за посещенията в сградата на Св. Синод и Патриаршеската катедрала „Св. Александър Невски”. Не се благославя на клирици на БПЦ-БП да участват във всички останали събития от програмата на посещението на папа Франциск у нас“, заявяват още от Св. Синод.", "date": "2019.04.03", "title": "БПЦ: Св. Синод е готов да приеме папа Франциск при посещението му на 5 май, но общо богослужение е невъзможно"}
{"url": "http://www.focus-news.net/news/2019/04/03/2642533/ria-novosti-v-ispaniya-e-registrirano-zemetresenie-s-magnitud-42.html", "text": "Земетресение с магнитуд 4,2 е регистрирано в комарка Алт Урхел в Каталуния, съобщава Картографският и геоложки институт на Каталуния. \r\nОтбелязва се, че земетресението е станало на дълбочина един километър. \r\nПо данни на института земетресението е усетено в голяма част от Каталуния и е придружено от многобройни вторични трусове с по-малка сила. Превод и редакция : Калоян Пенков", "date": "2019.04.03", "title": "РИА Новости: В Испания е регистрирано земетресение с магнитуд 4,2"}
{"url": "http://www.focus-news.net/news/2019/04/03/2642532/vidin-kmetat-ognyan-tsenkov-nagradi-uchenichka-ot-ezikovata-gimnaziya-yordan-radichkov-s-pocheten-plaket-na-obshtinata.html", "text": "Ивана Виткова е част от екипа на Общинския младежки съвет за превенция на зависимости и представи България на Световен младежки форум във Виена през месец март, съобщиха за  Радио „Фокус“ – Видин  от Общината. Тя изнесе доклад на тема „Превенция на зависимостите и обменяне на добри практики в сферата на борбата с наркотиците и различните пристрастявания“ и показа отлична подготовка. Това бе и поводът за срещата с кмета на Община Видин Огнян Ценков, който връчи на възпитаничката на Гимназията с преподаване на чужди езици „Йордан Радичков“ почетен плакет за успешното й участие в престижния форум. Ценков поздрави Ивана за активната й гражданска позиция и за усилията в борбата за по-добро бъдеще на младите хора. „Пожелавам ти да сбъднеш всички свои мечти, да осъществиш всяка цел, която си поставяш, да не спираш пред трудностите, защото те правят човека победител“ – каза видинският кмет. Ивана благодари за високото отличие и сподели впечатленията си от форума в австрийската столица. \r\nНа срещата присъстваха председателят на Общинския съвет по наркотични вещества Красимира Елисеева, както и много съученици на Ивана и нейни съмишленици от екипа на Общинския младежки съвет.", "date": "2019.04.03", "title": "Видин: Кметът Огнян Ценков награди ученичка от езиковата гимназия „Йордан Радичков“ с почетен плакет на Общината"}
{"url": "http://www.focus-news.net/news/2019/04/03/2642536/legendi-za-balgariya-plenitelnata-krasota-na-bolyarka-ot-selo-rila-izdeystva-pravini-za-koprivshtitsa-nemislimi-za-pokorenata-raya-v-osmanskata-imperiya.html", "text": "Пленителната красота на болярка от село Рила издейства „правини“ за Копривщица, немислими за покорената рая в Османската империя. Това нашепва една от легендите, свързани с Копривщица и по-специалният статут на жителите й, получили много повече права от Османската империя в миналото, разказа за предаването „Легенди за България“ на Радио „Фокус“ Светлана Мухова, главен уредник в Дирекция на музеите в Копривщица. „Една болярка от село Рила дошла със свитата си в Копривщица и била толкова пленена от красотата на мястото, че решила да се установи тук. Тя отишла при султанa и го впечатлила с красотата си. Така бил издействан ферманът, който дарявал жителите на Копривщица със специални привилегии: да могат да носят цветно облекло, например, и всякакви други забранени за останалата част от българското християнско население в други селища по онова време права“, припомни Светлана Мухова. Тя допълни, че не само легендите, а и документите сочат, че в основата на тези привилегии стояла жена. Историческите факти обаче посочват дъщерята на Сюлейман Великолепни – Михримах Султан, уточни уредникът. „Тя била много известна турска принцеса, която владеела тези места –  Копривщица, Стрелча и околностите, които превърнала във вакъф. Това било едно имение – част от данъчните приходи, на което отивали за издръжката на една цариградска джамия. По този начин населението получило особени привилегии. Това е исторически достоверната част, която може би е дала и основа за преданията. Именно тези привилегии допринасят жителите на Копривщица да могат по-свободно да се развиват, а по-късно да се занимават и със скотовъдство“, обясни Светлана Мухова. Тя разказа още, че в тези среди имало и много джелепи – хора със специален статут в Османската империя, които в началото на XIX век създават материалната основа за Българското възраждане, дарявайки изключително много средства за построяването на църкви и училища. Тези стъпки към възрожденска просвета и културен напредък на българското население постепенно довели и до идеите за национално освобождение, обърна внимание уредникът. \r\nАнна АНГЕЛОВА Цялото интервю четете по-късно в Мнение", "date": "2019.04.03", "title": "„Легенди за България“: Пленителната красота на болярка от село Рила издейства „правини“ за Копривщица, немислими за покорената рая в Османската империя"}
{"url": "http://www.focus-news.net/news/2019/04/03/2642535/zamestnik-predsedatelyat-na-gerb-tsvetan-tsvetanov-kampaniyata-za-evropeyskite-izbori-shte-bade-mnogo-po-razlichna-ot-vsichki-dosega.html", "text": "Изключително важно е да се представим добре на тези избори. Тази кампания ще бъде много по-различна от всички досега. БСП ще се опитат да изведат на преден план единствено битови проблеми, а не диалог за бъдещето на ЕС. Ние, от ГЕРБ, нямаме никакво намерение да влизаме в техния тон. Напротив - на техните провокации ние ще отговорим с реални резултати. Това заяви заместник-председателят на ГЕРБ и председател на Националния предизборен щаб на партията Цветан Цветанов пред над 150 души в Божурище, съобщиха от  пресцентъра на партията . Той присъства на среща на структурите на ГЕРБ в София област, която се проведе в НЧ „Христо Ботев 1934” - Божурище. На събитието присъстваха още областният координатор на ГЕРБ Галя Георгиева, народните представители от ГЕРБ-София област Валентин Милушев, Васил Цветков и Мартин Тинчев, общинските ръководства на партията, кметове на общини и кметства, общински съветници на ГЕРБ в областта.  \r\nЗам.-председателят на ГЕРБ бе категоричен, че за разлика от БСП – ГЕРБ ще търси обединението, като акцентира върху общата листа, с която ГЕРБ и СДС ще се явят на евровота. „Една победа би затвърдила, че посоката, в която се развива държавата – е правилната и хората го виждат. Местните избори също ще бъдат изключително важни, защото именно местната власт е гръбнакът на държавната. Ние имаме над 130 кмета в цялата страна и няма нещо, от което да се срамуваме. Напротив – няма община, която да не е усетила положителния ефект от стабилното управление на правителството на Бойко Борисов и от европейската солидарност“, каза още Цветанов. Той изтъкна, че европейският бюджет за България в периода 2021-2027 е 18 млрд. лв. „Това е най-високият бюджет за регионално развитие, инфраструктура, околна среда и заетост от присъединяването на страната ни към ЕС досега“, допълни Цветан Цветанов. Той призова всички присъстващи кметове да бъдат активни и с пълна мобилизация в идните месеци, за да може в края на годината ПП ГЕРБ да се поздрави с две победи. \r\n„Божурище има огромен потенциал. Самият факт колко инвестиции се направиха и се очаква да се случат притеснява нашите опоненти, защото тяхната най-голяма слабост е именно липсата на конкретни резултати от годините, когато са били на власт. Ние има с какво да се похвалим. Затова  - срещайте се с хората, бъдете сред тях и им разказвайте всичко, което до момента е направено и ще бъде направено“, обърна се към кметовете Цветанов. \r\nКметът на Божурище Георги Димов благодари на Цветанов, че е избрал точно община Божурище за тази областна среща. „За тези 3 години много се направи в община Божурище с помощта на правителството. С подкрепата на ГЕРБ се разрешиха доста проблеми. Когато се работи и има надграждане, когато партията е силна - опозицията няма друг избор, освен да се опитват да ни разрушат. Защото те са слаби, а слабите могат само да рушат“, категоричен бе кметът Димов.  \r\n„Имаме кметове в 8 общини и изключително много разчитаме на тях за предстоящите избори. Именно такива срещи ни помагат да бъдем още по-сплотени, което ще ни бъде нужно с оглед на двете кампании през тази година“, бяха думите на областния координатор на ГЕРБ-София област Галя Георгиева.", "date": "2019.04.03", "title": "Заместник-председателят на ГЕРБ Цветан Цветанов: Кампанията за европейските избори ще бъде много по-различна от всички досега"}
{"url": "http://www.focus-news.net/news/2019/04/03/2642530/makfaks-makedoniya-rama-ako-kazhat-ek-i-es-izborniyat-zakon-shte-premine-prez-parlamenta.html", "text": "Ако Европейският съюз и Европейската комисия ни кажат, че изборният закон трябва да премине в парламента преди да бъде взето решение за започване на преговори за присъединяване, както е написано в текста, ще го изпратим на парламента и ще се придържаме към препоръките на ОССЕ, без да включваме други елементи, каза албанският премиер Еди Рама в парламента днес относно изборната реформа. \r\n„Законът не е издълбан в камък. Ако има аргументи, разбиране и причини за неговото преразглеждане, ние сме отворени за това“, заяви Рама. \r\nМеждувременно, добави той, инициативата за деполитизиране на избирателните комисии не може да се приложи на местните избори, които ще се проведат на 20 юни, тъй като е необходима пълната им реконструкция. Превод и редакция : Калоян Пенков", "date": "2019.04.03", "title": "„Макфакс“ (Македония): Рама: Ако кажат ЕК и ЕС, изборният закон ще премине през парламента"}
{"url": "http://www.focus-news.net/news/2019/04/03/2642529/dots-mariya-pirgova-na-svikaniya-ot-prezidenta-ksns-se-ochakva-da-se-vidi-bezpomoshtnostta-na-upravlyavashtite-da-upravlyavat.html", "text": "На свикания от президента КСНС се очаква да се види безпомощността на управляващите да управляват. Това каза за обзорното предаване  „Това е България“  на  Радио „Фокус“  политологът доц. Мария Пиргова във връзка със свикания от президента Румен Радев КСНС за резултатите от противодействието на корупцията по високите етажи на властта.  Тя прогнозира остра реакция от политическите сили.  \r\n„От една страна, би трябвало БСП да подкрепи идеята на президента да се вземат мерки – тези мерки ще са законодателни, и около тях да се обединят партиите. Партия ГЕРБ как ще реагира в понеделник в 10:00 ? Знаем ГЕРБ, колко не уважава президентската институция. Кой ще се появи там и как ще реагира ? „Обединени патриоти“ какви ще ги приказват и какви циркове ще играят. Не можем да предскажем. Обществото ни е твърде деструктурирано и засегнато, за да очакваме нещо сериозно положително. И да има – няма да се види веднага“, обясни политологът.  \r\nДоц. Мария Пиргова заяви, че очаква ГЕРБ да бойкотира КСНС. Според нея скандалите у нас са видими за партньорите в Брюксел и Вашингтон и заради това трябва да има реакция на българския политически елит. Чрез КСНС президентът се опитва да излъчи такава реакция, каза още тя и обобщи, че обсъждането създава надежди за решения.   \r\nЦоня СЪБЧЕВА", "date": "2019.04.03", "title": "Доц. Мария Пиргова: На свикания от президента КСНС се очаква да се види безпомощността на управляващите да управляват"}
{"url": "http://www.focus-news.net/news/2019/04/03/2642554/shumen-nad-260-horovi-kolektiva-se-izyavyavat-na-stsena-prez-24-te-izdaniya-na-mezhdunarodnite-detsko-yunosheski-horovi-praznitsi.html", "text": "Над 260 хорови колектива се изявяват на шуменска сцена от 1971 до 2017 година, през 24-те издания на Международните детско-юношески хорови празници, сочи справка в  Летописа на хоровите празници . Над 7000 деца са изпълнили повече от 2 500 песни. Сред тях са и хорове от Русия, Украйна, Чехия, Белгия, Унгария, Япония, Македония, Полша, Румъния, Гърция, Словакия, Норвегия, Молдова, Сърбия. Организирането и провеждането на този престижен форум на българското детско хорово пеене би било немислимо без твореца и оптимиста Венета Вичева, която е неговото сърце и двигател цели 40 години, посочва Деница Узунова, диригент на детски хор „Бодра песен“. Той е домакин на хоровите празници и е достоен продължител на богатите музикални и културни традиции на Шумен.  Националните ученически хорови празници „Добри Войников“ имат изключителен принос за развитието на българската музикална култура, в частност- детското музикално- изпълнителско изкуство, посочва Деница Узунова. През фестивалните дни Шумен се превръща в културно средище за певци, диригенти, педагози, поети и композитори, а на творческите срещи, съпровождащи музикалния форум, се поставят и дискутират проблеми от областта на музикалното обучение и възпитание на децата, на хоровото изкуство. Шуменските хорови празници имат важна роля за обогатяването ан българската музикална култура, на музикалната хорова литература за различни видове хорови състави в ученическа възраст, отбелязва Деница Узунова. За 24-те издания на Хоровите празници прозвучават над 140 нови песнни творби от български композитори.  \r\n25-тите Международни детско-юношески хорови празници „Добри Войников“ ще се проведат в Шумен от 4 до 7 април. Тържественото откриване на фестивала е утре от 17.30 часа пред Драматично-кукления театър „Васил Друмев“. В 17.50 часа във фоайето на театъра ще бъде представена изложба със снимки, афиши и програми от изданията на хоровите празници, посветена на юбилейното 25-то издание на фестивала. В 18.00 часа започва и първата концертна вечер.", "date": "2019.04.03", "title": "Шумен: Над 260 хорови колектива се изявяват на сцена през 24-те издания на Международните детско-юношески хорови празници"}
{"url": "http://www.focus-news.net/news/2019/04/03/2642555/slavyan-stoyanov-organitszator-nad-20-nosii-shte-badat-pokazani-v-izlozhbata-cherven-velikden-zelen-gergyovden-vav-varna.html", "text": "Над 20 носии от цялата страна ще бъдат показани в изложбата „Червен Великден! Зелен Гергьовден!“ във Варна. Експозицията ще бъде открита от 17.30 часа на 5 април в Археологическия музей във Варна. Това каза в интервю за  Радио „Фокус“ – Варна  един от организаторите Славян Стоянов. По думите му оригиналните носии са притежание на колекционерите Радослав Радков и Илонка Станкова. „Ще бъде показано облекло основно на християнско население. Точно в това се крие и отговорът на самото заглавие на изложбата“, обясни Славян Стоянов. Той ще представи 12 фотографски табла от фонда на Историческия музей в Провадия. Те илюстрират шевичните мотиви и семантиката, в която някога са влагани от жените. „Носиите са автентични, сред тях има на 100, на 200 години, колекционерите ги събират отдавна. Радослав Радков има много познания в областта. Илонка Станкова реално е запалена от него. Тя е технолог, познава технологията на изработка“, обясни още Славян Стоянов. Той допълни, че по време на изложбата ще се състои и ревю на ваяшко забраждане на лазарка от село Аврен. Изложбата ще остане в Музея и между Великден и Гергьовден. В нея ще могат да бъдат разгледани носиите, които ще бъдат поставени на манекени. \r\nДиана СТОЕВА", "date": "2019.04.03", "title": "Славян Стоянов, организатор : Над 20 носии ще бъдат показани в изложбата „Червен Великден! Зелен Гергьовден!“ във Варна"}
{"url": "http://www.focus-news.net/news/2019/04/03/2642531/uspeshno-priklyuchi-obshtestvenata-porachka-za-izbor-na-izpalnitel-za-gazov-hab-balkan-obzor.html", "text": "Успешно приключи обществената поръчка за избор на изпълнител за газов хъб „Балкан“. Избраният консорциум е обединение от чуждестранни компании, като негови членове са: Аркад Ей Би Би С.п.А. - Италия и Аркад Енджиниъринг енд Констракшънс Къмпъни – Саудитска Арабия.  \r\nМалко след новината в парламента бе изслушана по темата министърът на енергетиката Теменужка Петкова. Тя посочи, че в хода на процедурата са се явили три консорциума, а от тях е била дадена възможност на два от тях да предоставят оферти. „Два от тези консорциума представиха своите оферти, което предвижда съответно технически параметри и финансови показатели. От тези два консорциума, които стигнаха до финала, офертата, която печели е на консорциума „Аркад“, допълни тя. \r\nМинистър Петкова поясни, че ако се намерят по-добри условия за газов хъб „Балкан“, страната ни има опцията  да ги използва, за да осигури по-ниска цена.  \r\nМинистър Петкова посочи, че за газов хъб „Балкан“ е ключово значението на интерконектора Гърция – България. Тя поясни, че и там са добри новините. Министърът даде разяснения, че е избран е инженер-консултантът, предстои доставчикът на тръби през април и строителят през май. \"Когато обсъждаме тази тема, свързана с изграждането на газоразпределителен център, трябва да знаем, че като един от потенциалните източници за доставка на природен газ, ние разглеждаме и местния добив. Затова и той е един от потенциалните източници, един от основните приоритети в нашата управленска програма в част енергетика. Ние залагаме изключително много на местния добив, залагаме на това проучванията, които в момента се извършват в дълбоко Черно море наистина да се увенчаят с успех. Няма по-голяма диверсификация от това да разполагаме с местни енергийни ресурси“, коментира Петкова. \r\nВъв връзка с изслушването заместник-председателят на Енергийна комисия и депутат от ГЕРБ Валентин Николов посочи, че  газов хъб „Балкан“ е важен за общество и за България, това е значителна инвестиция в областта на енергетиката. Той посочи, че след като е избран изпълнител за газовия хъб означава, че „Турски поток“ няма да ни заобиколи.  \r\nДеница КИТАНОВА", "date": "2019.04.03", "title": "Успешно приключи обществената поръчка за избор на изпълнител за газов хъб „Балкан“ (ОБЗОР)"}
{"url": "http://www.focus-news.net/news/2019/04/03/2642534/ria-novosti-maduro-obyavi-vazstanovyavaneto-na-elektrosnabdyavaneto-vav-venetsuela.html", "text": "Венецуелските власти са възстановили водоснабдяването и електрозахранването, заяви президентът Николас Мадуро, съобщава  РИА Новости . \r\n„Въпреки атаките срещу националната система за електроснабдяване, ние постепенно възстановихме водоснабдяването и електроснабдяването благодарение на уменията, професионализма и отдадеността на нашите работници“, написа Мадуро в Twitter. \r\nВенецуела възобнови занятията в училищата и университетите, които бяха отменени от 26 март поради проблеми в електроснабдяването. Работният ден все още е съкратен, от 08:00 до 14:00 часа. Превод и редакция : Калоян Пенков", "date": "2019.04.03", "title": "РИА Новости: Мадуро обяви възстановяването на електроснабдяването във Венецуела"}
{"url": "http://www.focus-news.net/news/2019/04/03/2642537/sitel-makedoniya-ohrid-shte-privleche-turisti-s-gastronomiya.html", "text": "Гастрономията е атрактивен туристически продукт и магнит за гостите, предава скопската телевизия „Сител“. Медията пише, че с оглед на това, че традиционната кухня е третият най-важен фактор в цялостното предлагане на дестинация веднага след природните, културни и исторически забележителности и капацитет за настаняване, добрите експерти в областта на туризма смятат, че трябва да се работи върху качеството на храната.  \r\nСъобщава се, че националните ястия от страната, Хърватия, България и Гърция ще бъдат популяризирани първо поотделно и след това с общо меню пред световните туроператори.  \r\nСпоред последните изследвания в света тенденция е гастрономическият туризъм. Най-практично за развитието на този вид туризъм е изграждането на мрежи, т.е. сливането на няколко национални кухни, коментира още медията.", "date": "2019.04.03", "title": "„Сител“ (Македония): Охрид ще привлече туристи с гастрономия"}
{"url": "http://www.focus-news.net/news/2019/04/03/2642557/targovishte-izlozhbata-tochno-i-navreme-ili-kogato-radioto-v-shumen-progovori-a-chasovnikat-otmeri-na-istoricheskiya-muzey-v-shumen-shte-gostuva-v-grada.html", "text": "На 4 април от 11 ч. в Регионален исторически музей – Търговище, в Славейковото училище ще се проведе пресконференция, на която ще бъде представена изложбата „Точно и навреме” или когато радиото в Шумен проговори, а часовникът отмери!”, дело на Регионален исторически музей – Шумен. Това съобщиха от  РИМ - Търговище . Освен с първото театро, оркестър, честването на празника на светите братя „Кирил и Методий”, откриването на училища, шуменци се новатори и в още едно отношение, а именно в изграждането на часовникови кули. Старата часовникова кула е изградена през 1740 г. и е съхранена до днес. Тази обвързаност с часовника и проведена през 2016 г. дарителска акция, сътворява интересна и любопитна изложба, която представя джобни, ръчни, настолни и стенни часовници. Те са свързани с известни личности свързани с шуменската и националната история. Сред тях са стенния часовник на доктор Владимир Верби – първият бял мисионер заселил се в Кения, настолен часовник от дома на Васил Коларов, часовникът на първия кмет на Шумен- Ради Гьокчеренлиев и др. В изложбата ще видите джобен часовник с изписана на капака 1890 година, джобни часовници от времето на Първата световна война, часовник – трофей от Втората световна война, както и няколко красиви дамски часовници, часовникарски инструментариум на известен шуменски часовникар. В експозицията са представени и колекция радиоапарати от водещи и днес марки. През 1928 г. само една година след откриването на първата фабрика за радиоапарати в гр. Бургас, Никола Станев произвежда първия радиоапарат в гр. Шумен. Показани са радиоапарати „Телефункен”, „Сименс”, „Филипс”, българските „Христо Ботев”, „Мелодия”, „Акорд” и др.", "date": "2019.04.03", "title": "Търговище: Изложбата „Точно и навреме” или когато радиото в Шумен проговори, а часовникът отмери!” на историческия музей в Шумен ще гостува в града"}
{"url": "http://www.focus-news.net/news/2019/04/03/2642556/sofiya-izkopni-deynosti-ostaviha-klienti-na-overgaz-bez-gaz-v-kv-gorna-banya.html", "text": "При изкопни дейности на ремонтна фирма е било скъсано газовопроводно отклонение с ниско налягане от мрежата на „Овергаз Мрежи“ в софийския квартал „Горна баня“. След повредата около малкото отклонение е имало искра, най-вероятно от изхвърлена цигара, но запалването е изгасено бързо. Екип на газоразпределителната компания е спрял изтичането на газ. Риск за хората няма. Това съобщиха от  \"Овергаз\" .  \r\nВременно е преустановено подаването на синьо гориво към клиентите, които живеят в района на улица „Дом“. Газоподаването ще бъде възстановено в близките часове.  \r\nПриродният газ е по-лек от въздуха и при евентуално изтичане се издига високо в атмосферата, без да застрашава хората или околната среда.", "date": "2019.04.03", "title": "София: Изкопни дейности оставиха клиенти на \"Овергаз\" без газ в кв. „Горна баня”"}
{"url": "http://www.focus-news.net/news/2019/04/03/2642559/veliko-tarnovo-pohod-iz-gorite-na-krastets-shte-se-provede-na-6-april.html", "text": "Поход из горите на Кръстец ще се проведе на 6 април (събота). Това съобщиха за  Радио „Фокус“ – Велико Търново  организаторите от групата за здравословен начин на живот „TarnovoRuns”. Походът е с дължина около 15 км. Трасето е с умерено ниво на трудност, тъй като има няколко умерени изкачвания и тесни пътеки. Участниците се събират на жп гарата във Велико Търново в 7.50 часа. Влакът от Велико Търново до Кръстец тръгва в 8.32 часа, а този от Бъзовец до Велико Търново – в 18.05. Организаторите препоръчват всеки да носи удобни обувки, лека връхна дреха, блуза с дълъг, но и с къс ръкав, храна и минимум 1 литър вода. В походът ще се включи и групата за спортни събития в Русе – Ruse GO. Тази година „TarnovoRuns” организира общо 8 похода, като този е деветият. Всички прояви са безплатни. \r\nНадежда КРЪСТЕВА", "date": "2019.04.03", "title": "Велико Търново: Поход из горите на Кръстец ще се проведе на 6 април"}
{"url": "http://www.focus-news.net/news/2019/04/03/2642560/sport-ubeditelna-pobeda-na-ani-vangelova-v-tunis.html", "text": "Ани Вангелова се класира за втория кръг на тенис турнира на червени кортове в Табарка, Тунис. Тя победи японката Нагоми Хигашитани с 6:2, 6:2 за 97 минути. \r\nЗа място на четвъртфиналите българската тенисистка ще спори с Валентина Ризер от Швейцария.  \r\nТурнирът на червени кортове в Табарка, Тунис, е с награден фонд от 15 хиляди щатски долара.", "date": "2019.04.03", "title": "Спорт: Убедителна победа на Ани Вангелова в Тунис"}
{"url": "http://www.focus-news.net/news/2019/04/03/2642563/varna-s-evropeysko-finansirane-sahranyavat-zashtiteni-vidove-v-pp-zlatni-pyasatsisnimkaoblasinformatsionen-tsentar-priroden-park-zlatni-pyasatsi.html", "text": "Десетки защитени видове в Природен парк „Златни пясъци“ ще бъдат съхранени с европейски средства с реализирането на проекта „Подобряване на природозащитното състояние на видове и типове природни местообитания на територията на мрежата Натура 2000, попадащи в природен парк „Златни пясъци”. Той се финансира по ОП „Околна среда“ 2014-2020 и се изпълнява от Дирекция на Природен парк “Златни пясъци”. Общата му стойност е  103 777 лв., съобщиха от  Областния информационен център - Варна . Проектът е стартирал на 20.09.2018г. и ще приключи на 20.10.2023г. Основната му цел е подобряване на природозащитното състояние на видове и типове природни местообитания от мрежата Натура 2000, докладвани в неблагоприятно природозащитно състояние на територията на парка. Чрез проекта ще се съхранят ценни природни местообитания и видове от национално и европейско значение, които в момента са силно уязвени от ограничените паркови площи, туристическо присъствие, замърсяването и влиянието на пътната инфраструктура. С европейските средства ще се подобри природозащитният статус на 32 вида, вписани в Червената книга. Цел на проекта са приоритетни видове птици, предмет на опазване в защитена зона “Батова”. За да се запази видовият състав на птиците, обитаващи и почиващи на територията на парка, е необходимо пълно елиминиране на фактора безпокойство на двойките гнездящи птици по време на мътене и изхранване на малките. За целта ще се изработят и монтират информационни табели и бариери на горски пътища, минаващи през местообитанието, уточняват от ОИЦ-Варна. По този начин ще се запазят защитени видове като Червеногуша гъска, Блестящ ибис, Ръждива чапла, Поен лебед, Бяла лопатарка, Керкенез и др. Част от дейностите по проекта са свързани с подобряване на природозащитното състояние на Орхидеята Обикновена пърчовка, която също е изчезващ вид. Предмет на опазване чрез проекта е и прилепът от вида Дългоух нощник. Той живее предимно в гората на ПП „Златни пясъци“ и извършва кратки миграции между летните и зимни убежища. Прекарва зимата поединично или в малки групи по 3 – 5 екземпляра. През пролетта образува размножителни колонии от по 15 – 35 прилепа. Мъжките живеят най-често сами, а женските – на малки групи или колонии. През юни Дългоухият нощник ражда по едно малко, което кърми около 3 седмици. От края на август до края на септември прилепите от този вид се струпват по входовете на пещери с цел намиране на партньори. В периода ноември – април прилепите са в състояние на зимен сън. За да бъде запазен този вид, по проекта са включени дейности по ремонт на решетките на изкуствените галерии в парка и изработване и поставяне на информационни табели за вида; подобряване на местообитания с влошени хидроложки условия чрез изграждането на нова дървена ограда, изработка и монтаж на информационни табели и бариери и почистване на  туристическите маршрути  и пътеки от нежелана растителност. Дейностите по проекта ще допринесат и за подобряване състоянието на четири местообитания на Крайречни смесени гори и на Естествени еутрофни езера. Предвидено е и изследване на физико-химичните показатели на водите, за да се установи сезонната динамика в изменението на техните концентрации и влиянието на антропогенния фактор върху екологичното състояние на местообитанията. От стартирането на проекта до момента 70% от дейностите по него са планирани и подготвени. Приключили са предварителните проучвания, сформиран е екип. Работата на терен ще започне на 15 септември тази година, добавиха от Областния информационен център-Варна.", "date": "2019.04.03", "title": "Варна: С европейско финансиране съхраняват защитени видове в ПП „Златни пясъци“Снимка:Обласинформационен център, Природен парк „Златни пясъци“"}
{"url": "http://www.focus-news.net/news/2019/04/03/2642538/tsvetan-tsvetanov-gerb-otteglyaneto-ni-s-tsetska-tsacheva-vanya-koleva-i-ostanalite-kolegi-be-doblestna-postapka.html", "text": "Това, което направихме с Цецка Цачева, Ваня Колева и останалите колеги, бе доблестна постъпка. Ако не се бяхме оттеглили – компроматите щяха да зачестят и това можеше да доведе до увреждане на имиджа на партията. Това заяви зам.-председателят на ПП ГЕРБ и председател на Националния предизборен щаб на партията Цветан Цветанов в Божурище, съобщиха от пресцентъра на  ГЕРБ . \r\n„В тази кампания опозицията няма да допусне да има дебат как да защитим по-успешно българския национален интерес в Европа. Ще се търсят начини за дискредитиране както на кандидатите за евродепутати, така и на успешните кметове на ГЕРБ. Истината е обаче, че компроматната война по своята същност не може да доведе до нищо градивно“, обясни пред всички присъстващи зам.-председателят на ГЕРБ и даде пример с днешното изявление на Корнелия Нинова във връзка с резолюцията за Истанбулската конвенция, която ще се гласува от ЕП. „Тя обаче отново пропусна да спомене факта, че предложението е на двама социалисти от ПЕС, като по този начин отново акцентира върху различията, които има БСП с европейското си семейство. На всички хора е ясно, че това е поредният опит на Нинова да се заиграе със страховете на хората“, коментира Цветанов.", "date": "2019.04.03", "title": "Цветан Цветанов, ГЕРБ: Оттеглянето ни с Цецка Цачева, Ваня Колева и останалите колеги, бе доблестна постъпка"}
{"url": "http://www.focus-news.net/news/2019/04/03/2642561/d-r-dora-georgieva-dietolog-mesoto-i-ribata-mozhe-da-zamestim-s-bobovi-hrani-kogato-postim.html", "text": "Месото и рибата може да заместим с бобови храни, когато постим. Това каза за  Радио „Фокус“ – Пирин  д-р Дора Георгиева, диетолог, във връзка с Великденския пост. По думите й по продължителното лишаване на организма от хранителни вещества намаля приема на калории и така може да отслабне имунната ни система. „При такава ситуация може да изпитаме чувство на отпадналост, умора, болки в стомаха, тежест след нахранване или подуване“, посочи д-р Дора Георгиева. Тя коментира, че тези симптоми се дължат от промяната на хранителния режим и на стреса от нарушения ни начин на хранене. „По време на постите се намаля приема на калции като е необходимо да заместим всичките тези липси с пълнозърнест хляб, коприва и спанак. Калция има и в сушените плодове и бобовите храни“, каза още д-р Георгиева. Диетологът добави, че след като постим реагира и желязото като затова са необходими храни като грах, коприва, цвекло, чушки, зеле, киселец. „Елзата е много полезна като българите се научиха да я консумират и по време на постите основно хранене в менюто ни стават храни, които забравяме в ежедневието“, допълни д-р Дора Георгиева. По думите й е препоръчително да се приемат семена и ядки. \r\nСпециалистът отбеляза също, че за някои хора е противопоказан целия 40 дневен пост и те могат да пристъпят към частичен. Тя уточни, че противопоказания има при деца и юноши. „Бременните и кърмещи жени, възрастните хора или тези, които скоро са прекарали тежки заболявания не трябва да спазват целия пост“, коментира д-р Дора Георгива. Диетологът заяви, че те могат да спазват поста 14 дни, но не й повече. „Човешкият организъм има един запас от витамини и микроелементи като така се издържа периода на пост и няма място за притеснение, но е необходимо разумно да приемем това очистване на организма“, каза още д-р Георгиева.  Тя добави, че бързите въглехидратите е необходимо да бъдат намалени до мининум. „Това са захарите, шололадовите изделия както и обработката им като пържено и панирано“, допълни д-р Дора Георгиева. Тя подчерта, че по време на пости е важно петкратното хранене - закуска, обяд, вечеря и две междинни хранения. „Няма как да си позволим това, което правим в ежедневието – да пропускаме закуската, обяда или вечерята“, добави д-р Георгиева. Тя посочи, че наддаването на килограми може да бъде от стреса, който изпитваме от нарушение на личното ни хранене през цялата година. „Причината е, че спираме месата и се фокусираме на безмесна диета. Постът за вегетарианците не е проблем, но за тези, които хапват всичко е“, допълни д-р Дора Георгиева. Тя заяви, че съществува пренастройка на организма и затова препоръча повече движение. „Задължително е пиенето на повече течности като наддадените два или три килограма не са проблем, защото се получава едно основно прочистване на организма като се намалява холестерола и триглицеридите“, каза д-р Георгиева. \r\nДенис НИКИФОРОВ", "date": "2019.04.03", "title": "Д-р Дора Георгиева, диетолог: Месото и рибата може да заместим с бобови храни, когато постим"}
{"url": "http://www.focus-news.net/news/2019/04/03/2642562/kyustendil-obyaven-e-konkurs-za-ese-na-tema-otkroveno-za-sadebnata-vlast.html", "text": "Обявен е конкурс за есе на тема „Откровено за съдебната власт“. Това съобщи за  Радио „Фокус” – Кюстендил  Марияна Сиракова, говорител на Окръжна прокуратура – Кюстендил. По думите й конкурсът е насочен към ученици от осми до дванадесети клас, а основната цел на инициативата е да се повиши правната култура на учениците, да се провокират творческите им търсения и вниманието им към съдебната власт. Обявяването на победителя и връчването на наградата – лаптоп, както и две поощрителни награди – фотоапарати, ще се проведе в Деня на отворените врати на Висшия съдебен съвет – 7 юни. \r\nВенцеслав ИЛЧЕВ", "date": "2019.04.03", "title": "Кюстендил: Обявен е конкурс за есе на тема „Откровено за съдебната власт“"}
{"url": "http://www.focus-news.net/news/2019/04/03/2642564/pazardzhik-obyaviha-nagradenite-spektakli-i-trupi-v-mladezhkiya-teatralen-festival-okean-ot-lyubov-v-grada.html", "text": "Младежки театрален фестивал „Океан от любов“ отмина и остави след себе си нови приятелства, съзидателна енергия и страхотни емоции, съобщи директорът на  Младежки дом - Пазарджик  Инна Церовска. Тя обясни, че експертите от Кръглите маси – Георги Георгиев – Антика, Самуела-Ивана Церовска, Константин Икономов, Весела Бабинова, Детелина Стойчева и Христо Пъдев, са присъдили наградата на театралния фестивал „Океан от любов“ на Младежка формация „Студията“ за спектакъла „Вишнева градина“. Наградата е на стойност 600 лева и се присъжда за изграждането на следваща постановка. Наградата, учредена от публиката на Мартенски театрален маратон се присъжда на две театрални формации за изключителна театрално-педагогическа работа и развитие през годините. Това са Театрално студио “Смехурко“, Център за изкуства, култура и образование „София“- филиал Банкя – 300 лв и Театрална формация „Феникс“, Сдружение „Феникс, Варна – 300 лв. Весела Бабинова изтегли и печелившия зрител от Мартенски театрален маратон – Румяна Христоскова. Тя печели покана за постановката „Съединението на двете Кореи“, предоставен с любезното съдействие на директора на Драматично-куклен театър „Константин Величков“ в Пазарджик, Григор Антонов.", "date": "2019.04.03", "title": "Пазарджик: Обявиха наградените спектакли и трупи в Младежкия театрален фестивал „Океан от любов“ в града"}
{"url": "http://www.focus-news.net/news/2019/04/03/2642569/sport-sreshtata-strasburg-reyms-zavarshi-pri-rezultat-40.html", "text": "В 30-тия кръг от френското национално първенство по футбол Страсбург победи Реймс при резултат 4:0.  \r\nПо два гола за отбора на Страсбург отбелязаха Гонсалвеш  и Да Коща. \r\nДругият мач в сряда между Монпелие и Гингам приключи при резултат 2:0.   \r\nВ класирането Реймс е шести, Монпелие – седми, Страсбург – девети, а Гингам – предпоследен, 19-ти.", "date": "2019.04.03", "title": "Спорт: Срещата Страсбург-Реймс завърши при резултат 4:0"}
{"url": "http://www.focus-news.net/news/2019/04/03/2642567/pazardzhik-pri-90-ot-tezhkite-patni-proizshestviya-prichinata-e-previshena-skorost-i-otnemane-na-predimstvo.html", "text": "На територията, обслужвана от ОДМВР - Пазарджик са регистрирани общо 797 пътнотранспортни произшествия през изминалата година, каза за  Радио „Фокус“ – Пазарджик  говорителят на ОДМВР Мирослав Стоянов. Той обясни, че от тях 257 са тежки с 15 загинали и 329 ранени участници в движението. „В сравнение с 2017г. отчитаме много по-добри показатели на параметрите на пътнотранспортната обстановка, изразяващи се в намаляване броя на ПТП със 151 броя, тежките ПТП са със 17 по- малко, броят на загиналите участници в движението е с 21 по-малко, а броят на ранените участници в движението с 33 човека по-малко. При извършване сравнителна статистика за настъпилите ПТП, можем да отбележим, че 2018 година е с един от най-добрите показатели на пътнотранспортната обстановка, през последните 20 години“, коментира Стоянов. Той допълни, че данните сочат, че с най-голям процент от тежките пътнотранспортни произшествия е блъскането на пешеходец  и велосипедист. При тези ПТП са загинали 4 човека, което е  26% от общия брои загинали участници в движението. При 90 % от тежките  ПТП причината за тяхното настъпване е превишена скорост и отнемане на предимство. Основно тези ПТП са вследствие загуба на управлението на МПС от страна на водача поради превишаване на скоростта, отклоняване на вниманието и други. „От всички ПТП, 97% са вследствие на нарушения и грешки на водачите на МПС“, уточни Стоянов. \r\nВаня НИКОЛОВА", "date": "2019.04.03", "title": "Пазарджик: При 90 % от тежките пътни произшествия, причината е превишена скорост и отнемане на предимство"}
{"url": "http://www.focus-news.net/news/2019/04/03/2642558/tass-sasht-razpolozhiha-humanitarna-pomosht-za-venetsuela-na-ostrov-kyurasao.html", "text": "САЩ разположиха групата за хуманитарна помощ на остров Кюрасао, който влиза в състава на Кралство Нидерландия. За това съобщи в сряда пресслужбата на Държавния департамент на САЩ, предава  ТАСС .   \r\n\"Днес Съединените щати преместват предварително хуманитарната помощ за народа на Венецуела на остров Кюрасао“, се заявява в документа и се изтъква, че страната „продължава да страда от корупцията и сериозните пропуски в управлението на икономиката, допускани от режима на бившия президент Мадуро“. \"Четири комплекта помощ от порядъка на 550 кг всеки позволяват да се задоволят потребностите на 40 хиляди души в срок от три месеца, помагат да се покрият нуждите с основни медицински препарати във венецуелските болници и медицинските центрове“, пише в съобщението на американското външнополитическо ведомство.   \r\nПо-рано официалният представител на руското МВнР Мария Захарова обяви, че на практика САЩ получават карт-бланш от Нидерландия да използват острова като плацдарм за агресивна намеса във вътрешните работи на Венецуела. По думите й, независимо от факта, че в споразумението между Нидерландия и САЩ става дума за използване на инфраструктурата на Кюрасао за хуманитарни доставки във Венецуела, сделката не изключва и възможността да се предприемат не само граждански, но и други средства при доставките. Захарова отбелязва, че очевидно става дума за военни методи и призова властите на автономната островна държава да не допускат „територията й да се използва като опорен пункт за поредната западна авантюра, която може сериозно да дестабилизира ситуацията в региона \".  Ивелина Ватова", "date": "2019.04.03", "title": "ТАСС: САЩ разположиха хуманитарна помощ за Венецуела на остров Кюрасао"}
{"url": "http://www.focus-news.net/news/2019/04/03/2642571/sport-atletiko-bilbao-pobedi-levante-s-32.html", "text": "В мач от програмата на 30 кръг на испанския национален шампионат по футбол Атлетико Билбао победи тази вечер Леванте с 3:2. \r\nРезултатът за Атлетико Билбао откри в 5-тата минута Берчиче. В 27-та Фернандес вкара автогол, а в добавената 3-та минута след редовното време Муняин от дузпа отбеляза и третия гол в полза на Атлетико Билбао.  Двете подадения за Леванте са на Рохерм от дузпа в 51-та минута и на Кабако в 89-тата. \r\nВъв временното класиране Атлетико Билбао е осми с 43 точки, а Леванте – 15-ти с 36 точки. \r\nРезултати от другите срещи в испанската ЛаЛига. Завършиха още два мача от програмата в сряда: Ейбар-Райо Валекано 2:1 и Уеска-Селта Виго 3:3. \r\nВ момента се играе  срещата между Валенсия и Реал Мадрид. На полувремето резултатът от нея е 1:0 за Валенсия. Голът отбеляза Гедеш в 35-та минута.", "date": "2019.04.03", "title": "Спорт: Атлетико Билбао победи Леванте с 3:2"}
{"url": "http://www.focus-news.net/news/2019/04/03/2642566/sofiya-zhiteli-na-kv-lozenets-protestiraha-sreshtu-stroezha-na-nebostargacha-zlaten-vek.html", "text": "Жители на столичния кв. \"Лозенец\" протестираха срещу строежа на небостъргача \"Златен век\", предаде  БНР .  \r\nБлизо 200 души се обявиха срещу презастрояването, безсилието на институциите и корупцията и настояха за незабавното спиране на строежа на 34-етажната сграда \"Златен век\". \r\nСпоред протестиращите строителството е незаконно, тъй като разрешителното за строеж е изтекло през 2017 г. \r\nПротестиращите блокираха за кратко бул. \"Черни връх\" и отново поискаха оставките на директора на строителния надзор арх. Иван Несторов и зам.-министъра на регионалното развитие и благоустройството Валентин Йовев. \r\nОмбудсманът Мая Манолова подкрепи протеста и обеща да посредничи в диалога с регионалното министерство.", "date": "2019.04.03", "title": "София: Жители на кв. \"Лозенец\" протестираха срещу строежа на небостъргача \"Златен век\""}
{"url": "http://www.focus-news.net/news/2019/04/03/2642568/reuters-shefat-na-nato-preduprezhdava-za-zaplaha-ot-rusiya-i-nastoyava-za-edinstvo-v-obrashtenie-kam-sasht.html", "text": "Шефът на Организацията на Северноатлантическия Договор в сряда предупреди Конгреса на САЩ за заплаха, която „една по-агресивна Русия“ налага, включително и масирана военна подготовка и напрежение, заплахи за суверенни държави, употреба на вещества, предизвикващи парализа и кибератаки, предава  Reuters .   \r\n“Трябва да преодолеем нашите различия, защото в бъдеще ще се нуждаем от съюза си още повече. Изправяме се пред безпрецедентни предизвикателства, с които нито една държава не може сама да се справи,” са думите на Йенс Столтенберг, генерален секретар на НАТО, пред американските конгресмени.   \r\n“НАТО не възнамерява да разполага ядрени ракети „земя-въздух“ в Европа“, е заявил той. „Но НАТО винаги ще предприема нужните стъпки, за да гарантира ефективно възпиране, достойно за доверие.” \r\nЧленовете на Конгреса, които поздравяваха Столтенберг с постоянни овации и одобрителни възгласи, обявиха, че обръщението му към съвместното заседание на Камарата на представителите и Сената, е шанс да се потвърди американският ангажимент и отговорност към НАТО.   \r\nСтолтенберг е първият ръководител на международна организация и първият норвежец, на когото се предоставя честта да се обърне към Конгреса на САЩ. Поканата за тази реч е свързана с честване на 70-та годишнина на организацията, която се отбелязва във Вашингтон. Тя е повод да се изпрати и послание към Тръмп за силната двупартийна подкрепа за НАТО.   \r\n“Силата на една държава не се измерва единствено по размера на нейната икономика или броя на войниците й, а също и според това колко приятели има тя“, твърди Столтенберг и добавя: „ Благодарение на НАТО САЩ имат повече приятели от която и да е друга сила. Това ги прави по-надеждни и по-сигурни. ” \r\nПо-късно през годината Сенатът трябва да гласува дали Северна Македония ще стане 30-тият член на организацията.  \r\nТръмп непрекъснато повтаря пред европейските съюзници, че те трябва да отделят повече за отбрана и така да облекчат товара на САЩ.  \r\nПреди време през тази година, преди Столтенберг да бъде поканен в Конгреса, председателката на Долната му камара Нанси Пелоси водеше делегация на демократите в Брюксел. Тази визита целеше да убеди  европейските съюзници, че различията с Тръмп са  просто „семейни кавги“, а трансатлантическите връзки си остават силни. \r\nАмериканските конгресмени приеха законодателство, с което се налагат ограничения за президента да не предприема мерки за напускане на организацията сам без решение на законодателите.    \r\nВ срещата си с Тръмп във вторник Столтенберг е подчертал, че държавите, членки на НАТО в последните две години са добавили в своя военен бюджет 41 млрд долара, като според него сумата ще стигне до 100 млрд долара през 2019-та.  \r\n“Това прави НАТО още по-силна. Това е добре за Европа, но то е добре и за Америка“, заключава Йенс Столтенберг в обръщението си към американския Конгрес.    Ивелина Ватова", "date": "2019.04.03", "title": "Reuters: Шефът на НАТО предупреждава за заплаха от Русия и настоява за единство в обръщение към САЩ"}
{"url": "http://www.focus-news.net/news/2019/04/03/2642570/tass-merkel-ne-iska-tvard-brekzit.html", "text": "По време на визитата си в Ирландия в четвъртък канцлерът на Германия ще обсъди проблемите, с които тази страна може да се сблъска в случай на Брекзит без сделка. Това е казала Меркел в сряда на пресконференция по повод срещата с министър-председателите на източногерманските федерални земи, която е транслирана директно от телевизионния канал NTV, предава  ТАСС . \r\nТя е заявила, че искрено съжалява за решението на Великобритания да напусне Евросъюза. „ Винаги съм казвала, че до последната минута на утвърдената дата [12 април] ще се боря цялата процедура по излизането на Великобритания от ЕС да приключи със сделка. Това е в интерес на Обединеното кралство, но и в наш интерес. \" \r\n\"Видно е, че се полагат интензивни усилия, но е ясно и че просто съществуват различни представи. Надявам се, дебатите, които се водят, в това число и от премиера Тереза Мей, да са успешни.“, е мнението на германския канцлер. \r\nНа пресконференцията Меркел е съобщила, че при визитата си в Дъблин в четвъртък ще обсъди проблемите, с които може да се сблъска Република Ирландия в случай на Брекзит без сделка: \"От една страна става дума за целостта на вътрешния пазар, а от друга – за мира между Северна Ирландия [която остава част от Обединеното кралство] и Република Ирландия\". Според нея приоритет трябва да е обсъждането и решаването на въпроса с ирландската граница.  Ивелина Ватова", "date": "2019.04.03", "title": "ТАСС:  Меркел не иска „твърд“ Брекзит"}
{"url": "http://www.focus-news.net/news/2019/04/03/2642565/21tv-makedoniya-nyama-otseleli-v-katastrofata-na-samoleta-burya-ili-greshka-na-pilota-e-tyai.html", "text": "Четиричленно семейство излетя с „Чесна“ от летището в Охрид към София, припомня македонската телевизия  21ТВ   на сайта си.  \r\nНад планината Якубица при връх Солунска глава пилотът, управляващ самолета, влиза във връзка с контролата на полета в Скопие и съобщава, че са попаднали в турбуленция и че вижда голям облак, през който трябва да премине.  Контрол на полета :  Чувствате ли сътресения?   Пилот :  Вече не, имаме визуален контакт със земята, подготвяме се да минем през голям облак.   \r\nСлед тези реплики пилотът повече не се появява в ефир.  \r\nВ 16:16 ч. във вторник \"Чесна\"-та в се изгубва от радарите. Около 19 часа вечерта представители на македонското МВР с два хеликоптера откриват останките от самолета на около 5 км северозападно от връх Солунска глава.  \r\nОт ведомството  потвърдиха, че всички пътници са загинали. Сред тях има и непълнолетно лице.  \r\nНа сайта на македонския телевизионен канал се съобщава, че българският премиер Бойко Борисов е заявил за медиите готовност да изпрати хеликоптер, за да се установят причините за катастрофата на самолета. Той е подчертал, че територията около този планински връх е много трудна и непристъпна.  \r\nОт МВР съобщават, че телата са изпратени вече за аутопсия. В сряда сутринта двама прокурори са били в района на произшествието при Якубица, където са извършили оглед на мястото заедно с представителите на МВР и другите институции, включени в разследването.   Ивелина Ватова", "date": "2019.04.03", "title": "21ТВ (Македония): Няма оцелели в катастрофата на самолета. Буря или грешка на пилота е тя?"}
