{"url": "http://www.focus-news.net/news/2018/04/11/2510044/predstoyashti-mezhdunarodni-sabitiya-za-12-april-agentsiya-fokus.html", "text": "В Комисията за външни работи на Сената на САЩ ще се състои изслушване за номинацията на Майк Помпео за нов държавен секретар.\r\n*** Мохамед бин Салман  продължава глобалната си дипломатическа офанзива с посещение в Испания.\r\n*** Президентите на Полша и Израел ще се включат в годишния „Марш на живите“ в концентрационния лагер „Аушвиц-Биркенау“. \r\n*** Бившият министър на икономическото развитие на Руската федерация Алексей Улюкаев ще обжалва присъдата си за 11 г. лишаване от свобода.\r\n*** Германският канцлер Ангела Меркел и датският й колега Ларс Льоке Расмунсен ще разговарят за реформите в ЕС. \r\n***", "date": "2018.04.11", "title": "Предстоящи международни събития за 12 април (Агенция „Фокус“)"}
{"url": "http://www.focus-news.net/news/2018/04/11/2510048/igor-dodon-ne-podtsenyavayte-posegatelstvata-na-sasedna-rumaniya-nasocheni-kam-poglashtaneto-na-moldova.html", "text": "Всяка година Букурещ отделя милиони леи за поддръжниците в Модова на обединението с Румъния и в тази връзка посегателствата й, насочени към поглъщането на републиката не бива да бъдат подценявани. Това предупреди държавният глава на Молдова Игор Додон, предава Sputnik в местната си редакция.\r\n„Всяка година Румъния отделя по 85 млн. леи за подкрепа и поощряване на юнионисткото движение в Молдова. Някои казват, че това е несериозно, и има и такива, които твърдят, че това е популизъм, за да се отвлича вниманието на обществеността. Деца, има конкретни институции, държавни органи и бюджети, които са насочени към ликвидиране на държавността на Република Македония, и тук трябва да се реагира също на държавно ниво“, подчерта Додон.\r\nПрезидентът на Молдова допълни, че има готовност да се срещне с румънския си колега и да обсъди с него двустранните отношения. Съгласно думите му, запитването вече е отправено в администрацията на Клаус Йоханис. \r\n„Миналата година отправихме официална покана към Йоханис да посети Молдова. Когато вземе решение, ние с удоволствие ще се срещнем“, увери Додон. Тереза Герова", "date": "2018.04.11", "title": "Игор Додон: Не подценявайте посегателствата на съседна Румъния, насочени към поглъщането на Молдова"}
{"url": "http://www.focus-news.net/news/2018/04/11/2510047/varna-prodalzhavat-deynostite-po-proekta-za-modernizatsiya-na-obrazovatelnata-infrastruktura-v-grada.html", "text": "Продължават дейностите по проекта за модернизация на образователната инфраструктура във Варна. Това каза в интервю за Радио „Фокус“ – Варна ръководителят на проекта Лилия Христова, директор на дирекция „Образование и младежки дейности“ към Община Варна. „Проект „Модернизация на образователната инфраструктура на територията на град Варна“ е по процедура на директно предоставяне „Изпълнение на интегрирани планове за градско възстановяване и развитие 2014 - 2020 Варна“, Приоритетна ос 1 „Устойчиво и интегрирано градско развитие“ на ОП „Региони в растеж“ 2014 – 2020 г. Общият размер на безвъзмездната финансова помощ (100%) е 16 309 436,85 лв.“, допълни Лилия Христова. Ще се работи по общо 10 обекта – 7 училища и 3 детски градини. 5 училища са с готови инвестиционни проекти и 5 обекта на инженеринг. Ще бъдат ремонтирани І ОУ„Княз Борис I”, СУ „Димчо Дебелянов“, VII СУ „Найден Геров“, СУ „Пейо Крачолов Яворов“ ОУ „Константин Арабаджиев“, II ОУ „Никола Йонков Вапцаров“, ОУ „Стефан Караджа“, ДГ N°- 1 „Светулка, ДГ N°- 12 „Ян Бибиян“ и ДГ №41 „Първи юни“.\r\nМарияна ВАЛЕНТИНОВА", "date": "2018.04.11", "title": "Варна: Продължават дейностите по проекта за модернизация на образователната инфраструктура в града"}
{"url": "http://www.focus-news.net/news/2018/04/11/2510043/plovdiv-vsichki-nad-50-piteyni-fontanki-v-grada-shte-badat-pusnati-v-nachaloto-na-may.html", "text": "Всички над 50 питейни фонтанки в град Пловдив ще бъдат пуснати в началото на май. Това каза за Радио „Фокус“ – Пловдив Стоян Алексиев, директор на ОП „Градини и паркове“. По думите му в края на октомври всяка година повечето от тях се зазимяват, за да заработят отново напролет. „Целогодишно работят чешмички в по-големите градини и паркове като „Цар-Симеоновата градина“,  „Дондуковата градина“, на площад „Чехов“. Причината е, че през зимните месеци използването им е 3-4 пъти дневно, а сметките с по-високата цена на водата се трупат“, каза Алексиев. Той посочи, че екипи на ОП „Градини и паркове“ вече поставят на всички питейни фонтанки в Пловдив електроклапани, които да управляват пускането и спирането на водата. „Това е особено важно с оглед икономисване на питейната вода, а и намаляване на сметките, тъй като всяка чешмичка е със собствен водомер и разходите се заплащат от общината, респективно от данъкоплатците“, каза Стоян Алексиев.\r\nРаботници на ОП „Градини и паркове“ вече подготвят за пускане всички чешмички, като възстановяват счупени или откраднати кранове, както и други щети. Поради вандалски прояви в момента не работи нито една от чешмичките в „Цар-Симеоновата градина“, тъй като са откраднати всичките им чучури. Повечето са авторски изработки и се търси спешно решение на проблема. Директорът Стоян Алексиев призова гражданите да пазят. „През последните години възстановихме много чешмички, по наша инициатива и благодарение на дарители бяха изградени нови. Това е важна придобивка за пловдивчани, особено в летните жеги. Водата обаче е безценен природен ресурс, който не бива да пилеем с лека ръка. Не е нужно питейните фонтанки да работят денонощно. Електрическите механични устройства, които монтираме, позволят въвеждането на работен режим в часовете, когато в парковете има хора. Възстановяваме и спирателните кранчета, но почти никой не посяга към тях, а не искаме да оставяме водата да се разхищава през нощта“, обясни Стоян Алексиев.\r\nТони МИХАЙЛОВ", "date": "2018.04.11", "title": "Пловдив: Всички над 50 питейни фонтанки в града ще бъдат пуснати в началото на май"}
{"url": "http://www.focus-news.net/news/2018/04/11/2510045/sofiya-vavezhda-se-vremenna-organizatsiya-na-dvizhenieto-za-izgrazhdane-na-vodoprovod-po-ul-samokovsko-shose.html", "text": "Въвежда се временна организация на движението за изграждане на водопровод по ул. „Самоковско шосе\", съобщиха от пресцентъра на Столична община. Забранява се влизането на пътни превозни средства по ул. „Самоковско шосе” (път II-82) между ул. „Елин Пелин“ и моста над река Бистрица, като СМР се изпълняват на 6 етапа, както следва: \r\n1.1. Етап 1 - от 12 април до 13 април и на 16 април – затваря се лявото платно за движение на ул. „Самоковско шосе” (път II-82), от км 82+687 до км 82+760. Движението се осъществява в дясното платно, чрез пропускане с подвижна светофарна уредба. \r\n1.2. Етап 2 - от 17 април до 19 април - затваря се лявото платно за движение на ул. „Самоковско шосе” (път II-82), от км 82+614 до км 82+687. Движението се осъществява в дясното платно, чрез пропускане с подвижна светофарна уредба. \r\n1.3. Етап 3 - на 20 април - затваря се крайна лява лента от лявото платно за движение на ул. „Самоковско шосе” (път II-82), от км 82+571 до км 82+614. Движението в лявото платно протича в една лента, а дясното платно не се засяга. \r\n1.4. Етап 4 - от 23 април до 30 април – затваря се лявото платно за движение на ул. „Самоковско шосе” (път II-82), от км 82+542 до км 82+571. Движението се осъществява в дясното платно, което се разделя по една лента за всяка посока, в участъка от км 82+371 до км 82+571. \r\n1.5. Етап 5 (вкл. и за възстановяване на настилки) - от 08:00 ч. на 2 май до 17:00 ч. на 2 май – затваря се участък с дължина 40 м на лявото платно на ул. „Самоковско шосе” (път II-82), за пресичане при км 82+661. Движението се осъществява в дясното платно. \r\n1.6. Етап 6 (вкл. и за възстановяване на настилки) - от 08:00 ч. на 3 май до 17:00 ч. на 4 май – затваря участък с дължина 25 м на дясното платно на ул. „Самоковско шосе” (път II-82), за пресичане при км 82+661. Движението се осъществява в лявото платно. \r\nЗа възстановяване на пътната настилка - от 08:00 ч. на 8 май до 17:00 ч. на 8 май  – се затваря лявото платно за движение на ул. „Самоковско шосе” (път II-82), от км 82+542 до км 82+571. Движението се осъществява в дясното платно, което се разделя по една лента за всяка посока, в участъка от км 82+371 до км 82+571. \r\nОт 08:00 ч. на 9 май до 17:00 ч. на 9 май – се затваря крайна лява лента от лявото платно за движение на ул. „Самоковско шосе” (път II-82), от км 82+571 до км 82+614. Движението в лявото платно протича в една лента, а дясното платно не се засяга. \r\nЗа възстановяване на пътната настилка от 08:00 ч. на 10 май до 17:00 ч. на 10 май се затваря лявото платно за движение на ул. „Самоковско шосе” (път II-82), от км 82+614 до км 82+687. Движението се осъществява в дясното платно. \r\nОт 08:00 ч. на 11 май до 17:00 ч. на 11 май се затваря лявото платно за движение на ул. „Самоковско шосе” (път II-82), от км 82+687 до км 82+760. Движението се осъществява в дясното платно. \r\nЗа периода от 23 април до 24.00 часа на 27 април  временно се измества автобусна спирка по маршрута на автобусни линии №№ 1, 3, 4 и 1К с код 1243 „Кв. Панчарево“ на ул. „Самоковско шосе\", с 50 метра назад, в посока ул. „Елин Пелин“.", "date": "2018.04.11", "title": "София: Въвежда се временна организация на движението за изграждане на водопровод по ул. „Самоковско шосе\""}
{"url": "http://www.focus-news.net/news/2018/04/11/2510049/petar-prespansko-pelagoniyski-zadarzhaha-me-po-pogreshka-na-letishteto-v-skopie-posle-mi-se-izviniha.html", "text": "Предстоятелят на Преспанско-Пелагонийска епархия – Петър, е бил задържан на международното летище в Скопие по искане на икономическа полиция, съобщава македонският „Фокус“, като се позовава на добре информирани източници.\r\nИнцидентът се е случил преди обед в сряда, 11 април, когато Петър Преспанско-Пелагонийски се е готвил да отпътува за Австралия. Духовникът потвърди пред изданието, че е бил задържан за разговор от финансовата полиция. „Задържаха ме на летището, но бе станала грешка. Когато разбраха какво са направили, ми се извиниха – и аз едва сега пътувам“, обясни Петър.Тереза Герова", "date": "2018.04.11", "title": "Петър Преспанско-Пелагонийски: Задържаха ме по погрешка на летището в Скопие, после ми се извиниха"}
{"url": "http://www.focus-news.net/news/2018/04/11/2510046/futbol-levski-pobedi-tsska-s-20-v-mach-za-kupata.html", "text": "Левски победи ЦСКА с 2:0 в първи полуфинален мач за Купата на България. На стадион „Васил Левски“ головете за условните домакини в този мач отбеляза Серджио Буш в 7-ата и 46-ата минута, като и двата пъти подаването направи Габриел Обертан.\r\nЦСКА игра без наказаните Жеферсон, Манолев и голмайстора Каранга, както и контузените Десподов, Барт и Китанов. Реваншът е на 25-и април.\r\nВ другия полуфинал, игран вчера в Пловдив, Ботев победи Славия с 2:1.", "date": "2018.04.11", "title": "Футбол: Левски победи ЦСКА с 2:0 в мач за Купата"}
{"url": "http://www.focus-news.net/news/2018/04/11/2510052/smolyan-v-grada-shte-bade-otkrita-gostuvashta-izlozhba-polsha-strana-na-zabelezhitelnosti-vklyucheni-v-spisaka-na-svetovnoto-kulturno-nasledstvo-na-yunesko.html", "text": "На 16 април от 17.00 часа в залите на РИМ „Стою Шишков“ – Смолян ще бъде открита гостуващата изложба на Полски институт – София „Полша – страна на забележителности, включени в Списъка на световното културно наследство на ЮНЕСКО“. Изложбата е посветена на 18 април – Международен ден за опазване на паметниците на културата. Това съобщиха от Регионалния исторически музей в Смолян.\r\nПолша предлага удивителни срещи с уникални исторически и природни богатства. Страната се слави с четиринадесет от близо хилядата забележителности, включени в Списъка на световното културно и природно наследство на ЮНЕСКО.\r\nПолша се гордее с историческите централни квартали на Краков и Торун, както и със Стария град на Варшава. Столицата на Полша впечатлява експертите на ЮНЕСКО с извършените възстановителни работи без прецедент в историята на човечеството. Полша е привлекателна и със забележителните си природни обекти, градини и дървени църкви – свидетелства за изкуството на старите майстори-занаятчии и с религиозните си обекти, в които продължава да кипи живот. Свое място в Списъка има и зловещият паметник от миналото, споменът за което ни преследва и до днес – нацисткият концентрационен лагер на смъртта Аушвиц-Биркенау (1940 – 1945 г.).\r\nИзложбата ще открие директорът на Полския институт в София Ярослав Годун. Тя ще може да бъде посетена от жителите и гостите на Смолян в периода от 16 април до 11 май 2018 г.", "date": "2018.04.11", "title": "Смолян: В града ще бъде открита гостуваща изложба „Полша – страна на забележителности, включени в списъка на световното културно наследство на ЮНЕСКО“"}
{"url": "http://www.focus-news.net/news/2018/04/11/2510050/monografiya-na-prepodavatel-ot-yuzu-neofit-rilski-be-predstavena-v-makedoniya.html", "text": "В Международния славянски университет „Гаврило Романович Державин“ в Свети Никола, Република Македония бе представена монографията „Организационна култура и мотивация на персонала – теоретични основи и добри практики“. Това съобщиха от пресцентъра на висшето учебно заведение. Нейни автори са зам.-деканът на Правно-историческия факултет към ЮЗУ „Неофит Рилски“ – доц. д-р Валентин Василев и зам.-деканът на Факултета по правни науки към Международния славянски университет – доц. д-р Иван Ефремовски. Разработката беше издадена на български език през 2017 г., а настоящото издание е превод на оригинала на македонски език и е първият подобен текст, превеждан в Македония с образователна цел. Трудът на авторите е утвърден с решение на Академичното ръководство на македонското висше училище като задължително учебно пособие в специалностите „Право“ и „Публична администрация“ на Международния славянски университет. На представянето на книгата присъстваха академичното ръководство на университета, преподаватели, студенти, общественици, ръководители и експерти от общински структури от България и Македония. Доц. Ефремовски в експозето си представи основните акценти на разработката и приносните й моменти за теорията в областта на управлението, а доц. Василев от своя страна, насочи вниманието на гостите към практическата стойност на разработката и нейните позитивни потенциални приложения в работата на публичната администрация. Рецензентите проф. Илиевски и проф. Мирасчиева запознаха присъстващите с основни моменти от своите аналитични оценки. В края на презентацията авторите дадоха заявка за нови бъдещи разработки в областта на управлението на човешките ресурси в публичната сфера, които да бъдат от полза както на студентите в България и Македония, така и на специалистите в публичната и бизнес администрация.", "date": "2018.04.11", "title": "Монография на преподавател от ЮЗУ „Неофит Рилски“ бе представена в Македония"}
{"url": "http://www.focus-news.net/news/2018/04/11/2510074/reuters-velikobritaniya-izprashta-podvodnitsi-kam-siriya.html", "text": "Британският министър-председател Тереза Мей е издала заповед за изпращане на британски подводници в ракетен обхват към Сирия и установяване на готовност за ракетни удари срещу сирийската армия, съобщава “Daily Telegraph”, цитиран от Reuters.\r\nМей не е взела крайно решение за това дали Великобритания ще се включи в евентуални военни удари от САЩ и Франция, но иска да може да действа бързо и адекватно, пише още британският вестник. Йонислав Дочев", "date": "2018.04.11", "title": "Reuters: Великобритания изпраща подводници към Сирия"}
{"url": "http://www.focus-news.net/news/2018/04/11/2510054/stara-zagora-profesionalnata-gimnaziya-po-transport-i-transporten-menidzhmant-v-kazanlak-be-domakin-na-olimpiyska-konferentsiya.html", "text": "Професионалната гимназия по транспорт и транспортен мениджмънт в Казанлък бе домакин на Олимпийска конференция, предаде кореспондент на Радио „Фокус“. Конференцията бе организирана по повод 95 години от създаването на Българския олимпийски комитет и половин година от създаването на Олимпийски клуб в гимназията. Учредители на клуба са Български олимпийски комитет и Национална спортна академия. \r\nПо време на конференцията бе изнесена презентация за дейността на Олимпийския клуб в ПГ по транспорт и транспортен мениджмънт. Символично олимпизмът бе предаден от ученици на гимназията на деца от Детска градина „ Мечо Пух“, които получиха и сертификат за участие в конференцията.\r\nСред гостите на събитието бяха генералният секретар на Българския олимпийски комитет Белчо Горанов, проф. Лозан Митев от Национална спортна академия, представители на спортни клубове в Казанлък, спортисти.\r\nСлавяна ГАЙДАРОВА", "date": "2018.04.11", "title": "Стара Загора: Професионалната гимназия по транспорт и транспортен мениджмънт в Казанлък бе домакин на Олимпийска конференция"}
{"url": "http://www.focus-news.net/news/2018/04/11/2509849/zhivot-bez-nasilie-i-deinstitutsionalizatsiya-sa-aktsentite-v-natsionalnata-programa-za-zakrila-na-deteto-za-2018-g.html", "text": "Правителството прие Националната програма за закрила на детето за 2018 г. Тя включва мерки за осигуряване правото на децата на достъп до здравеопазване, качествено образование, мерки за намаляване на детската бедност и създаване на условия за социално включване на децата. Това съобщиха от правителствената информационна служба.\r\nПрограмата съдържа 10 приоритетни области на интервенция, които имат за дел да осигурят благосъстоянието и гарантирането на правата на децата. Акцент е поставен на две от тях – гарантиране правото на децата на живот без насилие и продължаването на процеса на деинституционализация. Предвиждат се мерки за осигуряване на условия за заетост на безработни родители с малки деца, развитие на социалните услуги за деца и подобряване на качеството и ефективността им, анализ и предложения за промени в политиките за деца, настанени извън семействата, закриване на специализирани институции за деца и предоставяне на нови социални услуги. По отношение превенцията срещу насилието са заложени информационни кампании по различни канали, работа за повишаване на знанието на децата за правата им, обучение на служители по проблемите на агресията, прилагане на мерки срещу проявите на тормоз в училище, срещу сексуалната злоупотреба с деца, по отношение на деца, жертви на трафик и др. Съществено място е отделено на мерките за превенция и защита на децата в дигиталната среда срещу посегателства в интернет пространството. Заложени са и конкретни дейности за мониторинг и подобряване на работата на системата за закрила на детето.", "date": "2018.04.11", "title": "Живот без насилие и деинституционализация са акцентите в Националната програма за закрила на детето за 2018 г."}
{"url": "http://www.focus-news.net/news/2018/04/11/2509819/bchk-shte-razdava-hrani-po-operativnata-programa-za-hrani-iili-osnovno-materialno-podpomagane-do-4-may.html", "text": "Българският Червен кръст (БЧК) призовава правоимащите лица по „Оперативната програма за храни и/или основно материално подпомагане“ на ЕС да посетят раздавателните пунктовете на организацията, за да получат срещу подпис и документ за самоличност полагащите им се хранителни продукти. Това съобщиха от пресцентъра на БЧК. Графикът за раздаване на продуктите в цялата страна е публикуван на интернет страниците на БЧК /www.redcross.bg/, на АСП /www.asp.government.bg/ и в регионалните офиси на БЧК. Раздаването ще продължи до 4 май 2018 г. На включените в списъците на АСП се полагат по 16,320 кг от 7 вида храни: леща – 7 кг; рибни консерви – 1,120 кг; грах – 3,200 кг; лютеница – 2 кг; доматено пюре – 0,800 кг; бисквити – 1,200 кг и  мед – 1 кг . \r\nПраво на тази помощ имат:\r\n-\tЛица и семейства, подпомагани с целеви помощи за отопление през  отоплителен сезон 2015/2016г.; \r\n-\tмайки (осиновителки), които са получавали месечни помощи за отглеждане на дете до навършване на една година по реда на чл. 8, ал. 1 от Закона за семейните помощи за деца (ЗСПД) към м. октомври 2016 г.;\r\n-\tлица и семейства, получили еднократна целева помощ за ученици, записани в първи клас по чл. 10а от Закона за семейните помощи за деца (ЗСПД) за учебната 2016/2017 г.;\r\n-\tлица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства по реда и условията на Правилника за прилагане на Закона за закрила на детето (ППЗЗД) към м.октомври 2016 г.; \r\n-\tлица и семейства, инцидентно пострадали при бедствия и аварии при форсмажорни обстоятелства, подпомогнати с еднократна помощ по реда на чл. 16 от Правилника за прилагане на Закона за социално подпомагане (ППЗСП), въз основа на установеното индивидуално ниво на материално лишение към м. октомври 2016 г.;\r\n-\tЛица с установени 90 % трайни увреждания с чужда помощ, получили интеграционни добавки по реда на Закона за интеграция на хората с увреждания (ЗИХУ), които имат личен доход до 314 лв. към м. февруари 2017 г.;\r\n-\tЛица получили месечни помощи за отглеждане на дете с трайно увреждане, по реда на чл.8д от Закона за семейните помощи за деца (ЗСПД), към месец февруари 2017 г.  \r\nДопълнителна информация гражданите могат да получат в областните и столичната организации на БЧК.", "date": "2018.04.11", "title": "БЧК ще раздава храни по „Оперативната програма за храни и/или основно материално подпомагане“ до 4 май"}
{"url": "http://www.focus-news.net/news/2018/04/11/2510056/kommersant-vladimir-putin-prizova-izraelskiya-premier-da-se-vazdarzha-ot-vsyakakvi-deystviya-destabilizirashti-situatsiyata-v-siriya.html", "text": "Държавният глава на Руската федерация Владимир Путин е обсъдил с израелския министър-председател Бенямин Нетаняху ситуацията в Сирия. Повод за телефонния разговор между двамата лидери е ракетният удар срещу сирийската база Т-4 в провинция Хомс, съобщава руският вестник „Коммерсант“, като се позовава на съобщение от пресслужбата на Кремъл.\r\nВ рамките на разговора Путин е призовал израелския премиер страната му да се „въздържа от всякакви действия, още повече дестабилизиращи ситуацията в Сирия и представляващи заплаха за нейната сигурност“. Руският президент също е „подчертал принципната важност на зачитането на суверенитета на Сирия“.\r\nВъв връзка с отбелязването на Международния възпоменателен ден на Холокоста (12 април) Путин и Нетаняху са подчертали недопустимостта от опитите за фалшификация на историята и преразглеждане на резултатите от Втората световна война. Двете страни са се договорили и за продължаване на контактите. Разговорът се е състоял по инициатива на Израел, подчертават от Кремъл. \r\nСлед ракетната атака срещу сирийската база от Министерството на отбраната в Москва разпространиха информация, че два самолета F-16 на Военновъздушните сили на Израел са нанесли удар с управляеми ракети по сирийската база в провинция Хомс. \r\n„На 9 април между 3:25 и 3:53 часа (московско време) два самолета F-16 на ВВС на Израел, без да навлизат във въздушното пространство на Сирия, от територията на Ливан, са нанесли удари с управляеми ракети по летище Т-4. Подразделение на ПВО на Въоръжените сили на Сирия са унищожили пет ракети“, уточниха от военното ведомство в Москва.\r\nИзраел обаче не потвърди информацията. Тереза Герова", "date": "2018.04.11", "title": "„Коммерсант“: Владимир Путин призова израелския премиер да се „въздържа от всякакви действия, дестабилизиращи ситуацията в Сирия“"}
{"url": "http://www.focus-news.net/news/2018/04/11/2509850/sayuzat-na-invalidite-v-balgariya-i-asotsiatsiyata-na-roditelite-na-detsa-s-uvreden-sluh-sa-priznati-za-natsionalno-predstavitelni-organizatsii-za-horata-s-uvrezhdaniya.html", "text": "Правителството прие решения за признаване на сдруженията „Съюз на инвалидите в България“ и „Асоциация на родителите на деца с увреден слух“ за представителни организации на национално равнище в Националния съвет за интеграция на хората с увреждания за срок от три години. Това съобщиха от правителствената информационна служба.\r\nЦелите и дейността на сдруженията са свързани с подобряване начина на живот и социалното включване на хората с увреждания в обществото. Съюзът и Асоциацията отговарят и на критериите за членство в Националния съвет, който е консултативен орган към правителството. Съветът изразява становища по нормативни и стратегически документи, с което допринася за изпълнението на държавната политика за интеграция на хората с увреждания и за усъвършенстване на нормативната база.", "date": "2018.04.11", "title": "Съюзът на инвалидите в България и Асоциацията на родителите на деца с увреден слух са признати за национално представителни организации за хората с увреждания"}
{"url": "http://www.focus-news.net/news/2018/04/11/2510055/devetima-futbolni-fenove-sa-zadarzhani-predi-po-vreme-i-sled-derbito-levski-tsska.html", "text": "Деветима футболни фенове са задържани преди, по време и след дербито „Левски“ - ЦСКА, съобщиха от пресцентъра на МВР. В резултат на предприетата от ръководството на СДВР организация, не са регистрирани напрежение и по-сериозни инциденти по време на днешната футболна среща между отборите на ЦСКА и „Левски“, играна на Националния стадион „Васил Левски”. Не бяха допуснати нарушения на обществения ред и в столицата. \r\nСтоличната полиция предприе всички необходими мерки за обезпечаване реда и сигурността на гражданите. Посетителите на спортното събитие бяха проверявани на изградените в района на стадиона контролно-пропускателни пунктове, където преди началото на мача бяха задържани 8 лица – 5-ма от тях с наркотици, а 3-ма – със забранени предмети (маски и пиротехнически средства). Още 29-ма, във видимо нетрезво състояние, не са били допуснати да влязат на територията на стадиона. \r\nСлед приключване на футболната среща, в района на метростанция в „Люлин“, 18-годишен фен е счупил билборд и се е наранил. Оказана му е медицинска помощ и е задържан в районното управление с полицейска мярка до 24 часа.", "date": "2018.04.11", "title": "Деветима футболни фенове са задържани преди, по време и след дербито „Левски“ - ЦСКА"}
{"url": "http://www.focus-news.net/news/2018/04/11/2509784/veliko-tarnovo-s-11-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 11 см се е повишило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 662 см, а температурата на водата 12 градуса. Слънчево ще е времето над българския участък на Дунав днес. Временни увеличения на облачността ще има на изток, но валежи са малко вероятни.  Ще духа слаб до умерен югоизточен вятър. Ще се задържи топло, с максимални температури между 21° и 24°.", "date": "2018.04.11", "title": "Велико Търново: С 11 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/04/11/2510053/alsat-m-makedoniya-nikos-kodzias-i-nikola-dimitrov-provezhdat-rabotna-vecherya-ofitsialnata-sreshta-za-razgovori-shte-se-sastoi-v-chetvartak.html", "text": "Министърът на външните работи на Гърция и Никос Кодзиас и македонският му колега Никола Димитров провеждат работна вечеря в Охрид, където първият дипломат на Атина пристигна в следобедните часове, предава скопският телевизионен канал „Алсат-М“ .\r\nОфициалната среща между двамата министри е насочена за 9:00 часа (местно време) в четвъртък. Очакванията са, че разговорите помежду им може да доведат до приближаване на позициите на Атина и Скопие за разрешаване на спора за името. Тереза Герова", "date": "2018.04.11", "title": "„Алсат-М“ (Македония): Никос Кодзиас и Никола Димитров провеждат работна вечеря, официалната среща за разговори ще се състои в четвъртък"}
{"url": "http://www.focus-news.net/news/2018/04/11/2509676/predstoyashti-sabitiya-v-stranata-za-11-april-agentsiya-fokus.html", "text": "***\r\nОт 09.30 часа, пред вход А6 на Националния дворец на културата, министърът за Българското председателство на Съвета на ЕС Лиляна Павлова, кметът на София Йорданка Фандъкова и посланикът на Нидерландия в България  Беа тен Тъшър ще открият цветна мозайка, изобразяваща логото на Българското председателство на Европейския съюз. \r\n***\r\nОт 10.00 часа в сградата на Министерски съвет ще се проведе редовното правителствено заседание. \r\n***\r\nОт 10.30 часа министърът на околната среда и водите Нено Димов ще открие в НДК вторият ден от Неформалния съвет по околна среда и води.\r\n***\r\nОт 11.30 часа, в зала 6 на НДК, Министър Лиляна Павлова ще представи постигнатото през първата половина на Българско председателство на Съвета на ЕС. \r\n***\r\nОт 13.00 часа в Интер Експо Център министърът на енергетиката Теменужка Петкова ще открие конференцията „Чиста енергия и индустриална конкурентоспособност за устойчиво развитие – Кохезия, конкурентоспособност и сигурност на доставките“.\r\n***\r\nОт 13.00 часа в Министерството на правосъдието министър Цецка Цачева ще проведе среща със синдикалните организации във връзка с окончателното разпределение на отпуснатите от правителството допълнителни 15 млн. лв. за възнаграждения на служителите в Главна дирекция „Изпълнение на наказанията“ и Главна дирекция „Охрана“.\r\n***\r\nОт 09.00 часа в Интер Експо Център ще се проведе конференция за криптовалути и дигитални финанси The Crypto CONF 2018.\r\n***\r\nОт 10.00 часа Началникът на отбраната генерал-лейтенант Андрей Боцев и заместник-министърът на отбраната Атанас Запрянов ще участват в годишната международна научна конференция на Военна академия „Г. С. Раковски”. Темата на научния форум тази година е „Предизвикателства пред ЕС и НАТО в контекста на радикализацията, тероризма и миграцията”.  \r\n***\r\nОт 10.00 часа в Галерия „Алма Матер“ ще бъде открита изложба по повод трите значими юбилея, които българската географска общност ще отбележи през 2018 г. \r\n***\r\nОт 10.00 часа III състав на Софийски градски съд ще проведе съдебно заседание по делото срещу Румен С., Младен П., Дейвид Г. и Петър И., обвинени в организиране и ръководене на организирана престъпна група. \r\n***\r\nОт 10.30 часа в залата на хотел „България“ председателят на Движение „Възраждане“ Костадин Костадинов ще даде пресконференция във връзка със задържането на добричлията Желяз Андреев и искането за екстрадирането му в САЩ. \r\n***\r\nОт 10.30 часа пред сградата на Министерството на земеделието, храните и горите ще се проведе фермерски фестивал под надслов „От фермата до висшата кулинария“.\r\n***\r\nОт 11.00 часа във Второ студио на БНР ще се състои пресконференция, посветена на 49-я конкурс за нова българска поп и рок песен „Пролет 2018“.\r\n***\r\nОт 11.00 пред Министерски съвет ще се проведе национален протест на хората с увреждания, които настояват за справедлива реформа. \r\n***\r\nОт 11.00 часа в Инфоцентър София2018 ще се проведе пресконференция за предстоящия Международен турнир по баскетбол за девойки в памет на легендарната българска спортистка „Ваня Войнова“.\r\n***\r\nОт 11.00 часа в зала 2 в Националния дом на науката и техниката (ул. „Г. С. Раковски“ №108) Министерство на правосъдието организира встъпителна пресконференция по проект „Реализиране на Централизирана автоматизирана информационна система „Съдебен статус“, финансиран от Оперативна Програма „Добро управление”, чрез Европейския социален фонд.\r\n***\r\nОт 12.00 часа Улицата на занаятите „Песента на колелетата“ ще приюти един от най-атрактивните български занаяти – майсторството на народния музикален инструмент гайда. Демонстрацията ще бъде направена от майстора на автентични български музикални инструменти от Пловдив – Пламен Петракиев, под вълшебните звуци на гайдарския състав „Петко Войвода“.\r\n***\r\nОт 12.00 часа в Столична библиотека с документална изложба от фондовете на библиотеката „Фолклорен летопис на София“ и с изпълнения на популярната вокална формация „Светоглас” ще бъде открита инициативата „Дни на нематериалното културно наследство”. \r\n***\r\nОт 13.30 часа в заседателната зала в сградата на ВСС (ул. „Екзарх Йосиф“ 12) ще се проведе редовното заседание на Прокурорската колегия на Съвета. \r\n***\r\nОт 16.30 часа в зала „София Гранд” на хотел „Маринела” ще се проведе Годишното общо събрание на членовете на Конфедерацията на работодателите и индустриалците в България – КРИБ. \r\n***\r\nОт 18.00 часа лидерът на БСП - София Калоян Паргов и членовете на Изпълнителното бюро на Градския съвет на столичните социалисти ще присъстват на церемонията за отбелязване на Йом Ашоа - Ден в памет жертвите на Холокоста и падналите герои и на 73-ата годишнина от освобождаването на концентрациония лагер Бухенвалд, организирани от ОЕБ \"Шалом\". Събитието ще се проведе в зала „Йерусалим“ на Еврейския културен дом (бул. „Александър Стамболийски“ №50).\r\n***\r\nОт 18.00 часа в Галерията на Съюза на българските художници ще  бъде открит Шестият национален конкурс „Алианц България“ за живопис, скулптура и графика.\r\n***\r\nОт 19.00 часа в арт депо „Червената точка“ ще бъде открита традиционната вече годишна изложба на арт групата ПРИНТ НЕСТ. Обединяващата тема тази година е FOOTloose  (в превод – необвързан, свободен).\r\n***\r\nОт 15.30 часа в Културен център „Морско казино“ за втора година ще се проведе викторина по английски език за учениците от първи клас в града.\r\n***\r\nОт 17.00 часа на ул. „Александровска“ на парковото пространство до Часовника потомци на спасени евреи ще издигнат в Бургас мемориал на благодарността в памет на достойните жители на града.\r\n***\r\nОт 18.00 часа в зала „Георги Баев“ на Културен център „Морско казино“ ще бъде представена книгата „75 години – незабравените лица на спасението“. В презентацията ще участват д-р Максим Бенвенисти, представители на Организацията на евреите в България „Шалом“ и фондация „Цедака“.\r\n***\r\nОт 19.00 часа в Културен дом на нефтохимика ще се проведе благотворителният концерт „Да подарим Надежда на Таня“ кауза в подкрепа на младата Таня, която страда от детска церебрална парализа.\r\n*** \r\nОт 19.00 часа в театралния салон на НЧ „Надежда 1869“ ще се проведе гостуване на драматичен театър Плевен „Любовта това съм аз” от Себастиен Тиери. \r\n*** \r\nОт 19.00 часа в Клуб 7 ще се проведе среща с художника Емил Калоянов.\r\n***\r\nОт 10.00 часа в Конферентната зала на Общински съвет-Враца, ще се проведе процедура чрез публично състезание за възлагане на обществена поръчка с предмет: „Доставка на декоративна растителност и цветя за нуждите на ОП „БКС” гр. Враца.\r\n***\r\nОт 17.00 часа в залата за временни и гостуващи изложби при РИМ-Враца ще бъда открита „Постъпления в РИМ-Враца“  - Традиционна изложба през 2017г.\r\n***\r\nОт 18.00 часа в голямата зала на Младежки дом ще бъде представена новата книга на Яна Кременска „Напук на сезона“.\r\n***\r\nОт 11.00 часа Окръжната прокуратура в Добрич ще внесе в Добричкия окръжен съд искане за временното задържане на Желяз А. за срок до 60 дни.29-годишният мъж е издирван със заповед за арест, издадена от Областния съд на Южен окръг на Флорида, САЩ, по две обвинения -  за измама към държавата и експорт на стоки без лиценз. \r\n***\r\nОт 11.30 часа в Народно читалище „Йордан Йовков“ ще се проведе презентация на Великденски обичаи. \r\n***\r\nОт 17.30 часа в присъствие на гражданите ще бъде открит първият саниран жилищен блок по \r\nНационалната програма за енергийна ефективност на многофамилни жилищни сгради – бл.36 в кв. „Дружба“.\r\n*** \r\nОт 9.30 часа Окръжен съд – Пазарджик ще заседава по делото срещу 14 обвиняеми за разпространение идеите на ИДИЛ.\r\n***\r\nОт 11.00 часа в Регионалния пресклуб на БТА ще се проведе пресконференция на Съюз на слепите в България - регион Плевен. \r\n***\r\nОт 9.00 часа в зала 2 на Окръжен съд ще се гледа делото срещу Илиян Р., обвинен в убийство \r\n***\r\nОт 10.00 часа ще се състои пресконференция в 4 корпус на ТУ - Пловдив, ул. \"Цанко Дюстабанов\" 25 Научна конференция на тема \"50 години безпилотна авиация в България\". Откриването е от 11.00 часа.\r\n***\r\nОт 10.30 часа в парк „Сърнена гора” в район Северен , заключен между улиците „Сърнена гора” №12,18 и „Златна панега” №12, ще започне изграждането на нова детска площадка.\r\n***\r\nОт 11.30 часа заместник-министърът на труда и социалната политика Зорница Русинова б ще се срещне с представители на бизнеса в града и областта, с които ще обсъдят темата „Бизнесът и работната сила – възможности за подкрепа”. След работната среща с представителите на  бизнеса, от 12.30 часа  заместник-министър Зорница Русинова ще даде пресконференция в Областна администрация Русе, Зала 1, пл. „Свобода“ № 6. \r\n***   \r\nОт 11.30 часа в спортен комплекс „Спорт Палас“ ще се състои  премиерата на филма „Острови на нормалността“ - описание на единствения по рода си в историята на българския спорт проект \" Скаут лига\". \r\n***   \r\nОт 18.00 часа в  зала „Сливен” Народно читалище „Зора 1860” организира представянето на продължението от поредицата на Георги Йорданов „Притаени мигове” - кн.2 „Откровения” . Събитието ще започне с кратък Великденски концерт на Смесен хор „Добри Чинтулов“. Входът е свободен.\r\n***\r\nОт 19.00 часа в салона на Държавен куклен театър – Сливен ще бъде представена премиерата на спектакъла „Красавицата и звяра“. \r\n***\r\nОт 11.00 часа в Регионалния пресклуб на БТА ще се проведе  пресконференция на директора на ТПП - Стара Загора Олег Стоилов, директора на РИО Татяна Димитрова и директора на Регионалната асоциация на ресторантьорите и хотелиерите Вени Асенова.\r\n***\r\nОт 18.30 часа в залата на Регионална библиотека „Захарий Княжески“ Благотворителен концерт-базар, чиято цел е набиране на средства за нашите „Детски читални на колела“. \r\n***\r\nОт 11.00 часа в зала 2 на Областна администрация Шумен ще се проведе заседание на  Областния съвет за намаляване риска от бедствия.\r\n***\r\nОт 13.30 часа  традиционната вече инициатива „Лесовъд за един ден“ ще се проведе пред Информационния център на Природен парк „Шуменско плато“ в местността Кьошковете.", "date": "2018.04.11", "title": "Предстоящи събития в страната за 11 април (Агенция „Фокус“)"}
{"url": "http://www.focus-news.net/news/2018/04/11/2509818/a1on-makedoniya-ramush-haradinay-prizova-albantsite-v-cherna-gora-da-podkrepyat-milo-dzhukanovich.html", "text": "Министър-председателят на Косово Рамуш Харадинай заяви, че албанците в Черна гора на президентските избори в страната трябва да се мобилизират и да гласуват за кандидата на управляващата Демократична партия на социалистите Мило Джуканович, предава скопският телевизионен канал „A1oN“.\r\nХарадинай заяви, че албанците в Черна гора имат стратегически партньор в лицето на ДПС и че това трябва на 15 април да  гласуват за Джуканович за президент на Черна гора.\r\nТой оцени, че Косово и Черна гора има приятелски отношения и изрази надежда, че Косово ще получи либерализиране на визовия режим най-късно до шест месеца. Виктор Турмаков", "date": "2018.04.11", "title": "„A1oN“ (Македония): Рамуш Харадинай призова албанците в Черна Гора да подкрепят Мило Джуканович"}
{"url": "http://www.focus-news.net/news/2018/04/11/2509679/afp-pone-20-dushi-zaginaha-v-braziliya-sled-opit-za-byagstvo-ot-zatvora.html", "text": "Поне 20 души загинаха във вторник след опит за бягство от затвор в северна Бразилия, подкрепен от въоръжена група отвън използваща експлозиви за разрушаване на една от стените, съобщават властите, предадено от AFP.\r\n„Опитът за бягство е подкрепен от изключително тежко въоръжена група. Според предварителна информация, затворниците също са притежавали оръжия в затвора“, заявиха от службата за сигурност на щата Пара. Смъртните случаи са в следствие на сблъсъци с полицията.Йонислав Дочев", "date": "2018.04.11", "title": "AFP: Поне 20 души загинаха в Бразилия след опит за бягство от затвора"}
{"url": "http://www.focus-news.net/news/2018/04/11/2509675/pregled-na-osnovnite-temi-v-svetovniya-pechat-agentsiya-fokus.html", "text": "Иранският външен министър Мохамад Джавад Зариф заяви, че САЩ си търсят повод да предприемат военни действия срещу сирийското правителство. Неговите думи са отговор на тези на президента на САЩ Доналд Тръмп, заявил, че САЩ ще предприемат мерки в отговор на възможното нападение с химическо оръжие в Източна Гута, пише   Tehran Times.\r\n„Иран има ясна позиция срещу химическото оръжие и осъжда употребата му“, заяви Зариф, опровергавайки обвиненията на САЩ, че Иран е съучастник в нападението. Същевременно той обвини САЩ, че прехвърлят терористи от „Ислямска държава“ в други региони, за да ги използват. \r\n„Подобна политика и последствията от нея може да бъде опасна за международния мир и сигурност, както и за самите САЩ“, предрече министърът.\r\n*** Сирийските правителствени сили са на високо равнище на готовност, след като президентът на САЩ Доналд Тръмп заплаши с военно действие заради възможната употреба на химическо оръжия в страната, пише  The Hill.\r\nЛивански политик, който има връзки със сирийското правителство заяви, че Сирия предприема предавателна подготовка, защото очаква ограничен удар от страна на САЩ. Сирийското правителство е поканило ОЗХО да посети страната и да провери дали наистина е имало химическото нападение в град Дума. \r\nПо-рано Тръмп отмени насроченото си посещение в Южна Америка, за да остане в САЩ, за да реши реакцията си спрямо случващото се.\r\n*** Френският министър-председател Едуар Филип заяви, че зверствата в Сирия трябва да бъдат посрещнати „със силна, обединена и целенасочена реакция“ от международната общност, пише Washington Post.\r\n„Съюзниците на режима имат силна отговорност за клането“, заяви Филип по време на реч пред долната камара на френския парламент.  Според него международното право „е било нарушено за пореден път“ в Сирия. Същевременно той не спомена възможността за военна намеса в страната. \r\nПрезидентът на САЩ Доналд Тръмп и френският му колега Еманюел Макрон са говорили два пъти по телефона за последните два дни, за да обсъдят въпросите, свързани със Сирия.\r\n***  Ударната група на американския самолетоносач „Хари Труман“ ще отплава в сряда, 11 март, от военноморската база в Норфолк в щата Вирджиния и ще бъде разположен района на Близкия изток и в Европа, пише  Stars and Stripes.\r\nСамолетоносачът ще бъде придружен от ракетния крайцер „Норманди“ и от ракетните ескадрени миноносци „Арли Бърк“, „Бълкели“, „Форест Шърман“ и „Фарагут“. Според официално заявление на американския флот по-късно към флотилията ще се присъединят разрушителите „Джейсън Дънам“ и „Силиван“. \r\nУдарната група, превозваща 6500 морящи, ще пътува заедно с германската фрегата „Хесен“ по време на първата част от мисията.", "date": "2018.04.11", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/04/11/2509682/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Разположеният в Брюксел европейски оператор za авиодвижение NMOC предупреди официално авиокомпаниите да преразгледат маршрутите на полетите си в Средиземно море, пише руското издание „Московский комсомолец“.\r\nВ съобщението на авиооператора се казва, че през следващите 72 часа е възможно да бъдат нанесени ракетни удари по Сирия и това се разглежда като заплаха за гражданската авиация.\r\nСред компаниите, които са получили предупреждение, има и такива от Русия и страните от Общността на независимите държави (ОНД).\r\n*** Руски бомбардировачи Су-24М в съпровод с изтребители  Су-30СМ са открили френска фрегата Д650, която се е присъединила към американския ескадрен миноносец „Доналд Кук“ в югоизточната част на средиземно море, пише руският вестник Взгляд.\r\nД650, след като над него прелитат руски самолети, се е присъединил към „Доналд Кук“ недалеч от крайбрежието на Сирия. Това е съобщено от иранския журналист Бабак Тагвай, който е публикувал и снимка на френския кораб, направена от самолет.\r\nПо-рано турските медии съобщиха, че руските военни самолети са прелетели най-малко четири пъти над американския ракетен ескадрен миноносец „Доналд Кук“, намиращ се в източната част на Средиземно море. Представители на Пентагона заявиха, че тези данни, са слухове.\r\nПо-рано Тагвай предупреди за вероятна атака по Сирия с ракети „Томахоук“ от борда на „Доналд Кук“. Президентът на САЩ Доналд Тръмп заяви на свой ред, че Вашингтон има много варианти за военни действия във връзка със ситуацията в Сирия. \r\n***Министърът на отбраната на Сърбия Александър Вулин не веднъж е казвал, че нивото на безработицата в Косово е най-високо в континентална Европа, че там се шири корупция и безнаказано етническо и религиозно насилие. В Косово се връщат най-голям брой терористи, воювали в Сирия и това носи заплаха за цяла Европа. Изглежда, че европейците вече са се примирили с това, че косовските престъпни кланове контролират напълно незаконния оборот на наркотиците и търговията с хора и оръжие, пише Константин Качалин в материал, публикуван от електронното издание на руското списание „Фонд за стратегическа кулутра“ , представен без редакторска намеса.\r\nОсвен това САЩ, Европейският съюз и НАТО правят всичко възможно, за да подтикнат Белград да признае независимостта на Косово. А от няколко години Прищина върви към създаване на собствени въоръжени сили, като неотдавна на Белград беше дадено да се разбере, че косовската армия ще бъде формирана по стандартите на НАТО. Сръбското ръководство е убедено, че това ще увеличи още повече взривоопасността на балканския регион. Към същата позиция се придържа и Москва.\r\nНа 4 април официалният представител на руското Министерство на външните работи Мария Захарова заяви: „Игнорирайки интересите на Белград и косовските сърби, косоварите активно се опитват да използват отсъствието на реален законов ред в страната и бездействието на международното присъствие – Силите за Косово и Мисията на ЕС в областта на върховенството на закона – за реализация на плановете си за трансформация на Силите за сигурност на Косово в пълноценни „въоръжени сили“ на страната. Това противоречи на положенията на рецолюция 1244 на Съвета за сигурност на ООН – основният документ по косовския въпрос. В пресата се появиха ясни сигнали за готовността на някои извънрегионални сили да окажат пълна подкрепа на това. В различни издания се публикуват заявления, конкретно на американския помощник държавнен секретар за Европа и Евразия Уес Мичъл, че ‚САЩ твърдо са подкрепяли и подкрепят процеса на преобразуване на Силите за сигурност на Косово и ще продължават да поддържат тази трансформация на всички нива‘. От което можем да предположим, че косовската армия ще бъде формирана по стандартите на НАТО. За тази цел са задействани ресурсите и потенциала на военната база на международното присъствие „Бондстийл“, която може да бъде разширена, използвайки като предлог влошената обстановка в региона. Подобно развитие явно не способства укрепването на мира в региона. Разчитаме, че всички страни в косовския въпрос ще потвърдят задълженията си и ще изпълнят стриктно резолюция 1244 на СС на ООН. Надяваме се, че натовският контингент ще действа в строго съответствие с мандата за обезпечаване на мира и стабилността в Косово, а няма да се занимава с оказване на поддръжка на една от страните в конфликта“.\r\nИ въпреки това, няма големи основания да се таят подобни надежди. Базата на САЩ в Косово -  „Бондстийл“, намираща се в близост до град Урошевац, постепенно се превръща в регионален упорен пункт на Въоръжените сили на САЩ и координационен център за поддръжка на американските военни обекти в района на източното Средиземноморие.\r\nВ изказването си по време на VII Московска конференция по международна сигурност, министърът на отбраната на Сърбия Александър Вулин отбеляза, че Белград ще продължи да охранява своите интереси. Конкретно, Сърбия ще се придържа към военен неутралитет. Сръбският военен министър подчерта: „Само независима политика, която не се диктува от друг, гарантира сигурността и развитието на нашата страна и народа ни. Никой не знае по-добре от Сърбия какво всъщност означава войната. Ние заплатихме скъпо за своята свобода. За война е достатъчна една страна, а за мир – най-малко две“.\r\nДокато беше в Москва, Вулин беше приет от руския си колега Сергей Шойгу. Пресслужбата на сръбското военно ведомство съобщи, че е обсъдена доставката в Сърбия на руски хеликоптери, танкове, БМП и друго въоръжение. Белград съобщи също, че е станало въпрос за продължаване на военното сътрудничество и по-нататъшно оборудване и модернизация на изтребителите МиГ-29, както и предоставянето на определени видове противовъздушно въоръжение.\r\nВ изказването си пред журналистите Вулин отбеляза, че Сърбия се стреми да оборудва по най-добрия начин своите въоръжени сили и успоредно с това подчерта, че „въоръжена Сърбия, означава миролюбива Сърбия, която ще е гарант на мира на Балканите“. В последно време Белград действително предприема усилия за укрепването на въоръжените си сили. През 2017 година Русия предаде на сърбите в качеството на военно-техническа помощ шест изтребителя. Според мнението на сръбски анализатори, в най-скоро време Вашингтон ще се постарае да направи всичко възможно, за да отслаби връзките между Сърбия и Русия и да преориентира вектора на външнополитическото развитие на Белград на Запад. Премиерът на Косово Рамуш Харадинай, след като разбра, че Москва и Белград вървят към все по-тясно сътрудничество във военната област, вече обвини Брюксел в бездействие.\r\nМинистърът на отбраната на Сърбия предупреди бившия терорист Харадинай, който Международния трибунал за бивша Югославия в Хага така и не се осмели да хвърли в затвора за военни престъпления: „В Косово повече никога няма да се повторят безнаказано мартенските погроми от 2004-а година. Няма да мине и схемата с изгонването на сърбите от Косово и Метохия по хърватския модел от 1995 година“. Тогава чуждестранни наемници и хърватски доброволци успяха да изгонят от Хърватия повече от 250 хиляди сърби. Самият Харадинай написа в автобиографическата си книга „Изповед за войната и свободата“: „Получих първата партия оръжия за Косово през 1991 година в Албания: ръчни гранати, пистолети... Проведохме много военни тренировки в Албания... беше предвидено прехвърляне на 50 хиляди бойци в Косово (...) Ние постоянно нападахме сръбските сили. Навсякъде. Ден и нощ. Без да се крием. Всеки ден убивахме сръбски полицаи“.\r\nА през 1999 година, когато авиацията на НАТО бомбардираше Югославия, Харадинай помагаше за насочването на бомбардировките. Ето един цитат от бившия терорист, а сега премиер на Косово: „Всички гледахме с възхищение първите (натовски) самолети и ракети. Тези мигове са незабравими“. Такива признания на един убиец и терорист говорят много. Сега Харадинай и неговите съучастници намериха покровители в лицето на Вашингтон и Брюксел.\r\nДиректорът на сръбската правителствена Канцелария за Косово и Метохия Марко Джурич, който бе демонстративно заловен на 26 март от косовския спецназ, по нареждане на премиера на страната, посрещна Великден (8 април) в сръбския православен манастир от XIV век Банска, недалеч от Косовска Митровица в Северно Косово...\r\nСърбия, заяви Марко Джурич, винаги ще бъде заедно със своя народ. „Ние знаем как да защитим сърбите в Косово и Метохия. Ние никога няма да позволим на никой да разруши това, което са създали нашите предци преди хиляда години“.\r\n***", "date": "2018.04.11", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2018/04/11/2509677/moskovskiy-komsomolets-preduprediha-aviokompaniite-za-vazmozhni-raketni-udari-v-siriya.html", "text": "Разположеният в Брюксел европейски оператор za авиодвижение NMOC предупреди официално авиокомпаниите да преразгледат маршрутите на полетите си в Средиземно море, пише руското издание „Московский комсомолец“.\r\nВ съобщението на авиооператора се казва, че през следващите 72 часа е възможно да бъдат нанесени ракетни удари по Сирия и това се разглежда като заплаха за гражданската авиация.\r\nСред компаниите, които са получили предупреждение, има и такива от Русия и страните от Общността на независимите държави (ОНД).\r\nПревод и редакция:", "date": "2018.04.11", "title": "„Московский комсомолец“: Предупредиха авиокомпаниите за възможни ракетни удари в Сирия"}
{"url": "http://www.focus-news.net/news/2018/04/11/2509680/na-neformalna-sreshta-ekoministrite-ot-es-otchetoha-neobhodimostta-ot-preminavane-ot-viziya-kam-realni-deystviya-za-podobryavane-kachestvoto-na-vazduha-obzor.html", "text": "На неформалната среща екоминистрите от ЕС отчетоха нуждата от преминаване от визия към реални действия за подобряване качеството на въздуха. Именно качеството на атмосферния въздух бе първата тема на първата сесия на Неформалния Съвет по околна среда, който е част от програмата на Българското председателство на Съвета на Европейски съюз. Събитието бе открито в НДК от домакина - министър Нено Димов. Според него ефективните действия за подобряване на качеството на въздуха изискват дълбоки промени както в политиките, така и в начина на живот и мислене. Министърът отчете, че са различни причините, водещи до проблемните нива за замърсяване на въздуха. След срещата министърът заяви, че мерките за подобряване качеството на въздуха не са унифицирани и това прави предизвикателството по-голямо. Той обърна внимание, че хората, общините, държавата и Европейската комисия са четирите нива за решаване на проблема с чистотата на въздуха. От своя страна еврокомисарят по околна среда, морско дело и рибарство Кармену Вела заяви, че ЕК прави много за подобряване качеството на въздуха. Комисарят посочи, че Комисията подкрепя държавите членки в постигането на стандартите в мерки не само дискусия и диалог, но и техническа помощ. Той обърна внимание, че ЕК оказва и финансова подкрепа по темата. \r\nВ началото на Неформалния Съвет по околна среда бе подписано програмно споразумение за новия програмен период по финансовия механизъм на Европейското икономическо пространство (ЕИП) между България и страните Исландия, Лихтенщайн и Норвегия. Това бе първото програмно споразумение между страната ни и страните донори. От българска страна споразумението подписа министърът на околната среда и водите Нено Димов, а от страните донори - държавният секретар на министерството по въпросите на климата и околната среда на Норвегия Атлъ Хамар. След подписването на документа министърът на околната среда и водите Нено Димов заяви, че това споразумение не е само правен акт, а израз на доверие между страните донори и МОСВ. Той отчете, че новата програма „Околна среда и изменение на климата“ цели чрез ресурса от 30,5 млн. лв. да изпълни мерки за управление на отпадъците. От своя страна Атлъ Хамар заяви, че 30% от безвъзмездната помощ по споразумението за новия програмен период е насочена към климата, околната среда и нисковъглеродните емисии. Част от програмата бе и откриването на кампанията „re НДК -Рециклирай! Културно е“, която е част от инициативата на МОСВ срещите и събитията в рамките на Председателството да се провеждат под мотото „без пластмасови продукти\". Със старта на кампанията бяха открити и три артинсталации, разположени в различни пространства на НДК, които са изработени от пластмасови отпадъци, получени на територията на сградата.\r\nДеница КИТАНОВА", "date": "2018.04.11", "title": "На неформална среща екоминистрите от ЕС отчетоха необходимостта от преминаване от визия към реални действия за подобряване качеството на въздуха (ОБЗОР)"}
{"url": "http://www.focus-news.net/news/2018/04/11/2509685/ministar-tsetska-tsacheva-shte-nastoyava-pravitelstvoto-da-otpusne-poveche-sredstva-za-pravosadnata-sistema-obzor.html", "text": "Министър Цецка Цачева ще настоява правителството да отпусне повече средства за правосъдната система. Това стана ясно след свиканото от нея национално съвещание с участието на всички началници на затвори в страната и с ръководството на ГД „Изпълнение на наказанията\". Предвидено е тези средства да бъдат разпределени в две посоки - за увеличаване на щатовете на надзирателите и по линия на надзорно-охранителните системи, които да са в тяхна помощ. \r\nРаботна група под ръководството на зам.-министъра проф. Николай Проданов и с участие на служители на Министерството на правосъдието, ГД „Изпълнение на наказанията\" и директори на някои от затворите в страната трябва да излезе с предложение как да се реорганизират щатовете и да се пренасочат към местата, където положението е по-тежко, като срокът за това е до края на април. Целта е да бъдат засилени онези възлови места, за които работната група прецени, че страдат от недостиг на личен състав.\r\nВтора работна група от ГД „Изпълнение на наказанията\" пък трябва да предложи как да се подобри охраната с технически средства като термокамери, заглушители и микроклетки. Ще се търсят варианти и за помощно-технически средства, които да бъдат в помощ на затворниците, така че да е по-безопасен трудът им. Предвижда се да се направи и пълен преглед на зоните за сигурност и на най-опасните затворници.\r\n„Един от източниците на средства за подобряване на политиките в правосъдната система е Норвежкият механизъм, като по него има предвидени 35 млн. лв. за изграждането на изцяло нов затвор в район „Кремиковци\" – имаме уточнен терен, създадени актове за държавна собственост и т.н. Предстои подписването на договора“, каза още министър Цачева. \r\nТя уточни, че разходът на държавата за един затворник възлиза на над 1000 лв. на месец, като в тази сума се включват пари за храна, дрехи, лекарства, осветление, отопление, вода и разходите, които се правят от държавата, за охрана на затворниците. „Правата на лишените от свобода като че ли са повече от задълженията им и това води до демотивация на служителите в затворите. За тази година остават още 245 незаети щатни бройки в затворите и мога категорично да заявя, че ако имаше до момента кандидати, досега местата щяха да са заети. Освен това не е тайна, че макар и спечелили конкурс, само след месец-два на работа основно млади хора напускат заради непривлекателния труд, който упражняват“, обясни Цачева и уточни, че едно е обаче това да се констатира, а друго е да се посочи необходимост от законова промяна – самият закон би могъл да направи трудът по-привлекателен. \"Ще изисквам от правителството повече средства за правосъдната система, защото в момента и човешкият, и надзорно-техническият фактор са тези, които биха могли да решат проблемите“, коментира още правосъдният министър.\r\nЦветилена СИМЕОНОВА", "date": "2018.04.11", "title": "Министър Цецка Цачева ще настоява правителството да отпусне повече средства за правосъдната система (ОБЗОР)"}
{"url": "http://www.focus-news.net/news/2018/04/11/2510051/gen-chavdar-chervenkov-dve-sa-osnovnite-strani-ot-koito-zavisi-razvoyat-na-sabitiyata-v-siriya-i-tova-sa-rusiya-i-sasht.html", "text": "Две са основните страни, от които зависи развоят на събитията в Сирия и това са Русия и САЩ. Това каза в интервю за предаването „Това е България“ на Радио \"Фокус\" Ген. Чавдар Червенков, ръководител на Военното разузнава (1991- 1993 год.) и по-късно министър на вътрешните работи в служебно правителство на Ренета Инджова. „Тръмп отправя призив към разоръжаване, не трябва да забравяме, че американският президент е известен със своята екстравагантност в това отношение. Припомням риториката му по отношение на Северна Корея и нейния лидер Ким Чен Ун. Тогава, от заплахи за ракетни удари, се стигна до среща. Така че се надявам и този път разумът да надделее и напрежението да се снижи. Трябва да се търсят и начини за решаване на конфликтите в Сирия, защото неговото продължаване води до негативни последствия“, каза ген. Червенков. Той допълни, че най-добрият вариант за поведението на България в ситуацията е да балансира и да изчака безспорни доказателства по случая с употребеното в град Дума химическо оръжие.", "date": "2018.04.11", "title": "Ген. Чавдар Червенков: Две са основните страни, от които зависи развоят на събитията в Сирия и това са Русия и САЩ"}
{"url": "http://www.focus-news.net/news/2018/04/11/2510042/sitel-makedoniya-opozitsiyata-obvinyava-upravlyavashtite-za-loshoto-sastoyanie-na-ikonomikata-a-vlastta-za-loshoto-desetiletie-na-vmro-dpmne.html", "text": "Критики към властта за неизпълнени обещания от предизборната програма и за влошаване на състоянието на икономиката отправиха депутатите от опозиционната ВМРО-ДПМНЕ в рамките на дебатите за вота за недоверие към правителството на Зоран Заев (СДСМ), отбелязва скопският телевизионен канал „Сител“.\r\nВлатко Горчев от ВМРО-ДПМНЕ разкритикува управляващите за това, че – съгласно думите му, опозицията й е отнето правото за внасяне на изменения като подчерта, че единствената работа, която правителството на Заев е свършило за една година на власт, е приемането на Закона за употребата на езиците.\r\nСпоред Горчев правителството няма положителни резултати в областта на икономиката, където всички показатели се влошават.\r\n„Ще пускате път, който е готов преди една година, няма да правите нов. Не е открита нито една фабрика, намалява се размера на заплатите и пенсиите”, подчерта Горчев.\r\nМинистърът на отбраната Радмила Шекеринска междувременно отбеляза, че новото правителство е започнало с 133 млн. eвро само за лихвени плащания от дългове, направени от предишното правителство.\r\n„Днес имаше много думи и никакви данни. Нямате нито една цифра, защото не можете да обясните на обществеността как очаквате правителство за по-малко от 10 месеца да направи това, което сте опропастили за повече от 11 години на власт”,  подчерта Шекеринска.\r\n„Сред много граждани, независимо за кого са гласували, дори и тези, които са гласували за нас, има огромно недоволство, което идва от това, че виждат десетина души, които са сложили подписа си в списъка за интерпелацията, а все още не са получили присъда за затвор, който са заслужили”, допълни министърът на отбраната на Македония. \r\nПодкрепа за правителството даде депутатът от Нова социалдемократическа партия (НСДП) Горан Мисовски, който прецени, че аргументите на ВМРО-ДПМНЕ за вот на недоверие към управляващите не са издържани. Мисовски посочи, че твърденията на ВМРО-ДПМНЕ, че правителството не изпълнява предизборни обещания, не са верни. Той подчерта, че ВМРО-ДПМНЕ и неговите кметове са оставили дългове от над 400 милиона евро, които сега трябва да бъдат върнати.Тереза Герова", "date": "2018.04.11", "title": "„Сител“ (Македония): Опозицията обвинява управляващите за лошото състояние на икономиката, а властта – за лошото десетилетие на ВМРО-ДПМНЕ"}
{"url": "http://www.focus-news.net/news/2018/04/11/2509688/reuters-sasht-vdigat-zabranata-za-patuvane-na-grazhdani-na-chad.html", "text": "Президентът на САЩ Доналд Тръмп вдигна забраната за пътуване на граждани на Чад във вторник, съобщава Reuters.\r\nТова се случва след 6-месечна проверка на американското правителство, което е намерило подобрения в стандартите за сигурност на африканската държава.\r\nАдминистрацията на Доналд Тръмп прибави Чад към списъка с държави със забрани за свободно пътуване към САЩ, след като правителството на африканската държава не успя да изпрати доказателства, че е взело адекватни мерки за сигурност, с които да предотврати влизането на терористи в САЩ.\r\nВ списъка със забрани за пътуване остават още 7 държави – Иран, Либия, Сирия, Йемен, Сомалия, Северна Корея и Венецуела.Йонислав Дочев", "date": "2018.04.11", "title": "Reuters: САЩ вдигат забраната за пътуване на граждани на Чад"}
{"url": "http://www.focus-news.net/news/2018/04/11/2509689/ministerstvo-na-zdraveopazvaneto-ottegli-promenite-za-meditsinskata-ekspertiza-protestat-na-horata-s-uvrezhdaniya-ostava-obzor.html", "text": "Организации на хората с увреждания се обявиха против внесените промени в Правилника и наредбата за медицинската експертиза. Те заявиха, че ще протестират пред Министерски съвет утре, с искане за справедлива реформа. Хората с увреждания настояват да отпаднат формулировката \"определяне на работоспособност\" и планираното разделяне на медицинската експертиза. Според тях въвеждането на оценка на работоспособността няма да доведе до разкриване на работни места за хора с увреждания, а до загуба на правото на инвалидна пенсия. Във въвеждането на оценка на работоспособността, те виждат единствено постигане на бюджетни икономии в НОИ. В отговор министърът на труда и социалната политика Бисер Петков опроверга твърдението, че промените ще доведат до отнемане на инвалидни пенсии. Той обясни, че въвеждането на системата за експертиза на работоспособността има за цел да подобри условията за реализация на хората с увреждания на пазара на труда. „Лице, което може да работи и което отговаря на условията за получаване на пенсия за инвалидност, няма да бъде лишено от възможността да я получава“, изтъкна той.\r\nСлед заявените намерения на хората с увреждания да протестират, от Министерството на здравеопазването обявиха, че изтеглят промените за медицинската експертиза. Решението идва след среща при премиера Бойко Борисов и по негово указание. Здравният министър Кирил Ананиев заяви, че целта на министерството е не да ощетява правата на инвалидите, а да въведе справедливост и завишен контрол. Да се повиши ефективността на разходване на средствата, а оттам обемът и качеството на медицинската експертиза. Социалният министър Бисер Петков допълни, че промените целят справедливо разпределяне на ресурса, насочен към хората с увреждания. Той уточни, че не се предвижда преосвидетелстване на хората с решения от ТЕЛК. Двамата министри ще се срещнат с представители на хората с увреждания. Бисер Петков - в четвъртък, а Кирил Ананиев - в петък. Въпреки изтеглянето на промените, национален протест на хората с увреждания ще има. Те ще протестират в сряда под прозорците на Министерски съвет от 11.00 часа. В протеста са заявили участие организации от цялата страна.\r\nБиляна ИВАНОВА", "date": "2018.04.11", "title": "Министерство на здравеопазването оттегли промените за медицинската експертиза, протестът на хората с увреждания остава (ОБЗОР)"}
{"url": "http://www.focus-news.net/news/2018/04/11/2509687/the-guardian-svetovnite-lideri-shte-propusnat-svatbata-na-prints-hari-i-megan-markal.html", "text": "Принц Хари и Меган Маркъл ще нарушат традицията за тяхната сватба, след като британски и чужди политици не са в списъка с поканените, пише британското електронно издание The Guardian.\r\nПрезидентът на САЩ Доналд Тръмп и неговият предшественик Барак Обама не са поканени на кралската сватба. Тереза Мей и други британски политици също се очаква да не присъстват.\r\nГоворител на двореца Кенсингтън заяви: „Беше взето решение, че официален списък с политически лидери – британски и чужди – не е задължителен за сватбата на Принц Хари и Госпожица Маркъл. Решението е консултирано с правителството на Нейно Величество и е взето от кралското семейство“.\r\n600-те госта на Принц Хари и Меган Маркъл се очаква да са хора, с които двамата младоженци имат директна връзка, което се смята като подходящо за кралската сватба.Йонислав Дочев", "date": "2018.04.11", "title": "The Guardian: Световните лидери ще пропуснат сватбата на принц Хари и Меган Маркъл"}
{"url": "http://www.focus-news.net/news/2018/04/11/2509691/pregled-na-osnovnite-temi-v-britanskiya-pechat-agentsiya-fokus.html", "text": "Председателят на Европейския съвет Доналд Туск заяви в реч произнесена в Дъблин, че излизането на Великобритания от Европейския отклонява вниманието му от концентриране в повече Европейска интеграция, вместо това оставяйки го да се „сблъсква с дезинтеграция“, пише британското издание Independent.\r\n„Не харесвам Брекзит. Всъщност това е омаловажаване на твърдението. Брекзит е един от най-тъжните моменти в европейската история на 21 век. Дори понякога съм разярен от това“, заяви Туск пред публика в университетското училище в Дъблин. Той добави още, че „тази година ще бъде предимно за Брекзит, за съжаление. Това означава, че вместо с повече интеграция, ще се занимавам с дезинтеграция.“\r\nВ последната си реч в Ирландия от началото на годината, Доналд Туск заяви, че не може да има напредък по други въпроси свързани с Брекзит, докато не се реши въпросът за ирландската граница. Великобритания и ЕС са заключени в интензивни преговори за ирландската граница, като ЕС се надява за прогрес към юни.\r\n*** Принц Хари и Меган Маркъл ще нарушат традицията за тяхната сватба, след като британски и чужди политици не са в списъка с поканените, пише британското електронно издание The Guardian.\r\nПрезидентът на САЩ Доналд Тръмп и неговият предшественик Барак Обама не са поканени на кралската сватба. Тереза Мей и други британски политици също се очаква да не присъстват.\r\nГоворител на двореца Кенсингтън заяви: „Беше взето решение, че официален списък с политически лидери – британски и чужди – не е задължителен за сватбата на Принц Хари и Госпожица Маркъл. Решението е консултирано с правителството на Нейно Величество и е взето от кралското семейство“.\r\n600-те госта на Принц Хари и Меган Маркъл се очаква да са хора, с които двамата младоженци имат директна връзка, което се смята като подходящо за кралската сватба.\r\n*** Китай се обяви против военна интервенция в Сирия и призова другите държави да не предприемат прибързани действия относно предполагаемата химическа атака в Дума, пише британският всекидневник The Daily Express.\r\nСАЩ не отхвърлиха варианта за военна интервенция в Сирия, което накара говорителят на външното министерство на Китай Гън Шуан да призове за спокойствие и въздържание, докато не се направи безпристрастно разследване върху предполагаемата химическа атака в Източна Гута.\r\nПо време на пресконференция във вторник Шуан заяви: „Преди да се направи независимо разследване, страните в конфликта не бива да предприемат прибързани мерки. Сирийският въпрос сега стои на решаващ кръстопът. Политическо решение на въпроса е единственият приложим начин за излизане от кризата, а военна намеса не би довела до никъде.“\r\nПостоянният представител на Китай в ООН У Хайтао заяви, че международната общност трябва да изчака фактите, които могат да „издържат изпита на историята“ преди да предприемат действия в отговор на предполагаемите атаки.", "date": "2018.04.11", "title": "Преглед на основните теми в британския печат (Агенция „Фокус“)"}
{"url": "http://www.focus-news.net/news/2018/04/11/2509693/tass-shest-dushi-zaginaha-pri-razbivane-na-helikopter-v-habarovsk.html", "text": "Според предварителна информация шест души са загинали след като хеликоптер се разбива в далекоизточния руски град Хабаровск, съобщава източник от спешните служби на града, цитиран от ТАСС.\r\n„Според предварителните информации на борда е имало шест души. Всички те са загинали“, съобщава източникът.\r\nТой заявил, че хеликоптерът се е запалил при удара.\r\nРайонът е отцепен.Йонислав Дочев", "date": "2018.04.11", "title": "ТАСС: Шест души загинаха при разбиване на хеликоптер в Хабаровск"}
{"url": "http://www.focus-news.net/news/2018/04/11/2509681/fond-za-strategicheska-kultura-rusiya-vaorazhena-sarbiya-e-garant-za-mira-na-balkanite.html", "text": "Министърът на отбраната на Сърбия Александър Вулин не веднъж е казвал, че нивото на безработицата в Косово е най-високо в континентална Европа, че там се шири корупция и безнаказано етническо и религиозно насилие. В Косово се връщат най-голям брой терористи, воювали в Сирия и това носи заплаха за цяла Европа. Изглежда, че европейците вече са се примирили с това, че косовските престъпни кланове контролират напълно незаконния оборот на наркотиците и търговията с хора и оръжие, пише Константин Качалин в материал, публикуван от електронното издание на руското списание „Фонд за стратегическа кулутра“ , представен без редакторска намеса.\r\nОсвен това САЩ, Европейският съюз и НАТО правят всичко възможно, за да подтикнат Белград да признае независимостта на Косово. А от няколко години Прищина върви към създаване на собствени въоръжени сили, като неотдавна на Белград беше дадено да се разбере, че косовската армия ще бъде формирана по стандартите на НАТО. Сръбското ръководство е убедено, че това ще увеличи още повече взривоопасността на балканския регион. Към същата позиция се придържа и Москва.\r\nНа 4 април официалният представител на руското Министерство на външните работи Мария Захарова заяви: „Игнорирайки интересите на Белград и косовските сърби, косоварите активно се опитват да използват отсъствието на реален законов ред в страната и бездействието на международното присъствие – Силите за Косово и Мисията на ЕС в областта на върховенството на закона – за реализация на плановете си за трансформация на Силите за сигурност на Косово в пълноценни „въоръжени сили“ на страната. Това противоречи на положенията на рецолюция 1244 на Съвета за сигурност на ООН – основният документ по косовския въпрос. В пресата се появиха ясни сигнали за готовността на някои извънрегионални сили да окажат пълна подкрепа на това. В различни издания се публикуват заявления, конкретно на американския помощник държавнен секретар за Европа и Евразия Уес Мичъл, че ‚САЩ твърдо са подкрепяли и подкрепят процеса на преобразуване на Силите за сигурност на Косово и ще продължават да поддържат тази трансформация на всички нива‘. От което можем да предположим, че косовската армия ще бъде формирана по стандартите на НАТО. За тази цел са задействани ресурсите и потенциала на военната база на международното присъствие „Бондстийл“, която може да бъде разширена, използвайки като предлог влошената обстановка в региона. Подобно развитие явно не способства укрепването на мира в региона. Разчитаме, че всички страни в косовския въпрос ще потвърдят задълженията си и ще изпълнят стриктно резолюция 1244 на СС на ООН. Надяваме се, че натовският контингент ще действа в строго съответствие с мандата за обезпечаване на мира и стабилността в Косово, а няма да се занимава с оказване на поддръжка на една от страните в конфликта“.\r\nИ въпреки това, няма големи основания да се таят подобни надежди. Базата на САЩ в Косово -  „Бондстийл“, намираща се в близост до град Урошевац, постепенно се превръща в регионален упорен пункт на Въоръжените сили на САЩ и координационен център за поддръжка на американските военни обекти в района на източното Средиземноморие.\r\nВ изказването си по време на VII Московска конференция по международна сигурност, министърът на отбраната на Сърбия Александър Вулин отбеляза, че Белград ще продължи да охранява своите интереси. Конкретно, Сърбия ще се придържа към военен неутралитет. Сръбският военен министър подчерта: „Само независима политика, която не се диктува от друг, гарантира сигурността и развитието на нашата страна и народа ни. Никой не знае по-добре от Сърбия какво всъщност означава войната. Ние заплатихме скъпо за своята свобода. За война е достатъчна една страна, а за мир – най-малко две“.\r\nДокато беше в Москва, Вулин беше приет от руския си колега Сергей Шойгу. Пресслужбата на сръбското военно ведомство съобщи, че е обсъдена доставката в Сърбия на руски хеликоптери, танкове, БМП и друго въоръжение. Белград съобщи също, че е станало въпрос за продължаване на военното сътрудничество и по-нататъшно оборудване и модернизация на изтребителите МиГ-29, както и предоставянето на определени видове противовъздушно въоръжение.\r\nВ изказването си пред журналистите Вулин отбеляза, че Сърбия се стреми да оборудва по най-добрия начин своите въоръжени сили и успоредно с това подчерта, че „въоръжена Сърбия, означава миролюбива Сърбия, която ще е гарант на мира на Балканите“. В последно време Белград действително предприема усилия за укрепването на въоръжените си сили. През 2017 година Русия предаде на сърбите в качеството на военно-техническа помощ шест изтребителя. Според мнението на сръбски анализатори, в най-скоро време Вашингтон ще се постарае да направи всичко възможно, за да отслаби връзките между Сърбия и Русия и да преориентира вектора на външнополитическото развитие на Белград на Запад. Премиерът на Косово Рамуш Харадинай, след като разбра, че Москва и Белград вървят към все по-тясно сътрудничество във военната област, вече обвини Брюксел в бездействие.\r\nМинистърът на отбраната на Сърбия предупреди бившия терорист Харадинай, който Международния трибунал за бивша Югославия в Хага така и не се осмели да хвърли в затвора за военни престъпления: „В Косово повече никога няма да се повторят безнаказано мартенските погроми от 2004-а година. Няма да мине и схемата с изгонването на сърбите от Косово и Метохия по хърватския модел от 1995 година“. Тогава чуждестранни наемници и хърватски доброволци успяха да изгонят от Хърватия повече от 250 хиляди сърби. Самият Харадинай написа в автобиографическата си книга „Изповед за войната и свободата“: „Получих първата партия оръжия за Косово през 1991 година в Албания: ръчни гранати, пистолети... Проведохме много военни тренировки в Албания... беше предвидено прехвърляне на 50 хиляди бойци в Косово (...) Ние постоянно нападахме сръбските сили. Навсякъде. Ден и нощ. Без да се крием. Всеки ден убивахме сръбски полицаи“.\r\nА през 1999 година, когато авиацията на НАТО бомбардираше Югославия, Харадинай помагаше за насочването на бомбардировките. Ето един цитат от бившия терорист, а сега премиер на Косово: „Всички гледахме с възхищение първите (натовски) самолети и ракети. Тези мигове са незабравими“. Такива признания на един убиец и терорист говорят много. Сега Харадинай и неговите съучастници намериха покровители в лицето на Вашингтон и Брюксел.\r\nДиректорът на сръбската правителствена Канцелария за Косово и Метохия Марко Джурич, който бе демонстративно заловен на 26 март от косовския спецназ, по нареждане на премиера на страната, посрещна Великден (8 април) в сръбския православен манастир от XIV век Банска, недалеч от Косовска Митровица в Северно Косово...\r\nСърбия, заяви Марко Джурич, винаги ще бъде заедно със своя народ. „Ние знаем как да защитим сърбите в Косово и Метохия. Ние никога няма да позволим на никой да разруши това, което са създали нашите предци преди хиляда години“.\r\nПревод и редакция:", "date": "2018.04.11", "title": "„Фонд за стратегическа култура“ (Русия): Въоръжена Сърбия е гарант за мира на Балканите"}
{"url": "http://www.focus-news.net/news/2018/04/11/2509684/afp-savetat-za-sigurnost-na-oon-othvarli-ruskata-proektorezolyutsiya-za-siriya.html", "text": "Съветът за сигурност на ООН отхвърли във вторник проекторезолюция подкрепяща разследваща мисия от Организацията за забрана на химически оръжия (ОЗХО) в Сирия, която да изследва обвиненията за химическа атака, предава AFP.\r\nСъветът гласува с 4 „За“, 4 „Против“ и 6 въздържали се. Великобритания, Франция и САЩ са против мярката, предложена от Русия, която би подкрепила мисия на ОЗХО, но само за разследване на самата атака, без извършителите ѝ.Йонислав Дочев", "date": "2018.04.11", "title": "AFP: Съветът за сигурност на ООН отхвърли руската проекторезолюция за Сирия"}
{"url": "http://www.focus-news.net/news/2018/04/11/2509695/pregled-na-mezhdunarodnite-novini-do-6-chasa-agentsiya-fokus.html", "text": "В телефонен разговор косовският президент Хашим Тачи увери министър-председателя Бойко Борсов, че Косово няма за цел да започва никакви конфликти или въоръжени атаки. Това съобщиха от правителствената информационна служба. Разговорът идва малко след срещата между българския премиер и сръбския президент Александър Вучич в Мостар, където двамата се обединиха за мир и европейска перспектива за страните от Балканите. Тачи благодари на Борисов за усилията, които полага за развитието и европейската интеграция на страните от Западните Балкани и го увери, че от Косово може да очаква само сътрудничество и помощ в тази насока. Той подчерта, че ще съдейства както за Срещата на върха на тема Западни Балкани, която България подготвя като председател на Съвета на ЕС на 16 и 17 май в София, така и за мирния и ползотворен диалог за изглаждане на разногласията между Прищина и Белград. Борисов и Тачи се обединиха около нуждата от мир, просперитет и евроатлантическа перспектива за региона и допълниха, че ще работят за това неуморно. Двамата обсъдиха и възможността за бъдеща работна среща, на която по-детайлно да се обсъди ситуацията.\r\n***  Ударната група на американския самолетоносач „Хари Труман“ ще отплава в сряда, 11 март, от военноморската база в Норфолк в щата Вирджиния и ще бъде разположен района на Близкия изток и в Европа.\r\nСамолетоносачът ще бъде придружен от ракетния крайцер „Норманди“ и от ракетните ескадрени миноносци „Арли Бърк“, „Бълкели“, „Форест Шърман“ и „Фарагут“. Според официално заявление на американския флот по-късно към флотилията ще се присъединят разрушителите „Джейсън Дънам“ и „Силиван“. \r\nУдарната група, превозваща 6500 морящи, ще пътува заедно с германската фрегата „Хесен“ по време на първата част от мисията.\r\n*** Русия наложи вето на проекторезолюция на Съвета за сигурност на ООН, която трябваше да започне разследване на химическата атака в Сирия.\r\nТова е 12-ят път, в който Русия използва правото си на вето, за да блокира действия срещу своя съюзник Сирия.\r\n*** Саудитска Арабия може да вземе участие във военна интервенция в Сирия след предполагаемата химическа атака, която уби поне 60 души в Източна Гута, заяви престолонаследникът Мохамед бин Салман във вторник.\r\nПрезидентът на САЩ Доналд Тръмп обеща в понеделник бърза и силова реакция срещу химическата атака, предполагайки възможен военен отговор.\r\n„Ако съюзът с нашите партньори го изисква, ние ще се отзовем“, заяви принц Мохамед бин Салман на пресконференция с президента на Франция Еманюел Макрон.\r\n*** Председателят на Европейския съвет Доналд Туск заяви в реч произнесена в Дъблин, че излизането на Великобритания от Европейския отклонява вниманието му от концентриране в повече Европейска интеграция, вместо това оставяйки го да се „сблъсква с дезинтеграция“.\r\n„Не харесвам Брекзит. Всъщност това е омаловажаване на твърдението. Брекзит е един от най-тъжните моменти в европейската история на 21 век. Дори понякога съм разярен от това“, заяви Туск пред публика в университетското училище в Дъблин. Той добави още, че „тази година ще бъде предимно за Брекзит, за съжаление. Това означава, че вместо с повече интеграция, ще се занимавам с дезинтеграция.“\r\nВ последната си реч в Ирландия от началото на годината, Доналд Туск заяви, че не може да има напредък по други въпроси свързани с Брекзит, докато не се реши въпросът за ирландската граница. Великобритания и ЕС са заключени в интензивни преговори за ирландската граница, като ЕС се надява за прогрес към юни.\r\n***  Турският президент Реджеп Тайип Ердоган не се изплаши от американските санкции против „Рособоронекспорт“ и заяви, че ще купи ракети С-400. Но развитието на ситуацията в предградията на Дамаск и в Африн създава нови подводни камъни за турско-руските отношения.\r\nНе мина и седмица след посещението на президента на Русия Владимир Путин в Анкара, където той съгласува позициите по Сирия с турския си и с иранския си колеги Реджеп Тайип Ердоган и Хасан Роухани, а стремителното развитие на събитията създава нови предизвикателства за тройния съюз. Западните медии и правозащитни организации, стоящи на служба на страните от НАТО, разпространяват поредната провокационна и непотвърдена новина за употребата на химическо оръжие от войските на сирийския президент Башар Асад в предградие на Дамаск, а именно в град Дума в Източна Гута.\r\nСпоред договореностите с въоръжената опозиция от Гута са изведени хиляди бойци с техните семейства. Но заради смяна на ръководството на групировката „Джейш ал Ислям“ лидерите ѝ се отказаха от споразуменията, стреляйки по жилищните квартали на Дума с миномети. Сирийската армия трябваше да сломи съпротивата на „непримиримите“. Тук се обадиха западните медии, съобщаващи за 70 убити с химическо оръжие и  повече от 1000 пострадали в Източна Гута на 8 април.\r\nИ сега турската страна, която не изпитва топли чувства към Асад, който Анкара все още има намерение да свали, подхвана тази провокация. Ердоган вече позвъня на Путин, за да „изрази своята загриженост заради съобщенията за употреба на Химическо оръжие. предава Daily Sabah.\r\nДали предупрежденията на Турция ще повлияят на Турция? Едва ли. Руският външен министър Сергей Лавров даде да се разбере, че руските военни на място не веднъж са предупреждавали за „провокации“ с употребата на химическо оръжие в Сирия с цел да наложат вината върху Дамаск. И то традиция, продължена от случая със Сергей Скрипал, противниците на Асад получават присъди още преди провеждането на разследването., подчерта Лавров. \r\nЩо се отнася до турско-руския диалог, то претенциите на Анкара, като минимум, не внасят позитив в триъгълника Русия-Турция-Иран, лидерите на които на 4 април се разбраха да гарантират примирието в Сирия и да запазят единството на арабската страна. НАТО ревниво наблюдава сътрудничеството между трите страни и занапред ще залага на противоречията между Асад и Анкара. Подхвърля и известията, че Дамаск използва химическо оръжие против Джейш ал Ислам“, подкрепяни от Турците. САЩ сега би се възползвал от разпада на астанския формат с участието на Москва, Анкара и Техеран , които преди няколко дни съвместно обявиха, че са готови да се борят срещу сепаратизма, който Вашингтон провокира чрез кюрдите.\r\nВтора неприятна новина за руско-турския диалог е заявлението на Лавров за това, че би било нелоша идея Африн, откъдето турските въоръжени сили изтласкаха кюрдските „Отряди за народна самоотбрана“, да бъде предаден на сирийското правителство. Това същото, което Анкара наравно с Вашингтон обвинява, че използва химическо оръжие в Източна Гута. отбеляза Лавров.\r\nТурското външно министерство в лицето на министър Мевлют Чавушоглу многократно заявява, че крайната цел на операцията в Африн в северната част на Сирия се състои единствено той да се върне на „истинските му стопани“. Чавушоглу също даде да се разбере, че Турция няма намерение да анексира Африн и уважава териториалната цялост на Сирия. Но това не значи, че Анкара толкова лесно ще вземе и ще го предаде на Асад, своя противник – цял кантон, който се намира под контрола на протурската „Свободна сирийска армия“, която е враг на Дамаск. Именно затова и турските медии като например вестник „Милиет“ нарекоха заявлението на Русия крайно „удивително“.\r\nТрябва да се каже, че своят коментар относно Африн Лавров го прави в най-добрите традиции на дипломатическото изкуство, изразявайки позицията на Москва не със своите, а с думите на Ердоган, който не възнамерява „да окупира Африн“. При това той подчерта загрижеността на турския президент от „заиграването“ на САЩ с кюрдите за създаването на „някакъв пояс за сигурност“ на границата с Ирак, в което Ердоган видя заплаха за сигурността на Турция.\r\nВниманието, обръщано на формулировките, както от страна на Ердоган, който изразява „загриженост“, а не разкритикува Русия, така и от тази на Лавров, който изрази тревогите на Турция относно кюрдите демонстрират наличието на определен консенсус между Москва и Анкара.  И е свързан не само с временните интереси в Сирия, основани на антиамериканска основа, но и на двустранни сделки. Днес Ердоган даде да се разбере, че решението на страната му да закупи зенитно-ракетен комплекс С-400 е неотклонно, дори и ако САЩ въведат санкции против „Рособоронекспорт“, който доставя тези ракети в Турция. заяви Ердоган.\r\nТурция и Русия, които се договориха да ускорят сроковете за доставка на С-400, осъществяват и други важни икономически проекти. По време на посещението на Путин бяха положени основите на първата турска АЕЦ „Аккую“, която се строи в Мерсин от „Росатом“. Продължава и строителството на газопровода „Турски поток“ по дъното на Черно море.\r\n*** Белият дом съобщи, че президентът на САЩ Доналд Тръмп и министър-председателят на Великобритания Тереза Мей по време на разговор са се разбрали да сложат край на нападенията с химическо оръжие в Сирия, начертавайки „червена линия“ пред възможно военно действие.\r\n„Президентът и министър-председателят се разбраха да не позволяват употребата на химическо оръжие да продължава“, пише в официално заявление на Белия дом, издадено след телефонния разговор между двамата политици.\r\n***   Косовските ръководители оценяват диалога със Сърбия за необходимостта да се нормализират двустранните отношения. На конференция, озаглавена „Сценарий за големия финал между Косово и Сърбия“ те подчертаха ниския интерес от сръбска страна към междудържавното споразумение.\r\n„Дойде време за историческо споразумение между Косово и Сърбия. Няма и не може да има „статукво“ или замразени въпроси. Тази година трябва да се въведе времева рамка за подписване на договора. Това споразумение в Косово ще има тежестта на взаимно признаване“, заяви косовският президент Хашим Тачи.\r\nОт друга страна, лидерът на партия „Самоопределение“ Албин Курти заяви, че Белград възнамерява да раздели Косово и че неговата страна не трябва да отстъпи, за да си осигури място  в някоя международна организация.\r\n*** Според предварителна информация шест души са загинали след като хеликоптер се разбива в далекоизточния руски град Хабаровск, съобщава източник от спешните служби на града.\r\n„Според предварителните информации на борда е имало шест души. Всички те са загинали“, съобщава източникът.\r\nТой заявил, че хеликоптерът се е запалил при удара.\r\nРайонът е отцепен.", "date": "2018.04.11", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/04/11/2509694/sport-roma-satvori-nay-golyamata-senzatsiya-v-shampionska-liga-tozi-sezon.html", "text": "Футбол: Рома изхвърли Барселона от шампионска лига. На „Стадио Олимпико“ в Рим Рома победи Барселона с 3:0 и след 1:4 в първия мач се класира за полуфиналите на Шампионска лига. Головете отбелязаха Един Джеко в още шестата минута, Даниеле да Роси от дузпа в 58-ата и Костас Манолас в 82-ата минута. Така Рома сътвори най-голямата сензация в Шампионска лига този сезон, отстранявайки един от фаворитите за купата. \r\nВ другия четвъртфинал Ливърпул отново победи Манчестър Сити, този път като гост с 2:1, и след 3:0 в първия мач продължава на полуфиналите на най-престижния европейски турнир.", "date": "2018.04.11", "title": "Спорт: Рома сътвори най-голямата сензация в Шампионска лига този сезон"}
{"url": "http://www.focus-news.net/news/2018/04/11/2509686/independent-donald-tusk-obyavi-brekzit-za-edin-ot-nay-tazhnite-momenti-v-savremennata-evropeyska-istoriya.html", "text": "Председателят на Европейския съвет Доналд Туск заяви в реч произнесена в Дъблин, че излизането на Великобритания от Европейския отклонява вниманието му от концентриране в повече Европейска интеграция, вместо това оставяйки го да се „сблъсква с дезинтеграция“, пише британското издание Independent.\r\n„Не харесвам Брекзит. Всъщност това е омаловажаване на твърдението. Брекзит е един от най-тъжните моменти в европейската история на 21 век. Дори понякога съм разярен от това“, заяви Туск пред публика в университетското училище в Дъблин. Той добави още, че „тази година ще бъде предимно за Брекзит, за съжаление. Това означава, че вместо с повече интеграция, ще се занимавам с дезинтеграция.“\r\nВ последната си реч в Ирландия от началото на годината, Доналд Туск заяви, че не може да има напредък по други въпроси свързани с Брекзит, докато не се реши въпросът за ирландската граница. Великобритания и ЕС са заключени в интензивни преговори за ирландската граница, като ЕС се надява за прогрес към юни.Йонислав Дочев", "date": "2018.04.11", "title": "Independent: Доналд Туск обяви Брекзит за „един от най-тъжните моменти“ в съвременната европейска история"}
{"url": "http://www.focus-news.net/news/2018/04/11/2509678/voa-donald-tramp-pozdravi-usiliyata-na-katar-za-prekratyavane-na-finansiraneto-na-terorizma.html", "text": "Във вторник, президентът на САЩ Доналд Тръмп поздрави усилията на Катар за прекратяване на финансирането на тероризма, близо година след като обвини същата във финансиране на екстремизма на „високо ниво“, пише Voice of America.\r\nТръмп отбеляза това по време на среща в Белия дом с емира на Катар Шейх Тамим бин Хамад Ал-Тани.\r\nСлед предишната критика на Тръмп, Катар започна силна кампания за възстановяване на репутацията си в САЩ и за доказването си като надежден съюзник.\r\n„Вече станахте много голям застъпник на борбата с тероризма и ние го оценяваме“, заяви Тръмп към емира в Овалния кабинет. „Доста държави финансираха тероризма и ние го предотвратяваме. Тази практика се прекратява и то бързо“, допълни още той.\r\nПреди година американският президент се присъедини към Саудитска Арабия и ОАЕ заставайки на твърда позиция срещу Катар, заради подкрепата ѝ за Иран и финансирането на тероризма. Първоначално Тръмп беше застъпник за икономическа блокада на Катар, но съветниците му в крайна сметка го убедиха да предприеме по-умерен подход, имайки предвид стратегически важната въздушна база Ал Удеид за операциите на САЩ в Близкия изток.\r\nЕмирът на Катар заяви: „Ние няма да толерираме хора, които финансират тероризма. Сътрудничим си със САЩ, за да спрем финансирането на тероризма около региона.“Йонислав Дочев", "date": "2018.04.11", "title": "VOA: Доналд Тръмп поздрави усилията на Катар за прекратяване на финансирането на тероризма"}
{"url": "http://www.focus-news.net/news/2018/04/11/2509698/predstoyashti-mezhdunarodni-sabitiya-za-11-april-agentsiya-fokus.html", "text": "В Азербайджан ще се проведат президентски избори.\r\n*** Германският канцлер Ангела Меркел ще представи приоритетите на новото си правителство за следващите четири години.\r\n*** Министерството на отбраната на Полша ще представи доклад относно самолетната катастрофа от 2010 г., отнела живота на тогавашния президент на страната Лех Качински.\r\n*** Високопоставеният лидер на турските кюрди Селахатин Демирташще бъде изслушан пред съда в Турция, където е обвиняван за тероризъм.\r\n***\r\n​", "date": "2018.04.11", "title": "Предстоящи международни събития за 11 април (Агенция \"Фокус\")"}
{"url": "http://www.focus-news.net/news/2018/04/11/2509697/predstoyashti-sabitiya-v-stranata-za-11-april-agentsiya-fokus.html", "text": "***\r\nОт 09.30 часа, пред вход А6 на Националния дворец на културата, министърът за Българското председателство на Съвета на ЕС Лиляна Павлова, кметът на София Йорданка Фандъкова и посланикът на Нидерландия в България  Беа тен Тъшър ще открият цветна мозайка, изобразяваща логото на Българското председателство на Европейския съюз. \r\n***\r\nОт 10.00 часа в сградата на Министерски съвет ще се проведе редовното правителствено заседание. \r\n***\r\nОт 10.30 часа министърът на околната среда и водите Нено Димов ще открие в НДК вторият ден от Неформалния съвет по околна среда и води.\r\n***\r\nОт 11.30 часа, в зала 6 на НДК, Министър Лиляна Павлова ще представи постигнатото през първата половина на Българско председателство на Съвета на ЕС. \r\n***\r\nОт 13.00 часа в Интер Експо Център министърът на енергетиката Теменужка Петкова ще открие конференцията „Чиста енергия и индустриална конкурентоспособност за устойчиво развитие – Кохезия, конкурентоспособност и сигурност на доставките“.\r\n***\r\nОт 13.00 часа в Министерството на правосъдието министър Цецка Цачева ще проведе среща със синдикалните организации във връзка с окончателното разпределение на отпуснатите от правителството допълнителни 15 млн. лв. за възнаграждения на служителите в Главна дирекция „Изпълнение на наказанията“ и Главна дирекция „Охрана“.\r\n***\r\nОт 09.00 часа в Интер Експо Център ще се проведе конференция за криптовалути и дигитални финанси The Crypto CONF 2018.\r\n***\r\nОт 10.00 часа Началникът на отбраната генерал-лейтенант Андрей Боцев и заместник-министърът на отбраната Атанас Запрянов ще участват в годишната международна научна конференция на Военна академия „Г. С. Раковски”. Темата на научния форум тази година е „Предизвикателства пред ЕС и НАТО в контекста на радикализацията, тероризма и миграцията”.  \r\n***\r\nОт 10.00 часа в Галерия „Алма Матер“ ще бъде открита изложба по повод трите значими юбилея, които българската географска общност ще отбележи през 2018 г. \r\n***\r\nОт 10.00 часа III състав на Софийски градски съд ще проведе съдебно заседание по делото срещу Румен С., Младен П., Дейвид Г. и Петър И., обвинени в организиране и ръководене на организирана престъпна група. \r\n***\r\nОт 10.30 часа в залата на хотел „България“ председателят на Движение „Възраждане“ Костадин Костадинов ще даде пресконференция във връзка със задържането на добричлията Желяз Андреев и искането за екстрадирането му в САЩ. \r\n***\r\nОт 10.30 часа пред сградата на Министерството на земеделието, храните и горите ще се проведе фермерски фестивал под надслов „От фермата до висшата кулинария“.\r\n***\r\nОт 11.00 часа във Второ студио на БНР ще се състои пресконференция, посветена на 49-я конкурс за нова българска поп и рок песен „Пролет 2018“.\r\n***\r\nОт 11.00 пред Министерски съвет ще се проведе национален протест на хората с увреждания, които настояват за справедлива реформа. \r\n***\r\nОт 11.00 часа в Инфоцентър София2018 ще се проведе пресконференция за предстоящия Международен турнир по баскетбол за девойки в памет на легендарната българска спортистка „Ваня Войнова“.\r\n***\r\nОт 11.00 часа в зала 2 в Националния дом на науката и техниката (ул. „Г. С. Раковски“ №108) Министерство на правосъдието организира встъпителна пресконференция по проект „Реализиране на Централизирана автоматизирана информационна система „Съдебен статус“, финансиран от Оперативна Програма „Добро управление”, чрез Европейския социален фонд.\r\n***\r\nОт 12.00 часа Улицата на занаятите „Песента на колелетата“ ще приюти един от най-атрактивните български занаяти – майсторството на народния музикален инструмент гайда. Демонстрацията ще бъде направена от майстора на автентични български музикални инструменти от Пловдив – Пламен Петракиев, под вълшебните звуци на гайдарския състав „Петко Войвода“.\r\n***\r\nОт 12.00 часа в Столична библиотека с документална изложба от фондовете на библиотеката „Фолклорен летопис на София“ и с изпълнения на популярната вокална формация „Светоглас” ще бъде открита инициативата „Дни на нематериалното културно наследство”. \r\n***\r\nОт 13.30 часа в заседателната зала в сградата на ВСС (ул. „Екзарх Йосиф“ 12) ще се проведе редовното заседание на Прокурорската колегия на Съвета. \r\n***\r\nОт 16.30 часа в зала „София Гранд” на хотел „Маринела” ще се проведе Годишното общо събрание на членовете на Конфедерацията на работодателите и индустриалците в България – КРИБ. \r\n***\r\nОт 18.00 часа лидерът на БСП - София Калоян Паргов и членовете на Изпълнителното бюро на Градския съвет на столичните социалисти ще присъстват на церемонията за отбелязване на Йом Ашоа - Ден в памет жертвите на Холокоста и падналите герои и на 73-ата годишнина от освобождаването на концентрациония лагер Бухенвалд, организирани от ОЕБ \"Шалом\". Събитието ще се проведе в зала „Йерусалим“ на Еврейския културен дом (бул. „Александър Стамболийски“ №50).\r\n***\r\nОт 18.00 часа в Галерията на Съюза на българските художници ще  бъде открит Шестият национален конкурс „Алианц България“ за живопис, скулптура и графика.\r\n***\r\nОт 19.00 часа в арт депо „Червената точка“ ще бъде открита традиционната вече годишна изложба на арт групата ПРИНТ НЕСТ. Обединяващата тема тази година е FOOTloose  (в превод – необвързан, свободен).\r\n***\r\nОт 15.30 часа в Културен център „Морско казино“ за втора година ще се проведе викторина по английски език за учениците от първи клас в града.\r\n***\r\nОт 17.00 часа на ул. „Александровска“ на парковото пространство до Часовника потомци на спасени евреи ще издигнат в Бургас мемориал на благодарността в памет на достойните жители на града.\r\n***\r\nОт 18.00 часа в зала „Георги Баев“ на Културен център „Морско казино“ ще бъде представена книгата „75 години – незабравените лица на спасението“. В презентацията ще участват д-р Максим Бенвенисти, представители на Организацията на евреите в България „Шалом“ и фондация „Цедака“.\r\n***\r\nОт 19.00 часа в Културен дом на нефтохимика ще се проведе благотворителният концерт „Да подарим Надежда на Таня“ кауза в подкрепа на младата Таня, която страда от детска церебрална парализа.\r\n*** \r\nОт 19.00 часа в театралния салон на НЧ „Надежда 1869“ ще се проведе гостуване на драматичен театър Плевен „Любовта това съм аз” от Себастиен Тиери. \r\n*** \r\nОт 19.00 часа в Клуб 7 ще се проведе среща с художника Емил Калоянов.\r\n***\r\nОт 10.00 часа в Конферентната зала на Общински съвет-Враца, ще се проведе процедура чрез публично състезание за възлагане на обществена поръчка с предмет: „Доставка на декоративна растителност и цветя за нуждите на ОП „БКС” гр. Враца.\r\n***\r\nОт 17.00 часа в залата за временни и гостуващи изложби при РИМ-Враца ще бъда открита „Постъпления в РИМ-Враца“  - Традиционна изложба през 2017г.\r\n***\r\nОт 18.00 часа в голямата зала на Младежки дом ще бъде представена новата книга на Яна Кременска „Напук на сезона“.\r\n***\r\nОт 11.00 часа Окръжната прокуратура в Добрич ще внесе в Добричкия окръжен съд искане за временното задържане на Желяз А. за срок до 60 дни.29-годишният мъж е издирван със заповед за арест, издадена от Областния съд на Южен окръг на Флорида, САЩ, по две обвинения -  за измама към държавата и експорт на стоки без лиценз. \r\n***\r\nОт 11.30 часа в Народно читалище „Йордан Йовков“ ще се проведе презентация на Великденски обичаи. \r\n***\r\nОт 17.30 часа в присъствие на гражданите ще бъде открит първият саниран жилищен блок по \r\nНационалната програма за енергийна ефективност на многофамилни жилищни сгради – бл.36 в кв. „Дружба“.\r\n*** \r\nОт 9.30 часа Окръжен съд – Пазарджик ще заседава по делото срещу 14 обвиняеми за разпространение идеите на ИДИЛ.\r\n***\r\nОт 11.00 часа в Регионалния пресклуб на БТА ще се проведе пресконференция на Съюз на слепите в България - регион Плевен. \r\n***\r\nОт 9.00 часа в зала 2 на Окръжен съд ще се гледа делото срещу Илиян Р., обвинен в убийство \r\n***\r\nОт 10.00 часа ще се състои пресконференция в 4 корпус на ТУ - Пловдив, ул. \"Цанко Дюстабанов\" 25 Научна конференция на тема \"50 години безпилотна авиация в България\". Откриването е от 11.00 часа.\r\n***\r\nОт 10.30 часа в парк „Сърнена гора” в район Северен , заключен между улиците „Сърнена гора” №12,18 и „Златна панега” №12, ще започне изграждането на нова детска площадка.\r\n***\r\nОт 11.30 часа заместник-министърът на труда и социалната политика Зорница Русинова б ще се срещне с представители на бизнеса в града и областта, с които ще обсъдят темата „Бизнесът и работната сила – възможности за подкрепа”. След работната среща с представителите на  бизнеса, от 12.30 часа  заместник-министър Зорница Русинова ще даде пресконференция в Областна администрация Русе, Зала 1, пл. „Свобода“ № 6. \r\n***   \r\nОт 11.30 часа в спортен комплекс „Спорт Палас“ ще се състои  премиерата на филма „Острови на нормалността“ - описание на единствения по рода си в историята на българския спорт проект \" Скаут лига\". \r\n***   \r\nОт 18.00 часа в  зала „Сливен” Народно читалище „Зора 1860” организира представянето на продължението от поредицата на Георги Йорданов „Притаени мигове” - кн.2 „Откровения” . Събитието ще започне с кратък Великденски концерт на Смесен хор „Добри Чинтулов“. Входът е свободен.\r\n***\r\nОт 19.00 часа в салона на Държавен куклен театър – Сливен ще бъде представена премиерата на спектакъла „Красавицата и звяра“. \r\n***\r\nОт 11.00 часа в Регионалния пресклуб на БТА ще се проведе  пресконференция на директора на ТПП - Стара Загора Олег Стоилов, директора на РИО Татяна Димитрова и директора на Регионалната асоциация на ресторантьорите и хотелиерите Вени Асенова.\r\n***\r\nОт 18.30 часа в залата на Регионална библиотека „Захарий Княжески“ Благотворителен концерт-базар, чиято цел е набиране на средства за нашите „Детски читални на колела“. \r\n***\r\nОт 11.00 часа в зала 2 на Областна администрация Шумен ще се проведе заседание на  Областния съвет за намаляване риска от бедствия.\r\n***\r\nОт 13.30 часа  традиционната вече инициатива „Лесовъд за един ден“ ще се проведе пред Информационния център на Природен парк „Шуменско плато“ в местността Кьошковете.", "date": "2018.04.11", "title": "Предстоящи събития в страната за 11 април (Агенция „Фокус“)"}
{"url": "http://www.focus-news.net/news/2018/04/11/2509690/the-daily-express-kitay-prizovava-za-spokoystvie-v-situatsiyata-v-siriya.html", "text": "Китай се обяви против военна интервенция в Сирия и призова другите държави да не предприемат прибързани действия относно предполагаемата химическа атака в Дума, пише британският всекидневник The Daily Express.\r\nСАЩ не отхвърлиха варианта за военна интервенция в Сирия, което накара говорителят на външното министерство на Китай Гън Шуан да призове за спокойствие и въздържание, докато не се направи безпристрастно разследване върху предполагаемата химическа атака в Източна Гута.\r\nПо време на пресконференция във вторник Шуан заяви: „Преди да се направи независимо разследване, страните в конфликта не бива да предприемат прибързани мерки. Сирийският въпрос сега стои на решаващ кръстопът. Политическо решение на въпроса е единственият приложим начин за излизане от кризата, а военна намеса не би довела до никъде.“\r\nПостоянният представител на Китай в ООН У Хайтао заяви, че международната общност трябва да изчака фактите, които могат да „издържат изпита на историята“ преди да предприемат действия в отговор на предполагаемите атаки.Йонислав Дочев", "date": "2018.04.11", "title": "The Daily Express: Китай призовава за спокойствие в ситуацията в Сирия"}
{"url": "http://www.focus-news.net/news/2018/04/11/2509699/nimh-vremeto-shte-bade-slanchevo-maksimalnite-temperaturi-shte-sa-mezhdu-23-i-28.html", "text": "Днес ще преобладава слънчево време с временни увеличения на облачността, по-значителни над Източна България. В следобедните часове над планинските райони в западната половина от страната ще се развива купеста и купесто-дъждовна облачност и на отделни места ще превали и прегърми. Ще духа слаб до умерен вятър от юг-югоизток. Топло, с максимални температури между 23° и 28°, по Черноморието 13°-16°. Това съобщи за Агенция \"Фокус\" дежурният синоптик Боряна Маркова от Националния институт по метеорология и хидрология (НИМХ) към Българската академия на науките (БАН). Атмосферното налягане ще се понижава и ще е по-ниско от средното за април. По Черноморието ще има разкъсана облачност, след обяд намаляваща на места до предимно слънчево. Ще духа слаб до умерен югоизточен вятър. Максималните температури ще са 13°-16°. Температурата на морската вода е 10-12°. Вълнението на морето ще бъде около 2 бала.\r\nВ планините ще преобладава слънчево време, с временни увеличения на облачността. В следобедните часове над масивите в западната половина на страната ще се развива купеста и купесто-дъждовна облачност и на отделни места ще превали и прегърми. Ще духа слаб до умерен юг-югозападен вятър. Максималната температура на височина 1200 метра ще около 17°, на 2000 метра – около 9°.", "date": "2018.04.11", "title": "НИМХ: Времето ще бъде слънчево - максималните температури ще са между 23° и 28"}
{"url": "http://www.focus-news.net/news/2018/04/11/2509696/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\nВсички автомагистрали; \r\nпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\nпът I-1 Благоевград-ГКПП „Кулата“;\r\nпът I-4 п. в. „Коритна“-Велико Търново-Шумен;\r\nпът I-5 Русе-Велико Търново;\r\nпът I-8 ГКПП „Калотина“-София;\r\nпът I-9 Варна-Бургас;\r\nпът II-18 Околовръстен път София;\r\nпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Това съобщиха от пресцентъра на Агенция \"Пътна инфраструктура\".\r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:/\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: движението от км 95+300 до км 95+800 посока Бургас се осъществява в една лента поради аварийно запълване на появили се деформации на пътната настилка с топла асфалтова смес. Срок до 11.04.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности.\r\nАМ „Хемус“: \r\nОбласт София: Временно движението през т. Топли дол в тръбата посока Варна е ограничено поради ремонт на осветителната и светофарната инсталации. Движението се осъществява двупосочно в тръбата в посока София. Срок от 10:00 до 17:00 часа на 11.04.2018 г.\r\nОбласт Шумен: Временно движението от км 371+000 до км 375+000 в участъка Каспичан – Невша посока Варна се осъществява в една лента поради частични ремонтни дейности на асфалтовата настилка. Срок до 11.04.2018 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nІІI.Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа :\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nобласт Видин: Временно се ограничава движението по път Е-79 Видин – Монтана от км 40+000 до км 60+000 за МПС над 12 т в двете посоки поради частични ремонтни дейности на асфалтовата настилка.\r\nОбходен маршрут за тежкотоварните МПС: път II-11 Дунавци – Арчар - път III-112 Добри дол – Тополовец и път III-114 Тополовец – Ружинци. Срок от 09:00 до 18:00 ч. до 11.04.2018 г.; \r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 13.04.2018 г.\r\nОбласт Варна: Движението от км 175+000 до км 186+000 се осъществява с повишено внимание спрямо поставената сигнализация поради частични ремонти дейности на асфалтовата настилка. Срок до 13.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: движението по път Ябланица – Севлиево в участъка от с. Сопот до п.в. Коритна от км 0+000 до км 24+000 се осъществява с повишено внимание поради почистване на банкети и окопи. Срок до 20.04.2018 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол: Движение в една лента в участъка Окоп – Елхово от км 287+400 до км 287+800 поради ремонтни дейности на асфалтовата настилка. Срок до 13.04.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: Движението в участъка Свиленград – Капитан Андреево от км 370+100 до км 374+170 се осъществява с повишено внимание спрямо поставената сигнализация поради частичен ремонт на асфалтовата настилка. Срок до 12.04.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- Обзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 13.04.2018 г.;\r\n- движението по път Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 15.04.2018 г.; \r\n- движението от км 207+726 до км 212+233 се осъществява в повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 11.04.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-15: Движението по път ІІ-15 Враца – Оряхово в участъка Оходен – Липница се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 13.04.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движение с повишено внимание по път II-44 Севлиево – Драгановци от км 0+000 до км 14+600 поради извършване на строително монтажни работи. Срок до 22.06.2019 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІ-27: Движението по път II-27 с. Владимирово – с. Орлова могила от км 48+200 до км 55+000 се осъществява с повишено внимание поради частични ремонтни дейности на асфалтовата настилка. Срок до 12.04.2018 г.;\r\nПът ІIІ-2904: Движението по път III-2904 Захари Стояново – Дуранкулак от км 26+400 до км 38+100 се осъществява с повишено внимание поради частични ремонтни дейности на асфалтовата настилка. Срок до 12.04.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 13.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-507: Движението по път ІІІ-507 Кърджали – Мост от км 0+000 до км 26+000 се осъществява с повишено внимание поради частични ремонтни дейности на асфалтовата настилка. Срок до 13.04.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът IІ-35: Движението по път II-35 с. Ломец – Троян от км 62+643 до км 70+911 се осъществява с повишено внимание поради почистване на окопи. Една от лентите за движение е стеснена. Срок до 13.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІІ-133: Движение в една лента по път ІІІ-133 Септемврийци – Лом поради машинно подравняване на банкети и почистване на окопи. Движението се регулира от сигналисти. Срок до 13.04.2018 г.\r\n         Път ІІІ-815: Движение в една лента по път ІІІ-815 Боровци – Г.Геново, поради  почистване на окопи. Движението се регулира от сигналисти. Срок до 13.04.2018 г.\r\n        Път ІІІ-8104: Движение в една лента по път ІІІ-8104 Замфирово – Стояново, поради  почистване на окопи. Движението се регулира от сигналисти. Срок до 13.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІ-37: Движението по път II-37 Пещера – Батак от км 157+000 до км 160+000 се осъществява поетапно в свободната лента поради ремонтни дейности на асфалтовата настилка. Срок до 11.04.2018 г.;\r\nПът ІIІ-376: Движението по път III-376 Батак – гара Костандово от км 0+000 до км 16+700 се осъществява поетапно в свободната лента поради ремонтни дейности на асфалтовата настилка. Срок до 11.04.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: \r\nПът ІІІ-623: Движението по път ІІІ-623 Извор – Земен от км 31+600 до км 48+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 11.04.2018 г.;\r\nПът ІІІ-1003: Движението по път ІІІ-1003 Драгичево – Кладница – Селимица в участъка от кръстовище при Драгичево посока  с. Кладница км 0+000 до км 4+200 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок 13.04.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-23: Движението по път II-23 Тетово и гр. Завет от км 31+761 до км 63+249 се осъществява в една лента поради частични ремонтни дейности на асфалтовата настилка. Срок до 13.04.2018 г.\r\nПът II-49: Движението по път II-49 Разград – Кубрат в участъка Каменово – Кубрат от км 64+355 до км 70+260 се осъществява с повишено внимание спрямо поставената сигнализация поради частичен ремонт на асфалтовата настилка. Срок до 13.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с  повишено внимание поради почистване на пътното платно от пясък.. Участъците се регулират с пътни знаци и сигналисти. Срок до 20.04.2018 г.\r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 16.04.2018 г.\r\nПът III-866: Движението по път ІІІ-866 кв. Устово – Смолян от км 1+000 до км 1+200 се осъществява в една лента поради пропадане на пътното платна с дължина 20м. Участъка е сигнализиран с пътни знаци. Срок до 12.04.2018 г.\r\nПът III-866: Движението по път III-866 Широка лъка – Девин от км 40+000 до км 50+000 се осъществява с повишено внимание в свободната лента съобразно създадената организация на движение поради оформяне на окопи, почистване на водостоци и подравняване на банкети. Срок до 13.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движението по път II-66 с. Гита – гр.Чирпан от км 80+715 до км 86+000 се осъществява в една лента и регулира от сигналисти поради частични ремонтни дейности на асфалтовата настилка. Срок до 12.04.2018 г.\r\nПът III-5504: Движението по път III-5504 ТЕЦ-3 – с.Обручище от км 8+000 до км 12+000 се осъществява с повишено внимание поради ремонтни дейности на асфалтова настилка и почистване на банкети. Срок до 11.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 13.04.2018 г.;\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \t\r\nПът III-7003: Движението по път III-7003 Пристое – Каолиново от км 0+000 до км 4+900 се осъществява в една лента поради частични ремонтни дейности на асфалтовата настилка. Срок до 11.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-5303: Движението по път III-5303 на околовръстен път Север на гр. Ямбол от км 2+000 до км 4+800 се осъществява в една лента поради ремонтни дейности на асфалтовата настилка. Срок до 12.04.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.11", "title": "Актуална пътна обстановка"}
{"url": "http://www.focus-news.net/news/2018/04/11/2509703/ministerstvo-na-pravosadieto-shte-dade-vstapitelna-preskonferentsiya-po-proekt-realizirane-na-tsentralizirana-avtomatizirana-informatsionna-sistema-sadeben-status.html", "text": "Министерство на правосъдието организира встъпителна пресконференция по проект „Реализиране на Централизирана автоматизирана информационна система „Съдебен статус“, финансиран от Оперативна Програма „Добро управление”, чрез Европейския социален фонд. Това съобщиха от пресцентъра на министерството. Реализирането на проекта ще даде възможност на всеки гражданин да получава свидетелство за съдимост в момента на подаване на заявлението си в което и да било бюро съдимост към 113-те районни съдилища в страната, без оглед на това къде е роден.\r\nС проекта ще се реализират общо 5 нови услуги:\r\n-\tсъздаване на Електронен бюлетин съдимост, който ще се актуализира автоматично с подаване на информация от всеки съд, чрез автоматизираната система, за влезналите в сила присъди;\r\n-\tелектронно уведомяване на бюрата по съдимост при наличие на реабилитация;\r\n-\tуведомяване на гражданите по електронен път за промяна на съдебния им статус, при заявено тяхно желание;\r\n-\tелектронно уведомяване на органа по реабилитация за изтърпените наказания от граждани и за платени от тях глоби.\r\n-\tосъществяване на електронен обмен с Единната Информационна система противодействие на престъпността.\r\nПресконференцията ще се състои от 11,00 ч. в зала 2 в Националния дом на науката и техниката, ул. „Г. С. Раковски“ №108, ет. 2.", "date": "2018.04.11", "title": "Министерство на правосъдието ще даде встъпителна пресконференция по проект „Реализиране на Централизирана автоматизирана информационна система „Съдебен статус“"}
{"url": "http://www.focus-news.net/news/2018/04/11/2509702/reuters-kitay-shte-pozvoli-poveche-chuzhdestranni-investitsii-vav-finansoviya-sektor-prez-tazi-godina.html", "text": "Китай ще позволи на местни и чуждестранни финансови фирми да се конкурират на равни начала и да разширят обхвата на бизнеса за чужди банки, заяви управителят на централната банка на Китай И Ган в сряда, предава Reuters.\r\nОбещанието, направено на форума Боао за Азия в южната провинция Хайнан, е повторение на предишни обещания от страна на Пекин за отваряне на финансовия сектор, но сега идва във време на огромен натиск към Китай от САЩ за търговия и достъп до китайските пазари.\r\nНа полето на търговията, И Ган заяви че Китай и САЩ трябва да уредят търговските си проблеми по рационален начин и добави, че Централната банка не би оставила юана да се обезцени.\r\nИ Ган, който стана управител на „Народната китайска банка“ миналия месец, заяви че Китай ще допусне чуждестранните инвеститори в инвестиционни тръстове, финансов лизинг, автомобилни финанси и потребителски финанси до края на годината.\r\nПравителството също така няма да налага ограничения за чуждестранни инвестиции в компании за управление на богатството основани от търговски банки.\r\nИ Ган поднови обещанието на Китай да отвори още финансовите си пазари и обяви, че повечето мерки по отварянето на пазарите ще бъдат въведени до края на юни. Йонислав Дочев", "date": "2018.04.11", "title": "Reuters: Китай ще позволи повече чуждестранни инвестиции във финансовия сектор през тази година"}
{"url": "http://www.focus-news.net/news/2018/04/11/2509704/pravitelstvoto-shte-obsadi-promeni-v-kodeksa-za-sotsialno-osiguryavane.html", "text": "Правителството ще разгледа проект на закон за изменение и допълнение на Кодекса за социално осигуряване. Това предвижда програмата за работа на Министерския съвет за седмичното правителствено заседание. Министрите ще обсъдят и промени в Закона за защита от вредното въздействие на химичните вещества и смеси, както и наредба за разглеждане на спорове по Закона за мерките и географските означения. Като точки в дневния ред са заложени и проекти за допълнителни разходи по бюджетите на министерствата на отбраната и на вътрешните работи, както и за изплащане на стипендии по програмата на мерките за закрила на деца с изявени дарби от държавни и общински училища през 2018 г. Очаква се да бъде приета и Национална програма за закрила на детето за 2018 г.", "date": "2018.04.11", "title": "Правителството ще обсъди промени в Кодекса за социално осигуряване"}
{"url": "http://www.focus-news.net/news/2018/04/11/2509683/tass-ozho-shte-izprati-dve-ekspertni-grupi-v-siriya-po-kasno-tazi-sedmitsa.html", "text": "Организацията за забрана на химически оръжия (ОЗХО) ще изпрати две експертни групи в Сирия по-късно тази седмица, заяви във вторник постоянният представител на Русия в ООН Василий Небензя, цитиран от ТАСС.\r\n„Доколкото знаем, две експертни групи от ОЗХО ще бъдат изпратени в края на тази седмица в Сирия“, заяви той.\r\n„Ако експертите от ОЗХО по някаква причина не успеят да стигнат гр. Дума, заради съпротивлението на тези които спекулират с химическата атака оклеветявайки Русия и Сирия, то това ще бъде поредно доказателство, че мръсни геополитически игри са зад тази фалшива история. И това, което е по-лошо, е че агресивни военни планове, които могат да обърнат позитивното развитие на Сирийската ситуация, се приготвят“, предупреди руският дипломат.Йонислав Дочев", "date": "2018.04.11", "title": "ТАСС: ОЗХО ще изпрати две експертни групи в Сирия по-късно тази седмица"}
{"url": "http://www.focus-news.net/news/2018/04/11/2509700/ministar-lilyana-pavlova-shte-predstavi-postignatoto-prez-parvata-polovina-na-balgarsko-predsedatelstvo-na-saveta-na-es.html", "text": "По кои досиета е постигнат най-голям напредък през първите три месеца на Българското председателство? Колко чуждестранни и български делегати и журналисти са участвали в събитията в София? Какво да очакваме до края на юни?\r\nОтговори на тези въпроси ще даде министърът за Българското председателство на Съвета на ЕС Лиляна Павлова на 11 април в зала 6 на НДК. Срещата с медиите ще започне в 11.30 часа, съобщават от пресцентъра на министерството. На нея ще бъдат представени постигнатите резултати до момента и най-важните събития от председателството, които предстоят.", "date": "2018.04.11", "title": "Министър Лиляна Павлова ще представи постигнатото през първата половина на Българско председателство на Съвета на ЕС"}
{"url": "http://www.focus-news.net/news/2018/04/11/2509707/burgas-uchenitsi-ot-grada-zastavat-zad-blagotvoritelna-kauza.html", "text": "Ученици от Бургас застават зад благотворителна кауза в подкрепа на младата Таня, която страда от ДЦП, съобщиха от Община Бургас. Това не е първата проява, която има за цел да помогне на болното момиче. Благодарение на средствата, събрани от благотворителност, Таня вече може да се храни самостоятелно. За да продължи лечението ѝ обаче, са нужни 3000 лв., с които семейството не разполага.\r\nЗатова бургаските ученички Веселина Дамова от ПГТ „Проф. Д-р Асен Златаров“  и деветокласничката Калина Енчева от ПГНЕ „Гьоте“ – Бургас решават да протегнат ръка на семейството, изпаднало в нужда. За кратко време каузата им набира популярност и двете застават зад организацията на благотворителен концерт в подкрепа на болното момиче. В него участие ще вземат бургаски таланти от различни школи в морския град.\r\n„Призивът ни е към всеки, който не е безразличен към съдбата на хората с ДЦП и техните семейства, да покаже съпричастност. Искаме да покажем на света, че няма невъзможни неща! Нека бъдем съпричастни и да дарим надежда на Таня, да се бори“, споделят бургаските ученички.\r\nВ концерта ще вземат участие талантливите Даниел Бекярски, Зорница Драгийска, Александър Иванов и други изпълнители. Младата певица Калина Енчева от Вокално студио „Сезони“ ще влезе в ролята на водеща, а нейна сценична половинка ще бъде десетокласничката Стилияна Николова.\r\nОрганизаторите канят бургазлии и гостите на града от 19:00ч. в НХК. Входът е на символичната цена от 3 лв.\r\nПовече подробности около благотворителния концерт четете и в страницата на събитието във фейсбук: https://www.facebook.com/events/177445746228225/permalink/177446539561479/", "date": "2018.04.11", "title": "Бургас: Ученици от града застават зад благотворителна кауза"}
{"url": "http://www.focus-news.net/news/2018/04/11/2509701/ministar-temenuzhka-petkova-shte-otkrie-konferentsiyata-chista-energiya-i-industrialna-konkurentosposobnost-za-ustoychivo-razvitie.html", "text": "Министърът на енергетиката Теменужка Петкова ще открие конференцията „Чиста енергия и индустриална конкурентоспособност за устойчиво развитие – Кохезия, конкурентоспособност и сигурност на доставките“. Форумът, организиран от Българската федерация на индустриалните енергийни консуматори (БФИЕК) със съдействието на Министерство на енергетиката, е част от програмата на българското председателство на Съвета на ЕС. Това съобщиха от Министерството на енергетиката. Форумът ще се проведе от 13.00 часа в Интер Експо Център. Очаква се в дискусиите да се включат г-н Ханс ван Стийн, от главна дирекция „Енергетика“ на Европейската комисия, представители на индустриалните компании и други. Участниците ще обсъдят мерки, свързани с енергийната ефективност, енергията от възобновяеми източници, модела на електроенергийния пазар и сигурността на електроенергийните доставки, изграждане на законодателната рамка за управление на Енергийния съюз, насочени към запазване на конкурентоспособността на ЕС в условията на прехода към чиста енергия и др.", "date": "2018.04.11", "title": "Министър Теменужка Петкова ще открие конференцията „Чиста енергия и индустриална конкурентоспособност за устойчиво развитие“"}
{"url": "http://www.focus-news.net/news/2018/04/11/2509706/predsedatelyat-na-bsp-sofiya-kaloyan-pargov-shte-prisastva-na-tseremoniyata-za-otbelyazvane-na-denya-v-pamet-na-zhertvite-na-holokosta.html", "text": "Лидерът на БСП - София Калоян Паргов и членовете на Изпълнителното бюро на Градския съвет на столичните социалисти ще присъстват на церемонията за отбелязване на Йом Ашоа - Ден в памет жертвите на Холокоста и падналите герои и на 73-ата годишнина от освобождаването на концентрациония лагер Бухенвалд, организирани от ОЕБ \"Шалом\". Това съобщиха от пресцентъра на Градския съвет на БСП - София.  На събитието ще присъстват народни представители от \"БСП за България\", както и общински съветници от групата на социалистите в СОС.\r\nЦеремонията ще се състои oт 18,00 часа в зала \"Йерусалим\" на Еврейския културен дом (бул. \"Александър Стамболийски\" №50).", "date": "2018.04.11", "title": "Председателят на БСП - София Калоян Паргов ще присъства на церемонията за отбелязване на Деня в памет на жертвите на Холокоста"}
{"url": "http://www.focus-news.net/news/2018/04/11/2509709/sofiya-izvarshvat-se-obrabotki-sreshtu-karlezhi-i-komari.html", "text": "Със затопляне на времето от началото на април започна и изпълнението на обработки на зелени площи срещу кърлежи, както и ларви на комари около водни обекти. На територията на Столична община работят 9 екипа. Това съобщиха от пресцентъра на Столична община.\r\nОбработките се извършват при подходящи метеорологични условия при сухо време. Работата започва в ранните часове на деня от 5.00 часа и продължава до 10.00 часа. \r\nНа 10 април са обработвани зелени площи в Южен парк, в районите „Лозенец“ и „Люлин“. Ларвицидна обработка се извършва в район Нови Искър. \r\nДнес обработките ще продължат в Борисовата градина и в районите на града. \r\nДейностите се контролират от дирекция „Зелена система“ и Столичната РЗИ.", "date": "2018.04.11", "title": "София: Извършват се обработки срещу кърлежи и комари"}
{"url": "http://www.focus-news.net/news/2018/04/11/2509711/dobrich-shte-bade-otkrit-parviyat-saniran-zhilishten-blok-po-programata-za-energiyna-efektivnost.html", "text": "Ще бъде открит първият саниран жилищен блок по Програмата за енергийна ефективност. Това съобщиха от пресцентъра на Общината. Това ще се случи от 17.30 часа в присъствие на гражданите. Блокът се намира в квартал \"Дружба\" и е с номер 36.  Жилищната сграда е на 8 етажа с общо 40 апартаменти в двата входа на блoĸa c подобрени енергийни xapaĸтepиcтиĸи. След изпълнението на пакета от енергийно ефективни мерки са постигнати следните резултати - енергийни спестявания от около 450 MWh/годишно,  с  екологичен еквивалент 26 тона/годишно спестени емисии СО2 и не на последно място повишен комфорт на обитаване на сградата. B резултат на ремонтните дейности сградата вече e c клас на енергопотребление \"С\". \r\n12 многофамилни жилищни сгради по Националната програма за енергийна ефективност са в процес на изпълнение и ще подобрят състоянието на сградите. Община град Добрич има подписани общо четиридесет и един договора, които ще бъдат реализирани\r\nОсвен по Националната програма Община Добрич ще подобри енергийните характеристики на още 9 сгради по проект, финансиран от  Оперативна програма „Региони в растеж“, по който се работи в момента. С тях общият брой на жилищните сгради, които ще бъдат санирани в Добрич е 50.", "date": "2018.04.11", "title": "Добрич: Ще бъде открит първият саниран жилищен блок по Програмата за енергийна ефективност"}
{"url": "http://www.focus-news.net/news/2018/04/11/2509710/aktsenti-v-sutreshniya-blok-dobro-utro-balgariya-po-radio-fokus.html", "text": "Във Военната академия „Г. С. Раковски” ще се проведе Международна конференция за предизвикателствата пред ЕС и НАТО в контекста на радикализацията, тероризма и миграцията. А след броени дни Академията ще чества своята 106-та годишнина. С началника на Военната академия генерал-майор Груди Ангелов ще разговаряме за основните акценти в конференцията и за историята на Академията. През изминалата седмица десетки загинаха или бяха ранени в резултат на химическа атака в сирийския град Дума. Сирия и Русия отрекоха информацията. Международната общност реагира остро, а Съветът за сигурност на ООН заседава извънредно. Имало ли е химическа атака в град Дума, какво пречи да се потвърди или отхвърли това? Кой печели от атаката? Ще потърсим отговор на тези и на други въпроси от арабиста проф. Владимир Чуков и председателя на Центъра за Балкански и Черноморски изследвания Алекс Алексиев. След 8.30 със Зорница Славова от Института за пазарна икономика ще поговорим за изследването й на професионалното образование и реалностите в икономиката. Защо досега не е правено такова изследване и каква е комуникацията с Министерството на образованието и науката. Здравословният начин на живот и добрата здравна хигиена са актуални теми през последните години. По-малко внимание обаче се обръща на проблемите, които имаме със зъбите и грижата за тях. Повече по темата ще научим от репортажа на колегата от Радио „Фокус“ – Пирин Кристина Миткова. За поредна година в Карлово ще се проведе „Маратон на четенето“. С кои автори и заглавия ще могат да се срещнат любителите на книгата, ще чуем от репортажа на колегата Весела Кръстева от Радио „Фокус“ – Пловдив.\r\nТези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.04.11", "title": "Акценти в сутрешния блок „Добро утро, България“  по Радио \"Фокус\""}
{"url": "http://www.focus-news.net/news/2018/04/11/2509708/sdvr-predpriema-merki-za-ohrana-na-reda-vav-vrazka-s-macha-mezhdu-otborite-na-tsska-i-levski.html", "text": "СДВР предприема мерки за охрана на обществения ред и безопасност на движението в столицата във връзка с предстоящата футболна среща от турнира „Купа България“ между отборите на ПФК ”ЦСКА” и ПФК „Левски” от 18.00 часа на Национален стадион ”Васил Левски”. Това съобщиха от пресцентъра на МВР. Преди, по време и след провеждането на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Планирани са стриктни действия за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона. \r\nУниформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/. Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост. \r\nЗа да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 16.00 часа.", "date": "2018.04.11", "title": "СДВР предприема мерки за охрана на реда във връзка с мача между отборите на ”ЦСКА” и „Левски”"}
{"url": "http://www.focus-news.net/news/2018/04/11/2509713/prodalzhava-neformalniyat-savet-na-ekoministrite-v-ndk.html", "text": "Неформалният съвет на министрите на ЕС по околна среда ще се провежда на 10 и 11 април 2018 година в Националния дворец на културата. Това съобщиха от пресцентъра на Министерството на околната среда и водите.\r\n19 екоминистри и над 40 делегации се очаква да обменят мнения по три теми – за качеството на атмосферния въздух, по-доброто регулиране и за международните преговори по изменение на климата и диалогът от Таланоа.  Повече информация за събитието може да откриете на https://eu2018bg.bg/bg/events/66", "date": "2018.04.11", "title": "Продължава Неформалният съвет на екоминистрите в НДК"}
{"url": "http://www.focus-news.net/news/2018/04/11/2509714/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-futbolna-sreshta-na-stadion-vasil-levski.html", "text": "Въвежда се временна организация на движението във връзка с провеждане на футболна среща на Национален стадион „Васил Левски”, съобщиха от пресцентъра на Столична община. Забранява се престоят и паркирането на пътни превозни средства с изключение на автомобилите на участниците в мероприятието, както следва:\r\nОт 00:00 часа на 10 април 2018 г. до приключване на футболната среща днес по алеите около Националния стадион „Васил Левски”.\r\nОт 12:00 до 20:00 часа днес:\r\n- на моста пред Националния стадион „Васил Левски”;\r\n- на ул. „Ген. Гурко” между бул. „Любен Каравелов“  и бул. „Евлоги и Христо Георгиеви”.\r\nОт 17:00 часа до приключване на футболната среща, само при необходимост и по преценка на ръководството на СДВР  ще  се забранява влизането на пътни превозни средства в двете посоки с изключение на автобусите на масовия градски транспорт по:\r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;\r\n- бул. „Евлоги и Христо Георгиеви” между пл. „Орлов мост” и бул. „Черни връх”;\r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.04.11", "title": "София: Въвежда се временна организация на движението във връзка с провеждане на футболна среща на стадион „Васил Левски”"}
{"url": "http://www.focus-news.net/news/2018/04/11/2509715/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Във връзка с подмяна на сградно водопроводно отклонение на бул. „Христо Смирненски“ жк. „Лозенец“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на бул. „Христо Смирненски“ от бул. „Свети Наум“ до ул. „Вишнева“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Христо Смирненски “ ъгъла с ул. „Свети Наум “.\r\nВъв връзка с изграждане на сградно водопроводно отклонение на бул. „Цар Борис III“ жк. „Хиподрума“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на бул. „Цар Борис III “ от бул. „Гоце Делчев“ до ул. „Хайдушка гора“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III “ ъгъла с ул. „Хайдушка гора“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.11", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/04/11/2509719/burgas-za-vtora-godina-v-grada-shte-se-provede-viktorina-po-angliyski-ezik-za-uchenitsite-ot-parvi-klas.html", "text": "За втора година ще се проведе викторина по английски език за учениците от първи клас в Бургас. Това съобщиха от пресцентъра на Община Бургас. Състезанието е част от програмата за ранно чуждоезиково обучение по английски език на Община Бургас, която се въведе преди три години в бургаските училища. Викторината ще бъде проведена в Културен център „Морско казино“ от 15.30 часа.\r\nВ нея ще вземат участие 7 отбора, с по 4-ма ученици във всеки, от бургаските учебни заведения „Васил Левски“-кв. Горно Езерово, „Петко Росен“, „Константин Петканов“, „Пейо Яворов“, „Константин Преславски“, „Княз Борис І“, „Христо Ботев“-кв. Сарафово.\r\nДецата ще покажат усвоените умения за говорене и слушане на английски език чрез много игри, песни и танци. Викторината ще се проведе в 5 кръга, като във всеки кръг трябва да изпълнят поставената игрова задача, а в последния да представят предварително подготвено артистично изпълнение.\r\nАкцентът в игрите е работа със звук и буква, което е една от основните учебни цели, заложени в обучението в първи клас, а именно учениците да се запознаят с английските букви и техните звукове.\r\nОрганизатори на събитието са Община Бургас и Центърът за подкрепа на личностното развитие.", "date": "2018.04.11", "title": "Бургас: За втора година в града ще се проведе викторина по английски език за учениците от първи клас"}
{"url": "http://www.focus-news.net/news/2018/04/11/2509717/stara-zagora-zamestnik-ministar-denitsa-nikolova-shte-predstavi-variantite-za-novo-rayonirane-v-oblastnata-administratsiya.html", "text": "В Областна администрация – Стара Загора заместник-министърът на регионалното развитие Деница Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусията за Югоизточен район за областите - Бургас, Сливен, Ямбол и Стара Загора. Това съобщиха от Министерство на регионалното развитие и благоустройството. Събитието е част от серията дискусии, организирани от МРРБ за новото статистическо райониране на страна в рамките на районите за планиране. \r\nДо средата на месец април Министерството на регионалното развитие и благоустройството ще продължи да провежда дискусии за новото статистическо райониране на страната на ниво регионални съвети за развитие. Така ще бъдат обхванати всички шест района, на които в момента е разделена страната. В дискусиите са поканени за участие областите управители на съответните области, кметове на общини, представители на научните среди, бизнес организации, представители на регионални държавни институции и др. Дискусиите са водени от заместник-министъра на регионалното развитие и благоустройството Деница Николова и ще се състоят в рамките на предстоящите заседания на регионалните съвети за развитие. \r\nИнициативата на Министерството на регионалното развитие и благоустройството цели широко обществено обсъждане на предложените от междуведомствена работна група 3 варианта за ново райониране на страната. Целта е да се чуят мнения, позиции и аргументи, за да се вземе най-консенсусното и работещо решение.\r\nДискусиите в Северозападния и Югозападния район вече се проведоха.", "date": "2018.04.11", "title": "Стара Загора: Заместник-министър Деница Николова ще представи вариантите за ново райониране в Областната администрация"}
{"url": "http://www.focus-news.net/news/2018/04/11/2509720/denyat-11-april-v-balgarskata-istoriya.html", "text": "На този ден през 1866 г. в Браила е представена пиесата на Добри Войников “Райна княгиня”. На 11 април 1871 г. в Букурещкия театър е представена за първи път пиесата му “Възцаряванието на Крума Страшний”. 1871 г.  - от Търново Васил Левски пише писмо до Данаил Попов в Турну Мъгуреле, в което възразява срещу намеренията на БРЦК да води преговори със Сръбското правителство, преди да се извърши подготовката за въстание вътре в страната. Руският императорски комисар в България княз Дондуков-Корсаков публикува “Временни правила по пощенската част в България”, с което слага начало на организираните пощенски съобщения в страната през 1879 г. През 1897 г. е издадено султанско ираде за откриване на затворени български църкви в Македония и Одринско. На 11април е роден Александър Иванов Райчев - български композитор. На тази дата  умира Людмил Стоянов - български писател.\r\n2007 г.\r\nС Наредба № 2 се създава отличието „Златен век“, почетен знак на Министерството на културата, който се присъжда за изключителен принос към българската култура и за развитие на културното сътрудничество.\r\n1992 г.\r\nЗавършва Четвъртата национална конференция на СДС. За първи път тя се провежда в момент, когато СДС е управляваща политическа сила в страната. Конференцията подкрепя политиката на Филип Димитров за “смяна на системата” и решава да се разсекретят досиетата в бившата ДС. Отправени са атаки срещу правителството, а Ф. Димитров обещава да извърши персонални промени.\r\n1945 г.\r\nКомандващият Първа българска армия генерал-лейтенант Вл. Стойчев издава заповед частите от 4 корпус да започнат форсирането на р. Драва.\r\n1942 г.\r\nНазначено е ново правителство начело с проф. Богдан Филов. Той е политически и държавен деец, археолог, редовен член на БАН. Роден е на 28 март 1883 г. в Стара Загора. Завършва археология с докторат във Фрайбург, Германия, и специализира в Бон, Париж и Италия. След завръщането си в България от 1910 г. до 1920 г. е директор на Народния археологически музей. Директор е и на Българския археологически институт. От 1920 г. до 1944 г. е проф. в СУ “Св. Климент Охридски”. Богдан Филов заема отговорни постове като: министър на народната просвета - от 14 ноември 1938 г. до 15 февруари 1940 г., министър-председател и министър на народната просвета - от 15 февруари 1940 г. до 11 април 1942 г., след което до 14 септември 1943 г. е министър-председател и министър на външните работи и изповеданията. От 9 септември 1943 г. до 1944 г. е член на Регентството. Като министър-председател подписва присъединяването на България към Тристранния пакт на 1 март 1941 г., с което държавата ни се включва във Втората световна война (1939–1945 г.) на страната на Германия. По време на неговото управление България подписва Антикоминтерновския пакт на 25 ноември 1941 г. и обявява война на Англия и САЩ на 12 декември 1941 г. След 9 септември 1944 г. е осъден от Народния съд на смърт, 5 млн. лв. глоба, конфискация на имуществото и му е отнето званието “академик”. Присъдата е отменена през 1996 г. Автор е на публикациите: “Паметници на тракийското изкуство”, “Софийската църква “Св. Георги”, “Миниатюрите на Лондонското евангелие на цар Иван Александра”, “Куполните гробници при Мезек” и др.\r\n1897 г.\r\nИздадено е султанско ираде за откриване на затворени български църкви в Македония и Одринско.\r\n1879 г.\r\nРуският императорски комисар в България княз Дондуков-Корсаков публикува “Временни правила по пощенската част в България”, с което слага начало на организираните пощенски съобщения в страната.\r\n1871 г.\r\nОт Търново Васил Левски пише писмо до Данаил Попов в Турну Мъгуреле, в което възразява срещу намеренията на БРЦК да води преговори със Сръбското правителство, преди да се извърши подготовката за въстание вътре в страната.\r\nВасил Левски е идеолог на българската националноосвободителна революция, създател е на Вътрешната революционна организация и на Българския революционен централен комитет (БРЦК). През 1858 г. става монах под името Игнатий. През 1862 г. участва в I българска легия . В периода 1864-67 г. е учител във Войнягово, Карловско, и Еникьой, Добруджа. През 1867 г. става знаменосец в четата на П. Хитов. През есента на 1867 г. и пролетта на 1868 г. е в Белград във II българска легия. С помощта на “Българско общество” предприема 2 обиколки из България - 1 декември 1868 г. - февруари 1869 г. и май-август 1869 г. Основава първите революционни комитети. През 1870-72 г. изгражда Вътрешната революционна организация с ръководен център Привременно правителство в Ловеч. В проектоустава от 1871 г. определя основната цел на освободителната борба: “с една обща революция да се направи коренно преобразуване на сегашната държавна деспотско-тиранска система и да се замени с демократска република (народно управление)...”. На общо събрание на БРЦК (1872 г.) в Букурещ Левски е утвърден за главен апостол в България. Получава специално “упълномощие”, напуска Букурещ и продължава апостолската си дейност. От 1871 г. негови помощници са А. Кънчев и Д. Общи. Преустройството на Вътрешната революционна организация и създаването на революционни окръжни комитети в България са спрени от Арабаконашкия обир на турската поща (22 септември 1872 г.) начело с Д. Общи. Разкритията и арестите стават причина за отказа на Левски да изпълни нареждането на Л. Каравелов за незабавно обявяване на въстание в България. На път за Румъния минава през Ловеч, за да прибере архива на комитета. Остава да пренощува в ханчето на Х. Цонев Латинеца в с. Къкрина, Ловешко, където е заловен от турската полиция. Изправен пред специален съд, Левски се стреми да запази революционната организация. Осъден на смърт и обесен.\r\n1866 г.\r\nВ Браила е представена пиесата на Добри Войников “Райна княгиня”. На 11 април 1871 г. също така, в Букурещкия театър е представена за първи път пиесата му “Възцаряванието на Крума Страшний”.\r\nДобри Войников е възрожденски учител, писател драматург, журналист, музикален и театрален деец, основоположник на българския театър, един от учредителите на Българското книжовно дружество (днес Българска академия на науките). Роден е на 10 ноември 1833 г. в Шумен. През 1858 г. завършва френски колеж в Цариград и става учител в родния си град. Активното му участие в църковно-националната борба през 1864 г. е причина той да емигрира в Румъния. Отначало се установява в Браила, а от 1873 г. се премества в Гюргево. През 1866 г. известно време участва в Тайния централен български комитет. Автор е на брошури, писани на френски език, с които изобличава беззаконията на османските власти в българските земи и осветлява целите и задачите на българското четническо движение пред европейското общество. В началото на 70-те години се сближава с дейците на Добродетелната дружина. С тяхна помощ успява да получи руско поданство, благодарение на което през 1874 г. се завръща в родния си град. След преминаването на руските войски в България става управител на сиропиталище в Търново. Там се заразява от тифус и на 27 март 1878 г. умира. По-важни негови творби: “Криворазбраната цивилизация” (1871 г.), “Райна княгиня” (1866 г.), “Покръщение на Преславский двор” (1868 г.) и др.На тази дата са родени:\r\n1922 г.\r\nРоден е Александър Иванов Райчев - български композитор. Музикално образование получава в Държавната музикална академия като ученик на проф. Панчо Владигеров. След завършването си работи като музикален сътрудник на Радио София, като диригент в Народния театър за младежта. От 1962 г. е професор по хармония и композиция в БДК. От 1980 г. е председател на Съюза на българските композитори. Първото голямо произведение на Александър Райчев в областта на музикалния театър е балетът “Хайдушка песен”, написан на основа на стихотворението “Хайдути” от Христо Ботев. В сътрудничество с поета Вл. Башев създава оперите “Мост” и “Славеят на Орхидея”, радиооперата “Вашето присъствие”. Автор е на оперите “Тревога” (по едноименната драма на О. Василев) и “Аспарух” (1980 г.). В периода 1980-1990 г. е председател на СБК. През 1988 г. е избран за член на Кралската академия за наука и изящни изкуства в Белгия. Той е още член на Асоциацията за съвременна музика в Будапеща “Кореспонденцен”. Издава “Учебник по хармония”. Носител е на Голямата награда на София (1981 г.) за “Концерт за оркестър” и операта “Хан Аспарух”.На тази дата умират:\r\n1973 г.\r\nУмира Людмил Стоянов (псевдоним на Георги Стоянов Златарев) - български писател. Участва в Балканската и Междусъюзническата война. През 30-те години се изявява като антифашист и последователен борец за разширяване на културното сътрудничество между България и СССР. Посещава Москва като гост на Съюза на съветските писатели (1936-1937 г.). През 1940-1941 г. е интерниран в Пазарджик, по-късно в с. Сомовит, Плевенско. След 9 септември 1944 г. разгръща активна обществено-политическа и литературна дейност. Директор е на Института за българска литература при БАН. Автор е на съчиненията “Видения на кръстопът. Елегии, песни, послания” (1914 г.), “Томирис” (1924 г.), “Бич божий. Разкази” (1927 г.), “Холера” (1945, 1949 г.) “Болно сърце” (1938 г.), “Сребърната сватба на полковник Матов” (1963 г.), “Милосърдието на Марса” (1971 г.) и др.\r\n1972 г.\r\nУмира Ана Тодорова (А. Т. Златкова) – българска оперна певица, контраалт, професор (1950 г.). Учи в Рим. Дебютира през 1909 г. с операта “Демон” от А. Г. Рубинщайн. Работи в Парижката Гранд опера (1921-1926 г.), гастролира в Англия, Кайро и др. Завръща се в България през 1932 г. Постижения в нейния репертоар са Далила (“Самсон и Далила” - К. Сен-Санс), Амнерис и Азучена (“Аида” и “Трубадур” - Дж. Верди), Кармен (“Кармен” - Ж. Бизе) и др.\r\n1944 г.\r\nУмира Димитър Добрев Добрев – български морски офицер, капитан първи ранг. Постъпва във Военното училище в София и участва като юнкер в Сръбско-българската война (1885 г.) и детронирането на княз Александър I (1886 г.), за което е изключен от училището; по-късно правата му са възстановени и получава първо офицерско звание на 1.01.1891 г. В периода 1896 –1897 г. специализира машинно-торпедно дело в Австрия, завършва висш артилерийски курс в Кронщат, Русия (1903-1904 г.). Участва като доброволец в Руско-японската война (1904-1905 г.) и в боя при Цушима като втори артилерийски офицер на крайцера “Дмитрий Донски”. Попада в японски плен, но е освободен. През 1906 г. се завръща в България , последователно е началник на Морското училище (1906-1908 г.), началник на подвижната отбрана, командир на крайцера “Надежда”. През 1911 г. е уволнен от флота. През Балканската война (1912-1913 г.) е върнат на служба като началник на подвижната отбрана. Командва отряда миноносци, който на 7 ноември 1912 г. атакува успешно турския крайцер “Хамидие”. Напуска флота и дълги години работи като адвокат във В. Търново.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.11", "title": "Денят 11 април в българската история"}
{"url": "http://www.focus-news.net/news/2018/04/11/2509716/ministar-lilyana-pavlova-i-kmetat-na-sofiya-shte-otkriyat-tsvetna-mozayka-pred-ndk.html", "text": "Министърът за Българското председателство на Съвета на ЕС Лиляна Павлова, кметът на София Йорданка Фандъкова и посланикът на Нидерландия в България  Беа тен Тъшър ще открият цветна мозайка, изобразяваща логото на Българското председателство на Европейския съюз.Това соъбщиха от пресцентъра на Министерството на Българското председателство на съвета на ЕС 2018. \r\nСъбитието е в 09.30 часа, пред вход А6 на Националния дворец на културата. Идеята за цветната мозайка е на Посолството на Кралство Нидерландия, подкрепена е от Столичната община и е израз на приятелството и партньорството на Нидерландия и България в рамките на Европейския съюз. Те е направена от 38 000 цветни луковици, дарение от Холандия, които бяха засадени в средата на октомври миналата година.  Дизайнер на цветната мозайка е Ян Хулдемонд, който е бил и главен дизайнер на световноизвестните градини Keukenhof.", "date": "2018.04.11", "title": "Министър Лиляна Павлова и кметът на София ще открият цветна мозайка пред НДК"}
{"url": "http://www.focus-news.net/news/2018/04/11/2509718/sofiya-vavezhda-se-vremenna-organizatsiya-na-dvizhenieto-za-izgrazhdane-na-lokalni-patni-platna-na-severnata-tangenta.html", "text": "Въвежда се временна организация на движението за изграждане на локални пътни платна на Северна скоростна тангента, съобщиха от пресцентъра на Столична община. До 24.00 часа на 23 април се забранява влизането на пътни превозни средства по северното локално пътно платно на Северната скоростна тангента между бъдещото положение на бул. „Рожен” и източно разположения подлез на Северната тангента към базата на “Лукойл”. Движението ще се извършва двупосочно в по една пътна лента по южното локално пътно платно на Северната тангента в същия участък. \r\nОт 00.00 часа на 24 април до 24.00 часа на 5 май се забранява влизането на превозни средства по южното локално пътно платно на Северната тангента между бъдещото положение на бул. „Рожен” и източно разположения подлез на Северната тангента към базата на “Лукойл”. Движението ще се извършва двупосочно в по една пътна лента по северното локално пътно платно в същия участък.", "date": "2018.04.11", "title": "София: Въвежда се временна организация на движението за изграждане на локални пътни платна на Северната тангента"}
{"url": "http://www.focus-news.net/news/2018/04/11/2509712/blagoevgrad-dvizhenieto-po-pat-i-1-simitli-kresna-v-kresnenskoto-defile-v-rayona-na-tunel-kriviya-se-osashtestvyava-v-edna-lenta.html", "text": "Днес, както и на 12, 13 и 16 април от 9.00 до 17.00 часа, движението по път I-1 Симитли – Кресна в Кресненското дефиле в района на тунел \"Кривия\" се осъществява в една лента поради извършване на проучвателно-проектантски работи. Tова съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация и указанията на сигналистите.", "date": "2018.04.11", "title": "Благоевград: Движението по път I-1 Симитли – Кресна в Кресненското дефиле в района на тунел \"Кривия\" се осъществява в една лента"}
{"url": "http://www.focus-news.net/news/2018/04/11/2509692/sputnik-malko-veroyatno-e-yuliya-skripal-da-iska-politichesko-ubezhishte-vav-velikobritaniya.html", "text": "Малко вероятно е Юлия Скрипал да поиска политическо убежище във Великобритания, заяви нейната братовчедка Виктория Скрипал пред репортери, предава Sputnik.\r\n„На въпроса дали Юлия иска да остане в чужда държава и дали няма да иска да се върне в Русия, ще го кажа по този начин – в момента се извършва ремонт в нейния апартамент в Русия. Тя щеше да се омъжи“, заяви Виктория Скрипал. „Да остане там или да поиска политическо убежище – тя имаше цялата свобода да го направи. Никой не ѝ е забранил нищо, тя може да направи своя избор свободно. В момента всичко ни се втълпява. Казва ни се, че тя трябва да иска политическо убежище, а тя няма как да го иска“, допълни още братовчедката на Юлия.Йонислав Дочев", "date": "2018.04.11", "title": "Sputnik: Малко вероятно е Юлия Скрипал да иска политическо убежище във Великобритания"}
{"url": "http://www.focus-news.net/news/2018/04/11/2509721/sofiya-vavezhda-se-organizatsiya-na-dvizhenieto-za-rehabilitatsiya-na-yuzhnoto-platno-na-ul-todor-kableshkov.html", "text": "Въвежда се организация на движението за рехабилитация на южното платно на ул. „Тодор Каблешков” в София. Това съобщиха от пресцентъра на Столична община. \r\nДо 24.00 часа на 11 май 2018 г. се забранява влизането на пътни превозни средства в двете посоки по ул. „Тодор Каблешков” между локалното пътно платно на бул. „Цар Борис ІІІ” и ул. „Майор Горталов“, като тя остава отворена за движение. \r\nОт 00.00 часа на 12 май 2018 г. до 24.00 часа на 25 май 2018 г. се забранява влизането на на превозни средства в двете посоки по ул. „Тодор Каблешков” между локалното пътно платно на бул. „Цар Борис ІІІ” и ул. „Майор Горталов“, като тя е затворена за движение, както и по южната половина от пътното платно на ул. „Тодор Каблешков”, в участъка при вход-изхода за зареждане на магазин „Кауфланд”. \r\nОт 00.00 часа на 26 май 2018 г. до 24.00 часа на 15 юни 2018 г. се забранява влизането на превозни средства по  южното локално пътно платно на бул. „Цар Борис ІІІ” между ул. „Казбек“ и ул. „Тодор Каблешков”, както и в двете посоки по ул. „Тодор Каблешков” между бул. „Цар Борис ІІІ” и ул. „Майор Горталов“, като тя остава отворена за движение на превозни средства.", "date": "2018.04.11", "title": "София: Въвежда се организация на движението за рехабилитация на южното платно на ул. „Тодор Каблешков”"}
{"url": "http://www.focus-news.net/news/2018/04/11/2509705/dobrich-okrazhnata-prokuratura-shte-vnese-iskane-za-zadarzhane-za-60-dni-na-mazha-koyto-sasht-poiska-da-bade-ekstradiran.html", "text": "В Окръжната прокуратура в Добрич е постъпило постановление на прокурор от Върховна касационна прокуратура за временно задържане под стража на българския гражданин Желяз А. То е било издадено във връзка с  получена молба от компетентните американски власти с цел последваща екстрадиция в САЩ. Това съобщиха от пресцентъра на Апелативна прокуратура – Варна.\r\n29-годишният мъж е издирван със заповед за арест, издадена от Областния съд на Южен окръг на Флорида, САЩ, по две обвинения -  за измама към държавата и експорт на стоки без лиценз. Лицето е задържано за срок от 72 часа от Окръжната прокуратура в Добрич.  В този срок ще бъде изготвено искане за временното задържане за срок до 60 дни на Желез А. на основание договора за екстрадиция между правителството на Република България и правителството на САЩ, което ще бъде внесено в Добричкия окръжен съд. \r\nВ момента се чакат материалите по преписката срещу българския гражданин. Престъпленията, в които мъжът е обвинен, отговарят на измама и контрабанда по българското законодателство.  Те са наказуеми и по законите на САЩ с лишаване от свобода за максимален срок от 20 години.", "date": "2018.04.11", "title": "Добрич: Окръжната прокуратура ще внесе искане за задържане за 60 дни на мъжа, който САЩ поиска  да бъде екстрадиран"}
{"url": "http://www.focus-news.net/news/2018/04/11/2509723/pregled-na-osnovnite-temi-v-dobrudzhanskiya-pechat.html", "text": "„Майката на задържания добричлия по обвинения от САЩ: „Защо Желяз? Той беше на най-ниското ниво във фирмата“, с това заглавие излиза днес вестник „Нова добруджанска трибуна“. Окръжната прокуратура в Добрич ще внесе искане за временно задържане за срок от 60 дни на 29-годишния мъж. Той е арестуван по обвинения от САЩ за измама към държавата и експорт на стоки без лиценз, съобщават от Апелативна прокуратура. За напредък по програмата за енергийна ефективност, съобщава Община град Добрич, пише всекидневникът. 12 многофамилни жилищни сгради по Националната програма са в процес на изпълнение. Днес от 17.30 часа в присъствие на граждани ще бъде официално открит първия саниран жилищен блок. Той се намира в ЖК „Дружба“ блок 36. Общината ще подобри енергийните мерки и по ОП „Региони в растеж“. Така общият брой на сградите в града ще е 50. „Моята добруджанска връзка“ е озаглавен материал по повод новата книга на Веселина Малчева – „Старите улици на Добрич“. Това е една „Книга за времето, когато конете бяха повече от автомобилите“. „Очакват предложения за финансиране на граждански проекти с общински пари“, съобщава на първа страница вестник „Добруджанска трибуна“. Открита е процедурата за кандидатстване по Програмата за финансиране на граждански инициативи от бюджета на Общината за 2018 г. За улеснение на заинтересуваните Общината организира на 24 април от 13.30 часа в Малката заседателна зала информационен ден. „Организират протест в защита на задържания по искане на САЩ добричлия“, съобщава всекидневникът. Срещу мъжа е повдигнато обвинение в нарушаване на ембаргото срещу Сирия докато работел на изпитателен срок в кол център. Протестът ще се състои утре пред Съдебната палата от 18.00 до 20.00 часа. Заповедта за арест на Желяз Андреев е издадена от съд в Маями. В рубриката „Новини“ – „Поредни успехи за възпитаници на добричката Природоматематическа гимназия“. Успехите са постигнати на провелата се от 2 до 5 април сесия на Ученическия институт по математика и информатика в Боровец. С грамота от форума се е завърнал Благовест Бончев. Деветокласникът се занимава с информатика от съвсем скоро.", "date": "2018.04.11", "title": "Преглед на основните теми в добруджанския печат"}
{"url": "http://www.focus-news.net/news/2018/04/11/2509726/plovdiv-intenziven-e-trafikat-po-am-trakiya-i-po-napravleniyata-plovdiv-peshtera-plovdiv-karlovo-i-plovdiv-asenovgrad-smolyan.html", "text": "Интензивен е трафикът по участъка на АМ „Тракия“ в Пловдивска област, също по направлението Пловдив-Асеновград-Смолян. Това съобщиха за Радио „Фокус“ – Пловдив от Областното пътно управление. Натоварено движение се отчита и по пътищата Пловдив-Карлово и Пловдив-Пещера. Пътните настилки са сухи и нормално проходими. Опасност от образуването на свлачища и срутища има по пътищата Бачково-Нареченски бани, Юговско ханче-Югово-Лъки и Кричим-Девин. Водачите трябва да шофират с повишено внимание и съобразена скорост, преминавайки през посочените участъци. Временно движението по АМ „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч и повишено внимание, поради ремонтни дейности. Движението по пътя Шишманци-Белозем, в района на пътния възел при АМ „Тракия“, се осъществява в една лента поради ремонтни дейности на надлез. Трафикът в участъка ще се контролира от светофарна уредба до 26 април. До 14 май движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Проходът Троян-Кърнаре е отворен за движение на всички моторни превозни средства.\r\nТрафикът на територията на град Пловдив също е изключително натоварен към този час на деня. Задръствания се образуват по булевардите „Христо Ботев“, „Васил Априлов“, „Пещерско шосе“, „Цар Борис III Обединител“, „Найчо Цанов“, „България“, „Източен“, „Санкт Петербург“ и „Руски“. Заради ремонтни дейности до 14 април ще остане затворено източното платно на бул. „Руски“ в Пловдив. По тази причина маршрутът на 7 автобусни линии е променен. Пътните настилки са сухи и нормално проходими.\r\nТони МИХАЙЛОВ", "date": "2018.04.11", "title": "Пловдив: Интензивен е трафикът по АМ „Тракия“ и по направленията Пловдив-Пещера, Пловдив-Карлово и Пловдив-Асеновград-Смолян"}
{"url": "http://www.focus-news.net/news/2018/04/11/2509725/dobrich-chastichni-remontni-deynosti-na-asfaltova-nastilka-se-izvarshvat-po-dve-patni-otsechki-v-oblastta.html", "text": "Радио „Фокус” – Варна. Движението по път II-27 с. Владимирово – с. Орлова могила  и по път III-2904 Захари Стояново – Дуранкулак се осъществява с повишено внимание поради частични ремонтни дейности на асфалтовата настилка. Срокът за приключване на дейностите е до 12 април. По ЛОТ3 в Добрич се работи по улица „Детелина“ от улица „Ружа“ до улица „Роза“, по улица “Роза“ от „Детелина“ до „Агликина поляна“, по улиците „Теменуга“,“Никола Петков“ и “Димитър Ковачев“. В Добрич времето е облачно, тихо е, температурата на въздуха е около 11 градуса. Пътните настилки са сухи.\r\nЖулиета НИКОЛОВА", "date": "2018.04.11", "title": "Добрич: Частични ремонтни дейности на асфалтова настилка се извършват по две пътни отсечки в областта"}
{"url": "http://www.focus-news.net/news/2018/04/11/2509724/denyat-11-april-v-svetovnata-istoriya.html", "text": "През 1034 г. е убит византийският император Роман ІІІ Аргир. През 1796 г. Наполеон започва Похода в Италия (1796-1797 г.), повеждайки четиридесет хилядна армия. В тази кампания Наполеон се проявява не само като талантлив генерал, но и като добър дипломат.\r\nПрез 1814 г. Луи XVIII става крал на Франция след абдикацията на Наполеон Бонапарт. По време на Великата френска революция той е един от ръководителите на контрареволюционната емиграция. През 1857 г. руският цар Александър ІІ утвърждава държавния герб на Русия – двуглав орел. През 1899 г. Испания предава Пуерто Рико на САЩ. През 1918 г. в първата крупна операция на Черезвичайная комисия в Москва са арестувани 520 анархисти. Една година по-късно е създадена Международната организация на труда. През 1946 г. тя се превръща в структурно звено на ООН. През 1943 г. в среща между двамата лидери Мусолини безуспешно се опитва да убеди Хитлер да сключи мир със СССР. През 1968 г. в близост до Хаваите потъва бойна подводница на СССР. Загиват осемдесет души.\r\n2016 г.\r\nПремиерът на Киргизстан подаде оставка след обвинения в корупция след строителството на пътища.\r\n2015 г.\r\nПрезидентът на САЩ Барак Обама и президентът на Куба Раул Кастро се срещат на Срещата на върха на Америките в Панама. Това е първата среща на лидери на двете страни от Кубинската революция насам.\r\n2015 г.\r\nМисията на ООН за оказване на помощ в Афганистан UNAMA осъжда убийството на най-малко 18 цивилни граждани в три отделни инцидента.\r\n2015 г.\r\nБунтовническа милиция и министерството на отбраната на Централноафриканска република, подписват мирно споразумение, което слага край на гражданската война в страната. \r\n2014 г.\r\nКоло Роджер става новият министър-председател на Мадагаскар.\r\n2013 г.\r\nСветовният икономически форум признава Финландия като най-развита страна в областта на информационните технологии.\r\n2012 г.\r\nЛидерът на Северна Корея Ким Чен Ун на конференция на Корейската работническа партия е назначен за председател на Централният военен комитет на партията и за Първи секретар на партията.\r\n2007 г.\r\nВзривени са бомби пред дома на премиера и пред полицейско управление в град Алжир, загиват 23-ма, ранените са над 160.\r\n2002 г.\r\nПри военен преврат, членове на венецуелската армия задържат президента Уго Чавес и настояват за неговата оставка.\r\n2001 г.\r\nУчени откриват вирус, причиняващ шизофрения.\r\n2000 г.\r\nКапиталът на високотехнологичната компания от САЩ Cisco достига 503,4 млрд. щатски долара – световен рекорд за размера на капитал на високотехнологична компания.\r\n1999 г.\r\nНовозеландецът Майк Морел поставя световен рекорд по изнасяне на лекция – продължителността на четенето й пред аудитория е 25 часа без прекъсване.\r\n1999 г.\r\nСлободан Милошевич предава на Борис Елцин писмо с молба за присъединяване на Югославия към Съюза между Русия и Беларус.\r\n1992 г.\r\nГорно-Бадахшанската автономна област в Таджикистан се самопровъзгласява за автономна република.\r\n1992 г.\r\nВ Тихия океан е уловена най-голямата до този момент в света баракуда – 38,5 кг.\r\n1991 г.\r\nСъветът за сигурност на ООН обявява прекратяването на военните действия срещу Ирак, предприети след превземането на Кувейт от армията на Саддам Хюсейн.\r\n1990 г.\r\nСССР официално поема отговорността си за разстрела по време на ІІ световна война в Катинската гора (близо до Смоленск) по нареждане на Сталин на четиринадесет хиляди пленени офицери от полската армия.\r\n1985 г.\r\nУмира комунистическият вожд на Албания Енвер Ходжа.\r\n1984 г.\r\nГенералният секретар на Комунистическата партия на Съветския Съюз (КПСС) Константин Черненко е избран за председател на Президиума на Върховния съвет на СССР.\r\nКонстантин Устинович Черненко е руски партиен и държавен деец, комунист. Роден е на 24 септември 1911 г. в с. Болшая Тес, Красноярски край. Завършва Висшето училище за партийни организатори към ЦК на КПСС през 1945 г. и Кишиневския педагогически институт през 1953 г. Завежда Агитационния отдел към ЦК на Комунистическата партия на Молдавия (от 1948 г.); Отдела за агитация и пропаганда към ЦК на КПСС (1956-1960 г.). През 1960-1965 г. е началник на Секретариата на Президиума на ВС на СССР. От 1976 г.е секретар на ЦК на КПСС. Депутат е във Върховния съвет на СССР на VII и IХ конгрес. След смъртта на Леонид Брежнев и краткотрайното управление на Юри Андропов, Черненко заема неговото място. Ръководител е на партията и на държавата за кратко. Умира на 10 март 1985 г. След смъртта му на власт идва радикалният реформатор Михаил Горбачов.\r\n1973 г.\r\nСлед изучаване на останки от човешки скелет, намерени в Берлин, Мартин Борман – личният секретар на Хитлер, официално е обявен за мъртъв.\r\n1970 г.\r\nМихаил Горбачов е избран за първи секретар на Ставрополския окръжен комитет на СССР.\r\n1968 г.\r\nВ близост до Хаваите потъва бойна подводница на СССР. Загиват осемдесет души.\r\n1965 г.\r\nВ рамките на 10 часа в САЩ възникват десет вятъра торнадо.\r\n1961 г.\r\nВ Израел започва съдебен процес срещу нацисткия военнопрестъпник Адолф Айхман.\r\n1945 г.\r\nЯпонски самолет “Камикадзе” нанася сериозни поражения на бойния кораб от САЩ “Мисури”.\r\n1945 г.\r\nВ хода на Втората световна война армията на САЩ превзема завод за производство на бойни балистични и крилати ракети “Фау” и незабавно пренася цялото оборудване с цел то да не попадне в съветски ръце.\r\n1945 г.\r\nАрмията на САЩ освобождава Бухенвалд.\r\nБухенвалд е немски концлагер, създаден от нацистите в околностите на гр. Ваймар през 1937 г. Първоначално името на лагера е Етерсберг. През концлагера са преминали около 240 000 концлагеристи. Отначало в него са затваряни немски комунисти, социалдемократи и представители на други антифашистки сили. По време на войната в него са умъртвени около 56 000 души. Освободен от войските на Червената армия. През 1958 г. в Бухенвалд е открит величествен мемориален комплекс в чест на загиналите концлагера хора. Този ден се чества като Международен ден на пострадалите от фашизма и войната. Денят е избран и обявен от международната федерация на борците от Съпротивата и пострадалите от фашизма.\r\n1944 г.\r\nАнглийската авиация разрушава щаба на Гестапо в Хага.\r\n1943 г.\r\nВ среща между двамата лидери Мусолини безуспешно се опитва да убеди Хитлер да сключи мир със СССР.\r\n1943 г.\r\nГьоринг обявява задължението на всеки германец да участва във всички мероприятия по гражданска отбрана.\r\n1942 г.\r\nЕдинадесет колежа в САЩ отказват да приемат студенти от Япония. Причина за това е участието на Япония във ІІ световна война.\r\n1935 г.\r\nЗапочва конференцията на Антантата в Стреза (Италия). Решено е ограничителните военни клаузи по мирните договори да се отменят при общо съгласие на пряко заинтересованите съседни държави поради едностранното отхвърляне на военните ограничения по Версайския договор от Германия на 16 март.\r\n1927 г.\r\nПриета е конституцията на Беларус.\r\n1921 г.\r\nСъздадена е Туркестанската автономна съветска социалистическа република.\r\n1919 г.\r\nСъздадена е Международната организация на труда. През 1946 г. тя се превръща в структурно звено на ООН.\r\n1918 г.\r\nВ първата крупна операция на ЧК (Черезвичайная комисия) в Москва са арестувани 520 анархисти.\r\n1914 г.\r\nСъстои се премиерата на пиесата на Бърнард Шоу “Пигмалион”.\r\nБърнард Шоу е английски драматург, музикален и театрален критик, ирландец по произход. Ранните си години прекарва в Дъблин, където завършва училище през 1871 г. През 1876 г. заминава за Лондон. Литературната си дейност започва с писане на романи - “Неразумният брак”, “Любовта на артиста”, “Професията на Кешъл Байрон”. Утвърждава се като един от най-големите английски и световни драматурзи. Отхвърля схващането за драмата само като форма за забавление, създава остри социалнокритични пиеси - “Професията на мисис Уорън”, “Ученикът на дявола”, “Пигмалион”, “Майор Барбара”. Драми - “Дом на разбитите сърца”, “Света Йоана” и др. През 1925 г. получава Нобелова награда за литература.\r\n1899 г.\r\nИспания предава Пуерто Рико на САЩ.\r\n1894 г.\r\nАнглия обявява Уганда за свой протекторат.\r\n1857 г.\r\nРуският цар Александър ІІ утвърждава държавния герб на Русия герб – двуглав орел.\r\n1856 г.\r\nНа среща в Москва с представители на дворянството руският император Александър ІІ за първи път се изказва за отмяна на крепостничеството.\r\n1847 г.\r\nОткрито е заседанието на първия пруски парламент, наричан Ландтаг.\r\nЛандтаг (нем. Landtag, от Land - земя, страна, и Tag - събрание) е местно народно събрание на някои немски държави в Германия и Австрия до I световна война.\r\n1814 г.\r\nЛуи XVIII става крал на Франция след абдикацията на Наполеон Бонапарт. По време на Великата френска революция той е един от ръководителите на контрареволюционната емиграция.\r\n1805 г.\r\nВ Санкт Петербург Русия и Великобритания подписват конвенция за създаването на общоевропейска коалиция срещу Наполеон, към която по-късно се присъединява и Австрия.\r\n1801 г.\r\nРуският цар Александър І създава Държавен съвет.\r\n1796 г.\r\nНаполеон започва Похода в Италия (1796-1797 г.), повеждайки четиридесет хилядна армия. В тази кампания Наполеон се проявява не само като талантлив генерал, но и като добър дипломат.\r\n1768 г.\r\nВ пожар е унищожена една трета от канадския град Монреал.\r\n1713 г.\r\nЗавършва войната за испанското наследство с подписването на договора в Утрехт между Великобритания, Холандия, Австрия, Русия и Свещената Римска империя, от една страна, и френския крал Луи XIV, от друга.\r\nУтрехтският мир са дипломатически актове, подписани в холандския град Утрех през 1713 г., които заедно с Ращадския и Баденския договор (1714 г.) слагат край на разорителната война за наследството на испанския престол. Испания остава за Филип II, Холандия е под австрийска власт, Франция запазва територията си. Най-големи предимства получава Великобритания - към териториите й се присъединяват Гибралтар и Минорка в Средиземно море, Нова земя в Атлантическия океан и др.\r\n1597 г.\r\nВъв Варшава е екзекутиран водачът на украинските въстаници Северин Наливайко.\r\n1554 г.\r\nВ Лондон е екзекутиран лидерът на въстанието срещу английската кралица Мария I Томас Уайт.\r\n1512 г.\r\nВ битката при град Равена, намиращ се на Апенините, френската армия побеждава армията на Свещената римска империя.\r\n1034 г.\r\nУбит е византийският император Роман ІІІ Аргир.\r\nРоман ІІІ Аргир е византийски император от 1028 г. до 1034 г. Годината на раждането му не е известна. Наследява престола от Константин VIII, който в предсмъртния си час му предлага да избере или да му избоде очите, или да се ожени за дъщеря му Зоя (която е на 48 г.). Роман избира второто и печели любовта на народа с великодушието си. Победен от арабите в Сирия, жена му заповядва да го удушат и се омъжва за Михаил Пафлагонец, който става император.На тази дата са родени:\r\n146 г. \r\nСептимий Север, римски император \r\n1357 г. \r\nЖуау I, крал на Португалия († 1433 г.)\r\n1930 г. \r\nАнтон Шандор Ла Вей, американски основател на Църквата на Сатаната\r\n1953 г. \r\nГи Верхофстад, министър-председател на Белгия\r\n1971 г. \r\nОливер Ридел, германски музикант (Rammstein)\r\n1968 г. \r\nСергей Лукяненко, руски писател\r\n1979 г. \r\nХейли Коуп, американска плувкиняНа тази да умират:\r\n678 г.\r\n Доний, римски папа\r\n1958 г.\r\n Йозеф Фолтман, германски офицер\r\n1977 г. \r\nЖак Превер, френски сценарист\r\n1985 г.\r\nУмира комунистическият вожд на Албания Енвер Ходжа.\r\n1987 г. \r\nЪрскин Колдуел, американски писател\r\n1997 г. \r\nРоже Бернар, френски лингвист\r\n2005 г. \r\nДжон Реймънд Броснан, австралийски писател\r\n2008 г.\r\n Клод Аб, френски футболист\r\n2012 г.\r\n Ахмед Бен Бела, алжирски политикЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.11", "title": "Денят 11 април в световната история"}
{"url": "http://www.focus-news.net/news/2018/04/11/2509727/blagoevgrad-spokoyno-se-osashtestvyava-dvizhenieto-v-oblastniya-tsentar.html", "text": "Спокойно се осъществява движението в областния център, предаде репортер на Радио ‘‘Фокус’’ – Пирин. Няма образували се задръствания по най-натоварените кръгови кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. Градският транспорт се движи по разписание като за делничен ден.\r\nКристина МИТКОВА", "date": "2018.04.11", "title": "Благоевград: Спокойно се осъществява движението в областния център"}
{"url": "http://www.focus-news.net/news/2018/04/11/2509728/nay-vazhnite-svetovni-sabitiya-na-11-april-za-poslednite-18-godini-agentsiya-fokus.html", "text": "2001: При срутването на стадиона \"Елис парк\" в Йоханесбург загиват 43 души.2002: \"Ал Кайда\" извършва бомбен атентат в синагогата в град Гриба в Тунис, при който загиват 21 души. 2003: Израелската армия ликвидира палестинския ислямист Махмуд Затме2004: Шестима души загиват при свлачище в Перу.2005: Среща между президента на САЩ Джордж У. Буш и израелския министър-председател Ариел Шарон2006: Иранският президент Махмуд Ахмединеджад обявява, че страната му е успяла успешно да обогати уран.2007: При два бомбени атентата в столицата на Алжир загиват 33 души, а други 222 са ранени.2008: Венецуела обявява одържавяване на захарните си плантации.2009: Многохилядни протести в Тбилиси срещу президента на страната Михаил Саакашвили.2010: Многохилядно траурно шествие във Варшава в памет на загиналия при самолетна катастрофа президент Лех Качински2011: При експлозия в метрото в Минск, са убити 14 души, а други 204 са ранени2012: Десет души загиват при мощно земетресение и последвало цунами в района на индонезийския остров Суматра. 2013: Среща между индийския министър-председател Манмохан Синг и германския канцлер Ангела Меркел.2014: Президентът на САЩ Барак Обама налага санкции срещу кримски политици и газова компании във връзка със събитията в Украйа.2015: Преговори между президента на САЩ Барак Обама и на Куба Раул Кастро в неутрална Панама.2016: Външните министри от Г-7 приеха \"Хирошимската декларация\"2017: Среща на външните министри от Г-7", "date": "2018.04.11", "title": "Най-важните световни събития на 11 април за последните 18 години (Агенция Фокус)."}
{"url": "http://www.focus-news.net/news/2018/04/11/2509731/blagoevgrad-povishena-opasnost-ot-padashti-kamani-ima-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. Сухи са пътните настилки в областта. Нормално натоварен е трафикът по автомагистрала „Струма“ и Главен път Е-79.  В региона няма затворени пътища. Прохода Предел е отворен за преминаването на всички видове моторни превозни средства. Днес до 17.00 часа, както и на 12, 13 и 16 април от 9.00 до 17.00 часа, движението по път I-1 Симитли – Кресна в Кресненското дефиле в района на тунел „Кривия“ се осъществява в една лента поради извършване на проучвателно-проектантски работи. Шофьорите да се движат с повишено внимание и съобразена скорост, спазвайки пътната сигнализация и указанията на сигналистите. През изминалото денонощие няма регистрирани тежки пътни инциденти. Към момента никъде не се извършват ремонти дейности.\r\nКристина МИТКОВА", "date": "2018.04.11", "title": "Благоевград: Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев"}
{"url": "http://www.focus-news.net/news/2018/04/11/2509722/mezhdunarodna-nauchna-konferentsiya-za-predizvikatelstvata-na-es-i-nato-v-konteksta-na-terorizma-shte-bade-otkrita-vav-voenna-akademiya-g-s-rakovski.html", "text": "Началникът на отбраната генерал-лейтенант Андрей Боцев и заместник-министърът на отбраната Атанас Запрянов ще участват  от 10.00 ч. в откриването на годишната международна научна конференция на Военна академия „Г. С. Раковски”. Темата на научния форум, който ще се проведе на 11 и 12 април във Военната  академия, е „Предизвикателства пред ЕС и НАТО в контекста на радикализацията, тероризма и миграцията”.  Това съобщиха от Министерство на отбраната. \r\nТържественото честване на 106-та годишнина от създаването на висшето учебно заведение ще започне от 10.00 ч. на 13 април с ритуал по поднасяне на венци и цветя пред паметника на Георги Раковски - патрон на Военната академия.", "date": "2018.04.11", "title": "Международна научна конференция за предизвикателствата на ЕС и НАТО в контекста на тероризма ще бъде открита във Военна академия \"Г. С. Раковски\""}
{"url": "http://www.focus-news.net/news/2018/04/11/2509729/tass-rusiya-i-belarus-provezhdat-savmestni-ucheniya-blizo-do-granitsata-s-polsha.html", "text": "Военнослужещи от въздушно-десантските войски на Руската федерация и специалните сили на Беларус са започнали съвместни тактически учения на тренировъчната база в Брестски, около 10 км на север от град Брест на Беларуско-полската граница, съобщи пресслужбата на руското министерство на отбраната в сряда, предава  ТАСС. \r\nСпоред информацията на министерството активната фаза на учението, което ще се състои в периода 10-12 април, ще включва „над 600 души персонал и около 100 части военен и специален хардуер, включително и хеликоптери Mi-8 от Военно-въздушните сили на Република Беларус.“\r\nПо време на ученията една група военнослужещи от двете държави е скочила с парашут от хеликоптери  Mi-8. Останалата част военнослужещи е пристигнала с бронирани и военни превозни средства.Йонислав Дочев", "date": "2018.04.11", "title": "ТАСС: Русия и Беларус  провеждат съвместни учения близо до границата с Полша"}
{"url": "http://www.focus-news.net/news/2018/04/11/2509730/ministar-lilyana-pavlova-parvite-tri-mesetsa-na-evropredsedatelstvoto-ni-minaha-uspeshno-i-dinamichno.html", "text": "Първите три месеца на европредседателството ни минаха успешно и динамично. Това каза министърът на българското председателство на Съвета на ЕС 2018 Лиляна Павлова в предаването „Денят започва“ по БНТ.  „Динамиката на процесите, които се случват в Европа изискваше провеждането на много нелесни дебати, сложни разговори, които изискват дипломатичност и търсене на компромис“, заяви министърът. Тя отчете, че в София са проведени над 100 срещи и над 670 заседания на всички спомагателни органи на Съвета, които страната ни председателства в Брюксел. „Постигнахме напредък и работихме по всяко едно досие, което председателството пое“, каза Павлова. Министърът на европредседателството обърна внимание, че страната ни е приключихме досиетата, свързани си темата околна среда и климат, с отпадъците, енергийната ефективност, с въглеродните емисии от тежкотоварните превозни средства, финансирането на политическите партии и командироването на работниците.  По думите й страната ни е покрила е широка гамата от темите.  „Успяхме по този начин дори в скептиците да докажем, че сме добре подготвени\", каза министър Павлова, като допълни, че големите предизвикателства предстоят в следващите три месеца.", "date": "2018.04.11", "title": "Министър Лиляна Павлова: Първите три месеца на европредседателството ни минаха успешно и динамично"}
{"url": "http://www.focus-news.net/news/2018/04/11/2509732/veliko-tarnovo-intenzivno-e-dvizhenieto-po-ul-magistralna.html", "text": "Интензивно е движението по ул. „Магистрална“, която съвпада с част от пътя София – Варна. Трафикът в сутрешните часове е натоварен и в центъра на старата столица. Образували се колони от автомобили има около Кооперативния пазар и Пощата, предаде репортер на Радио „Фокус“ – Велико Търново. Натоварено е и на двата основни пътни възела – Качица и Щжен пътен възел. Времето е предимно слънчево, настилките сухи. Затворена за движение, поради ремонт, е улица „Опълченска“ в областния център. Допълнително въведени ограничения няма. Светофарите работят нормално. Екипи на КАТ „Пътна полиция“ следят за правилното протичане на движението в областта. Патрули има на входовете и изходите на Велико Търново. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено е преминаването на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево.\r\nЛуиза ТРАНЧЕВА", "date": "2018.04.11", "title": "Велико Търново: Интензивно е движението по ул. „Магистрална“"}
{"url": "http://www.focus-news.net/news/2018/04/11/2509733/plovdiv-avarien-remont-na-zhelezopaten-prelez-zatvori-patya-mezhdu-selata-vasil-levski-i-marino-pole.html", "text": "Авариен ремонт на железопътен прелез затвори пътя между селата Васил Левски и Марино поле. Това съобщиха за Радио „Фокус”- Пловдив от отдел „Връзки с обществеността“ на Община Карлово. До 17.00 часа ще бъде ремонтирана еластичната прелезна настилка и железния път в района на гара Ботев и шосеен път между селищата Калофер и Баня. Ремонтните дейности на железния път и прелезната настилка ще се извършат при пълно прекъсване на автомобилното движение по пътя Васил Левски-Марино поле. Движението на моторните превозни средства ще се осъществява по обходен маршрут. В посока Калофер-Пловдив водачите трябва да се движат по път І-6 – гр. Калофер – с. Васил Левски – гр. Карлово, след което да се включат в път ІІ-64 за гр. Баня и гр. Пловдив. В обратна посока –  по път ІІ-64 от гр. Пловдив и гр. Баня – гр. Карлово, след което водачите се включват в път І-6 с. Васил Левски – Калофер. Мястото на ремонтните дейности е сигнализирано.", "date": "2018.04.11", "title": "Пловдив: Авариен ремонт на железопътен прелез затвори пътя между селата Васил Левски и Марино поле"}
{"url": "http://www.focus-news.net/news/2018/04/11/2509736/gabrovo-ogranicheno-e-dvizhenieto-v-uchastak-ot-patya-veliko-tarnovo-stara-zagora.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. Това съобщиха за Радио „Фокус” – Велико Търново от Областно пътно управление-Габрово. Условията за пътуване в областта са нормални. Настилките са сухи, трафикът – интензивен. Времето е ясно и слънчево, без облаци и намалена видимост. Отворен за движение е прохода Шипка. Там пътят е частично мокър. Трафикът е спокоен. Остава в сила забраната за товарни автомобили над 12 тона. Затворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. До 31 август  включително ще се извършват ремонти в участък от пътя Чехлевци-Велчевци. Движението е в едната лента.\r\nЛуиза ТРАНЧЕВА", "date": "2018.04.11", "title": "Габрово: Ограничено е движението в участък от пътя Велико Търново – Стара Загора"}
{"url": "http://www.focus-news.net/news/2018/04/11/2509734/ekathimerini-naprezhenie-v-egeysko-more-sled-intsidenta-s-turskiya-helikopter-kray-ostrov-ro.html", "text": "Инцидентът в понеделник през нощта, когато турски хеликоптер прелета на ниска височина с изключени светлини край гръцкия остров Ро, се смята от Атина за поредната демонстрация на стратегията на Анкара да засилва напрежението в Егейско море, предава  Ekathimerini.\r\nПравителството на Гърция се опитва да омаловажи инцидента, заявявайки, че то не е в нарушение на гръцкото национално въздушно пространство. Министерството на отбраната изглежда, че е на обратното мнение, предвид, че гръцките граничари са произвели изстрели с трасиращи муниции по летателния апарат преди да отлети.\r\nСпоред гръцкото правителство инцидентът не е голям, но „е част от турската тактика на провокации от безопасна дистанция, която обаче носи риск за инциденти“.  Виктор Турмаков", "date": "2018.04.11", "title": "Ekathimerini: Напрежение в Егейско море след инцидента с турския хеликоптер край остров Ро"}
{"url": "http://www.focus-news.net/news/2018/04/11/2509737/burgas-dvizhenieto-po-osnovnite-bulevardi-v-oblastta-e-s-normalna-intenzivnost.html", "text": "Движението по основните булеварди в Бургаска област е с нормална интензивност. Това съобщи за Радио “Фокус“- Бургас дежурният в Областно пътно управление-Бургас. Пътните настилки са сухи. Няма затворени пътни участъци. До 26 април е въведена временна организация на движение по улицата от кръгово кръстовище „Трапезица“ до бул. „Стефан Стамболов“. В посочения период автомобилите могат да преминават по „Струга“ двупосочно, но само в две от четирите ленти. Когато бъде преасфалтирано едното платно, ще бъде затворено другото. До 26 април ще бъде затворено за ремонтни дейности и движението на пътни превозни средства по ул. „Даме Груев“, в отсечката от ул. „Струга“ до ул. „Л. Маджаров“.\r\nВеселина НИКОЛОВА", "date": "2018.04.11", "title": "Бургас: Движението по основните булеварди в областта е с нормална интензивност"}
{"url": "http://www.focus-news.net/news/2018/04/11/2509738/gazeta-express-liderat-na-kosovskata-opozitsiya-albin-kurti-iska-provezhdaneto-na-predsrochni-izbori.html", "text": "Председателят на косовската опозиционна партия  „Самоопределение“ Албин Курти призова към провеждането на предсрочни избори. Той обяви, че партията му е готова да подкрепи вот на недоверие срещу правителството, пише  Gazeta Express.\r\nКурти изброи редица причини защо правителството на министър-председателя Рамуш Харадинай трябва да бъде свалено. Той спомена предполагаемите връзки между него и мафиотския бос от Северно Косово Милан Радойчич както и назначаването на Ненад Рикало за министър на земеделието.  Според опозиционера министър-председателят е „раздул неимоверно“ броят на хората в администрацията, докато е увеличил безработицата. Не на последно място той заяви, че депортирането на шестимата турски граждани в Анкара.\r\n„Самоопределение“ е в полза на извънредни избори, колкото се може по скоро и по инициирането на вот на недоверие“, заяви Курти. Според него повечето хора в страната и депутати са от опозицията и така настоящето правителство е загубило легитимност. Виктор Турмаков", "date": "2018.04.11", "title": "Gazeta Express: Лидерът на косовската опозиция Албин Курти иска провеждането на предсрочни избори"}
{"url": "http://www.focus-news.net/news/2018/04/11/2509741/pazardzhik-remontni-deynosti-se-izvarshvat-po-patya-peshtera-batak-i-batak-gara-kostandovo.html", "text": "Натоварено е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са сухи. В района на 95 км на автомагистрала „Тракия“, в посока Бургас, движението е в една лента поради аварийно запълване на появили се деформации на пътната настилка с топла асфалтова смес ремонтни дейности. По пътя Пещера – Батак от 154 км до 160 км  движението е в една лента поради аварийно запълване на появили се деформации на пътната настилка с топла асфалтова смес. По пътя  Батак – гара Костандово от 1 км до 16 км се осъществява поетапно в свободната лента поради ремонтни дейности на асфалтовата настилка. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.04.11", "title": "Пазарджик: Ремонтни дейности се извършват по пътя Пещера-Батак и Батак-гара Костандово"}
{"url": "http://www.focus-news.net/news/2018/04/11/2509742/pregled-na-osnovnite-temi-v-shumenskiya-pechat.html", "text": "„БТТИК бе основен партньор на голям бизнес форум в Истанбул“, е водещото заглавие във вестник „Шуменска заря“. Българско-турската търговско-индустриална камара (БТТИК) беше един от основните организатори на провелия се голям бизнес-форум в Истанбул. В него взеха участие над 200 фирми от Турция и България – научи изданието от изпълнителния директор на камарата Венцислав Венков. „200 червени яйца раздаде църквата във Велики Преслав“, е друго заглавие  от първа страница. 200 осветени червени яйца и 40 козунака раздадоха наплощада във Велики Преслав в празничния понеделник. По традиция болярите се събират в центъра на града на втория ден на Великден. Тогава става и общоградското боричкане на червените яйца. На празника са най-щастливи децата, търсейки яйцето-борец. Възрастните, обаче казват, че осветеното попско яйце се пази до иконата на Богородица. „Чудотворната икона на Божията Майка “Скоропослушница” беше в Шумен“, информира ежедневникът. С благословението на Негово Високопреосвещенство Варненския и Великопреславски митрополит Йоан вчера в шуменския храм „Св.Три Светители“ пристигна за поклонение чудотворната Ананиевска икона на Божията Майка Скоропослушница” от град Ананиев, Украйна. Неотдавна шуменци потърсиха благослов и помощ от чудотворната икона на Пресвета Богородица “Одигитрия Байталска”, също донесена от Украйна. Пределите на Варненската и Великопреславска епархия иконата на Пресвета Богородица посещава с благословението на протойерей Николай Ярем и на Балтския и Ананиевски архиепископ Алекси. „Във Велики Преслав избраха миски за ромския празник“, информира всекидневникът. Най-добрите изпълнителки на ромски танци сред деца и тийнейджърки бяха номинирани за мис от професионални танцьорки и гости на циганския празник във Велики Преслав. Антония и Десислава, на 10 и 12 години, получиха престижните титли, още четири момичета от кв. Боровец бяха отличени като подгласнички на миските. „Шуменският университет е домакин на Международен научен форум в областта на филологията“, пише изданието. Шуменският университет „Епископ Константин Преславски“ е домакин на Международен научен симпозиум на тема „Екология на езика и съвременна комуникация“. Конференцията ще се проведе на 26-29 април 2018 г. В СОК „Камчия“. Актуалната тематика ще събере в България повече от 100 участници – водещи изследователи и преподаватели-русисти от България, Русия, Украйна, Казахстан, Беларус, Чехия, Полша, Македония, Румъния, Сърбия, Китай и Япония.", "date": "2018.04.11", "title": "Преглед на основните теми в шуменския печат"}
{"url": "http://www.focus-news.net/news/2018/04/11/2509735/ombudsmanat-maya-manolova-balgariya-nyama-angazhiment-da-predava-svoi-grazhdani-na-sad-v-drugi-darzhavi-no-v-dogovora-sas-sasht-ima-takav.html", "text": "От това, което проверих по принцип България няма ангажимент да предава свои граждани за съдене в други държави в стандартния случай, но в договора със САЩ има такъв ангажимент, което е по-различно и по което вероятно би могло да се разсъждава. Това каза омбудсманът на Република България Мая Манолова в предаването „Тази сутрин“ по бТВ. Тя посочи, че договорът със САЩ е ратифициран през 2008 г. и  е влязъл в сила от  2009 г. „Всъщност омбудсманът няма отношение по екстрадициите, тъй като в случая има произнасяне на съд. Днес се очаква съдът да се произнесе дали да остане в ареста Желяз“, каза Манолова. Тя поясни, че в 60-дневен срок на база на доказателства, които би представила американската страна трябва да се вземе решение за екстрадиция или не и то при положение, че има двойна наказуемост на въпросното престъпление. Манолова отчете, че не е специалист по международно наказателно право. „Не сме длъжни да предаваме наши граждани в Турция“, допълни Манолова.", "date": "2018.04.11", "title": "Омбудсманът Мая Манолова: България няма ангажимент да предава свои граждани на съд в други държави, но в договора със САЩ има такъв"}
{"url": "http://www.focus-news.net/news/2018/04/11/2509740/ministar-tsetska-tsacheva-ne-tryabva-da-predpostavyame-neshtata-po-sluchaya-s-iskaneto-za-ekstradirane-na-29-godishniya-mazh-zashtoto-e-v-mnogo-ranna-faza.html", "text": "Не трябва да предпоставяме нещата по случая с искането за екстрадиране на 29-годишния мъж, случаят е в много ранна фаза. Това каза министърът на правосъдието Цецка Цачева в предаването „Преди всички“ по БНР.  „На този етап няма възможност за отношение и реакция от страна на Министерство на правосъдието. Ние сме информирани, но с оглед процедурите съдът е този, който трябва да се произнесе“, каза Цачева. Тя посочи, че по силата на договора за екстрадиция между България и САЩ в рамките на 60 дни ще възникне задължението да се осъществи тази екстрадиция. „На този етап конкретните факти по случая би трябвало да са предоставени изцяло на прокуратурата и българският съд ще е този, който ще прецени за съответствието им“, коментира министърът на правосъдието. Цачева допълни, че когато има повече факти, тогава трябва да се коментира. Министърът обърна внимание, че не трябва да се забравя, че върховенството на закона и правото е основен принцип. \r\nПо отношение на проблемите в месата за изтърпяване на наказанията, Цачева заяви, че в актуализираната стратегия за продължаване на реформата в съдебната  система се включва и системата за изпълнение на наказанията. „Действително оказа се, че в тази част от актуализираната стратегия е необходимо да се извърши много работа“, коментира Цачева и обясни, че там проблемите са натрупани с години. По думите й тези проблеми не са само в недофинансирането на системата. Според нея недофинансирането е факт и трябва занапред да бъде изпреварващо осигурено.  Цачева отчете, че е необходима и по-добра организация в затворите.", "date": "2018.04.11", "title": "Министър Цецка Цачева: Не трябва да предпоставяме нещата по случая с искането за екстрадиране на 29-годишния мъж, защото е в много ранна фаза"}
{"url": "http://www.focus-news.net/news/2018/04/11/2509744/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-sabitie-ot-programata-na-evropredsedatelstvoto.html", "text": "Въвежда се временна организация на движението във връзка с провеждане на събитие, свързано с българското председателство на Съвета на Европейския съюз 2018. Това съобщиха от пресцентъра на Столична община. До приключване на мероприятието днес се забраняват престоят и паркирането на пътни превозни средства както следва:\r\n- на ул. „Доспат“ между бул. „Витоша“ и ул. „Баба Неделя“;\r\n- на ул. „Баба Неделя“;\r\n- на ул. „Д-р Христо Стамболийски“. \r\nОт 7.00 часа до приключване на мероприятието нпри  необходимост и по преценка на отдел „Пътна полиция“ при СДВР ще се забранява влизането на пътни превозни средства, с изключение на автомобилите, обслужващи мероприятията както следва:\r\n- по ул. „Доспат“ между бул. „Витоша“ и ул. „Баба Неделя“; \r\n- по. ул. „Баба Неделя“;\r\n- по ул. „Д-р Христо Стамболийски“.", "date": "2018.04.11", "title": "София: Въвежда се временна организация на движението във връзка с провеждане на събитие от програмата на европредседателството"}
{"url": "http://www.focus-news.net/news/2018/04/11/2509739/shumen-s-normalna-intenzivnost-e-dvizhenieto-po-republikanskata-patna-mrezha-v-oblastta.html", "text": "С нормална интензивност е движението по републиканската пътна мрежа в област Шумен, предаде репортер на Радио „Фокус“- Шумен. Настилките са сухи, видимостта е добра. Частичен ремонт се извършва на пътя Пристое – Каолиново, в работния участък движението се извършва в една лента. В сила е забраната за товарни автомобили над 10 тона по пътя Радко Димитриево-Друмево, обходът е Шумен- Овчарово-Друмево. Върбишки проход остава затворен за всички видове пътни превозни средства. Ришки проход е отворен без ограничения. Интензивен е трафикът по автомагистрала „Хемус“ в посока Варна. Спокойно се пътува  в посока Силистра. Частични ремонтни дейности се извършват по пътя  Цар Калоян – Разград, както по част от пътя Омуртаг – Търговище.\r\nИвелина ИВАНОВА", "date": "2018.04.11", "title": "Шумен: С нормална интензивност е движението по републиканската пътна мрежа в областта"}
{"url": "http://www.focus-news.net/news/2018/04/11/2509745/burgas-potomtsi-na-spaseni-evrei-shte-izdignat-v-grada-memorial-na-blagodarnostta.html", "text": "Потомци на спасени евреи ще издигнат в Бургас мемориал на благодарността в памет на достойните жители на града. Това съобщиха от Община Бургас. Инициативата е на Центъра за еврейско-българско сътрудничество „Алеф“.\r\nСъбитието ще се проведе от 17:00 часа на ул. „Александровска“ на парковото пространство до Часовника.\r\nВ морския град са организирани и още събития, посветени на спасяването на българските евреи. Сред тях е изложбата на МВнР на Израел, която е озаглавена „Отвъд дъгата“. Експозицията е посветена на дипломатите, спасявали евреите по време на Холокоста и обявени от „Яд Вашем“ за „праведници на света“.\r\nОт 18:00 часа в зала „Георги Баев“ на Културен център „Морско казино“ ще бъде представена книгата „75 години – незабравените лица на спасението“. В презентацията ще участват д-р Максим Бенвенисти, представители на Организацията на евреите в България „Шалом“ и фондация „Цедака“.", "date": "2018.04.11", "title": "Бургас: Потомци на спасени евреи ще издигнат в града мемориал на благодарността"}
{"url": "http://www.focus-news.net/news/2018/04/11/2509751/dimitar-margaritov-kzp-narusheniyata-po-velikden-sa-osnovno-svarzani-s-obyavyavaneto-na-tsenite.html", "text": "Около 20-30 обаждания са постъпили в Комисията за защита на потребителите (КЗП) през почивните дни около Великденските празници, съобщи председателят Димитър Маргаритов в предаването „Денят започва” по Българската национална телевизия (БНТ). Сред тях има и няколко сигнала, свързани с липса на цени, поставяне на две цени за една и съща стока или разминаване между обявена и маркирана на касата цена. \r\n„Нашите проверки установиха, че има нарушения при обявяване на цените. Търговците дават становища, че асортиментът е богат, че може да се получи техническа грешка, особено когато става въпрос за промяна в цените по повод на празниците. Но това не може да бъде уважителна причина, защото се прави опит потребителят да бъде ощетен. Толкова по-добре, че потребителите са внимавали и са установили това разминаване, за да може да бъде извършена проверка, съответно – наложена санкция”, каза Маргаритов. \r\n„Обажданията не са много на брой на фона на това, че стотици хиляди българи пътуваха. Сред тях имаше оплаквания, които срещаме и в делничните дни и които присъстват и в нашата класация ТОП 10 на потребителските жали и сигнали. Например, как да бъде удовлетворена рекламация на дефектна стока или как може да се върне онлайн покупка, ако липсва възможност за обратна връзка с търговеца”, посочи Маргаритов. Той даде примери и за някои по-нестандартни сигнали: „Опит за канселиране на резервация в хотел в един от зимните ни курорти, защото нямало достатъчно сняг на пистите. Или невъзможност за бъдат върнати празни бирени бутилки, за да се закупи съответното количество пълни.” На телефона на потребителя е позвънила и възмутена гражданка от това, че са пожелали да проверят в магазин съдържанието на чантата и. \r\n„Обикновено по празниците хората са по-чувствителни и дори тогава, когато нещо в обичайното ежедневие не би ги накарало да потърсят нашата институция, в тези дни, особено знаейки че сме на разположение, го правят”, коментира Маргаритов. \r\nПо повод влезлите в сила в началото на април нови правила, които позволяват по време на ваканционно пътуване или по работа в страна от Европейския съюз да ползваме предплатено в собствената ни страна онлайн съдържание, председателят на КЗП направи важно уточнение. „Този регламент дава възможност на доставчиците на обществени услуги за електронно съдържание, какъвто например е БНТ, а също така и на всички онези оператори, които предоставят безплатно онлайн съдържание за такъв тип услуги – предавания, филми, книги, игри и т.н., да избират дали да следват неговите правила или да останат на досегашния режим, при който в доста случаи преносимостта не беше възможна. Единственото условие обаче е те да оповестят решението си по достатъчно ясен начин за потребителите в официалните си страници в Интернет”, разясни Маргаритов.", "date": "2018.04.11", "title": "Димитър Маргаритов, КЗП: Нарушенията по Великден са основно свързани с обявяването на цените"}
{"url": "http://www.focus-news.net/news/2018/04/11/2509747/kyustendil-dvizhenieto-v-rayona-na-rilski-manastir-se-osashtestvyava-v-ednata-lenta-zaradi-srutvane-na-skalna-masa.html", "text": "Движението в района на Рилски манастир се осъществява в едната лента заради срутване на скална маса. Това съобщи за Радио „Фокус” – Кюстендил дежурният в Областно пътно управление – Кюстендил. Участъкът е сигнализиран с пътни знаци. Срокът за почистване е до 13 април. Поради изграждане на ново трасе от пътя Бобов дол – Жедна е въведена временна организация на движението. В участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”.\r\nВенцеслав ИЛЧЕВ", "date": "2018.04.11", "title": "Кюстендил: Движението в района на Рилски манастир се осъществява в едната лента заради срутване на скална маса"}
{"url": "http://www.focus-news.net/news/2018/04/11/2509750/pregled-na-osnovnite-temi-v-kyustendilskiya-pechat.html", "text": "На първа страница в новия си брой седмичникът „Наблюдател” акцентира върху това, че област Кюстендил е на шесто място в страната по брой санирани сгради, по Националната програма за енергийна ефективност на многофамилни жилищни сгради. На първо място е област Благоевград с 93 сгради, следвана от област Бургас – 91, Хасково – 81, Пловдив и Стара Загора с по 47 сгради. Следват областите Кюстендил – 46, Смолян и Пазарджик с по 29 сгради.\r\nИзданието съобщава, че Община Кюстендил разработва две проектни предложения за развитие на туризма и опазване на околната среда в трансграничиня региона България – Сърбия. Първото се казва „Зелени трансгранични населени места за по – добро обучение”. Основните дейности са свързани с реновиране на сграда – бивше училище, намиращо се в село Слокощица, Община Кюстендил, обособяването му в екологично – образователен център, както и организиране и провеждане на екологични събития за деца и ученици. По втория проект се предвижда закупуване на два броя туристически влакчета, един брой за Община Кюстендил и един за Община Лебане, изработване на интерактивен модел на архитектурен и археологически резерват „Пауталия – Велбъжд”, изработка на триизмерни модели на туристически забележителности в Кюстендил и други.\r\nВ рубриката „Репортери” вестникът съобщава, че част от отделенията в кюстендилската болница се реформират. Направени са структурни промени в районната болница в Кюстендил, за да се спестят средства от работна заплата и от разходи по издръжката на здравното заведение. Реформата се прави заради утежнените икономическо-финансови обстоятелства, при които работи здравното заведение. Закриват се отделенията „Уши, нос, гърло”, „Кожно” и физиотерапията, които са имали почти символична дейност.  Другата промяна е, че досегашното пулмологично, така нар. гръдно отделение, разположено в отделна 3-етажна сграда, се премести в централния корпус в помещенията, където е било досегашното кожно отделение. За да се пестят средства по поддръжката и от консумативи.\r\nВ рубриката „Общество” изданието цитира отговорника за общинския приют за животни в Кюстендил Петър Велков, според когото проблемът в момента са кучетата, докарвани от други населени места, в близост до Кюстендил.", "date": "2018.04.11", "title": "Преглед на основните теми в кюстендилския печат"}
{"url": "http://www.focus-news.net/news/2018/04/11/2509743/alsat-m-makedoniya-deputatite-v-makedonskiya-parlament-shte-obsazhdat-vot-na-nedoverie-kam-pravitelstvoto.html", "text": "На днешното си заседание депутатите в македонския парламент ще вземат решение по предложение за вот на недоверие срещу правителството. Опозиционната партия ВМРО-ДПМНЕ очаква вотът да бъде гласуван от мнозинството депутати. С тази инициатива партията на Християн Мицковски се завръща в парламента, предава предаващият на албански език македонски телевизионен канал „Алсат-М“.\r\nУправляващата партия СДСМ вижда предложението като възможност да покаже постиженията на правителството досега. Движението \"Беса\" като парламентарна група няма да подкрепи вота.\r\n\"Разбира се, че няма да подкрепим тази импийчмънт на правителството, въпреки че имаме своите забележки за досегашното  му функциониране\", заяви Реджеп Мемеди, депутат от движението.\r\nПредседателят на парламента Талат Джафери отказа да коментира инициативата на опозицията.\r\nВ опозиционната инициатива, която е подписана само от 41 депутати, се споменават икономическия спад, стагнацията на съдебната реформа, както и, според тях, непрозрачния  подход от страна на правителството в преговорите с Гърция. Инициативата критикува работата на всички настоящи министри. \r\nДепутатите, които са подали обвинението, имат право да говорят повече от веднъж и редът им на реч се осъществява въз основа на съгласуване с председателя на събранието. Вотът на недоверие се гласува с обикновено мнозинство. Виктор Турмаков", "date": "2018.04.11", "title": "„Алсат-М“ (Македония): Депутатите в македонския парламент ще обсъждат вот на недоверие към правителството"}
{"url": "http://www.focus-news.net/news/2018/04/11/2509749/afp-mvf-prizova-pravitelstvata-da-izbyagvat-protektsionizma.html", "text": "Директорът на МВФ Кристин Лагард предупреди правителствата по света да не заплашват глобалния икономически ръст с протекционистка политика, предаде  AFP.\r\n„Правителствата трябва да избягват протекционизма под всякаква форма“, заяви Лагард. Според нея „многостранната търговска система е помогнала да се намали наполовина броят на световното население, живеещо в екстремна бедност“, докато търговските бариери пречат на търговията „да изиграва ролята си при засилването на продуктивността“.  Виктор Турмаков", "date": "2018.04.11", "title": "AFP: МВФ призова правителствата „да избягват протекционизма“"}
{"url": "http://www.focus-news.net/news/2018/04/11/2509746/ministar-nikolina-angelkova-promenite-v-zakona-za-turizma-predvizhdat-sazdavane-na-turisticheskiya-inspektorat.html", "text": "Промените в Закона за туризма предвиждат създаване на туристическия инспекторат. Това каза министърът на туризма Николина Ангелкова в предаването „Здравей, България“ по Нова телевизия. Министърът поясни, че към момента Министерство на туризма може само да категоризира хотелите и след пет години, когато се поиска категоризация да направи проверка. Тя обясни, че идеята е туристическият инспекторат да се занимава само и единствено  с последващ контрол на хотелите. Ангелкова поясни, че инспекторатът ще проверява дали се спазват изискванията на закона веднъж след като е категоризиран даден хотел. „В момента тези правомощия са в Комисията за защита на потребителите (КЗП), но до ден днешен, особено за кошмарния хотел в Чифлика, не сме получили искане от КЗП за отнемане на категорията. Съгласно закона към днешна дата само по искане на КЗП може да се отнеме категорията“, заяви министърът. Тя поясни, че не се реагира и комисията не сезира министерството и то е с „вързани ръце“. „В момента чакаме друг орган да ни сигнализира, за да можем да стартираме процедура за отнемане на звезди“, заяви Ангелкова.", "date": "2018.04.11", "title": "Министър Николина Ангелкова: Промените в Закона за туризма предвиждат създаване на туристическия инспекторат"}
{"url": "http://www.focus-news.net/news/2018/04/11/2509752/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-april.html", "text": "„Софийска вода” временно ще прекъсне водоснабдяването в някои части на столицата на 12 април, съобщиха от дружеството. Във връзка с подмяна на спирателни кранове на ул. „Богданци“ жк. „Гевгелийски“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Богданци“ от ул. „Гевгели“ до ул. „Мировци“; карето между ул. „Мировци“, ул. „Богданци“,  бул. „Царица Йоанна“ и ул. „Попчево“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Попчево “ ъгъла с ул. „Мировци “.\r\nВъв връзка с извършване на строително-монтажни работи на ул. „Каменица“ кв. „Горна баня“, се налага спиране на водоподаването от 08:00 до 20:00 часа на клиентите на „Софийска вода”, живеещи в района на: ул. „Каменица“, ул. „Еделвайс“, ул. „Димитър Шишманов“, ул. 646, ул. „Дон“, ул. „Проф. Никола Милев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Шишманов “ ъгъла с ул. „Еделвайс “.\r\nВъв връзка с монтаж на спирателен кран на ул. „Прибойница“ кв. „Горна баня“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: по ул. „Прибойница“ от ул. „Урал“ до ул. „Ракита“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Прибойница“ №4.\r\nВъв връзка с изграждане на сградно водопроводно отклонение на бул. „Цар Борис III“ жк. „Хиподрума“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: по бул. „Цар Борис III “ от ул. „Видлич“ до ул. „Лерин“ и ул. „Кратово“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III “ ъгъла с ул. „Нишава“. Във връзка с подмяна на сградно водопроводно отклонение на ул. „Калина“ местност „Дебело гуно“, община „Панчарево“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Калина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Калина “ ъгъла с ул. „Детелина“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.04.11", "title": "„Софийска вода” временно ще прекъсне водоснабдяването в някои части на столицата на 12 април"}
{"url": "http://www.focus-news.net/news/2018/04/11/2509756/cyprus-mail-politsiyata-v-kipar-razsledva-balgarski-grazhdanin-za-ubiystvoto-na-agne-na-velikden.html", "text": "Кипърската полиция разследва български гражданин, заклал агне пред дома си в град Паралимни за Великден. Все още не известно дали срещу него ще бъдат повдигнати обвинения, пише  Cyprus Mail.\r\nСпоред председателя на природозащитната „Животинска партия“ Кирякос Киряку ветеринарните служби обмислят дали да повдигнат обвинения срещу мъжа, който се защитава, заявявайки, че не е знаел, че нарушава закона. Той също така е посочил, че това е българска традиция, макар и да не се практикува по големите градове.\r\nКиряку заяви, че България е страна член на ЕС и мъжът трябва да бъде изправен пред съда и или да плати глоба, или да излежи шест месеца затворническа присъда.\r\nСлучаят е попаднал в полезрението на властите, след като член на „Животинската партия“ , докато е бил в град Паралимни, е видял как мъжът коли агнето.  Тя е уведомила партийната централа, която е изпратила сигнал до полицията.  Виктор Турмаков", "date": "2018.04.11", "title": "Cyprus Mail: Полицията в Кипър разследва български гражданин за убийството на агне на Великден"}
{"url": "http://www.focus-news.net/news/2018/04/11/2509759/burgas-lek-avtomobil-e-izgoryal-napalno-pri-pozhar-v-zh-k-izgrev.html", "text": "Лек автомобил е изгорял напълно при пожар в ж. к. „Изгрев“ в Бургас. Това каза за Радио „Фокус“-Бургас Цветелина Рандева, говорител на ОДМВР-Бургас. Около полунощ е получено съобщение за горящ лек автомобил „Мазда 3“, паркиран до блок №69, в ж. к. „Изгрев“. Засегнати са частично паркираните в близост до него, три леки автомобила „Фолксваген Голф“, „Шкода Октавия“, „Нисан Екс Трейл“. Всички автомобили са с бургаска регистрация и са собственост на 34-годишен мъж от града. Причините за инцидента, както и стойността на нанесените щети са в процес на изясняване.\r\nВеселина НИКОЛОВА", "date": "2018.04.11", "title": "Бургас: Лек автомобил е изгорял напълно при пожар в ж. к. „Изгрев“"}
{"url": "http://www.focus-news.net/news/2018/04/11/2509757/pazardzhik-koloni-ot-avtomobili-se-obrazuvat-na-patya-belovo-pazardzhik-predi-vhoda-na-oblastniya-grad.html", "text": "Колони от автомобили се образуват на пътя Белово-Пазарджик, преди входа на областния град, предаде репортер на Радио „Фокус“ – Пазарджик. Причина за задръстването са частични ремонти на пътното платно в посока Белово. Движението се регулира от работници на фирмата-изпълнител на ремонтите като автомобилите се пропускат поетапно в едната лента. Поради натоварения трафик колоната от автомобили на входа на Пазарджик е около километър.\r\nВаня НИКОЛОВА", "date": "2018.04.11", "title": "Пазарджик: Колони от автомобили се образуват на пътя Белово-Пазарджик, преди входа на областния град"}
{"url": "http://www.focus-news.net/news/2018/04/11/2509758/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция Фокус от Планинска спасителна служба (ПСС) към БЧК. Температурите са около 5 - 6 градуса. Все още има сняг по високите части на планините. Зимният сезон във Витоша и Пампорово вече е приключил. В неделя се очаква и останалите курорти да преустановят работата си. От ПСС предупреждават, че по обяд снегът става тежък и туристите трябва да ходят само по зимната маркировка.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.11", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/11/2509755/gen-mayor-grudi-angelov-balgariya-se-spravya-mnogo-dobre-s-preventsiyata-na-migrantskiya-potok.html", "text": "България се справя много добре с превенцията на мигрантския поток. Това каза за сутрешния блок „Добро утро, България“ на Радио „Фокус“ генерал-майор Груди Ангелов, началник на Военна академия „Г. Раковски“. Той уточни, че академията и тази година продължава традицията за провеждане на международна конференция по актуални теми от международния план, засягащи и България – тероризъм, радикализация и миграция. \r\nПо думи на ген.-майор Ангелов конференцията е съчетана и със 106-годишнината на Военната академия. „В момента във Военна академия се обучават както военнослужещи, така и цивилни студенти – имаме около 580 студенти в 15 магистърски програми и повече от 90 докторанти в 11 докторски програми, свързани изцяло със сигурността и военното дело. Смятам, че това е достатъчно доказателство, че Академията се движи по модерен път и успява да подготвя кадри за системата на националната сигурност на България. Това, което липсваше до момента, но чакаме всеки момент такава възможност, е да разкрием и бакалавърски програми, от които студентите ни да могат да продължават и към магистърските програми на Академията“, коментира генерал-майор Груди Ангелов във връзка с развитието на висшето учебно заведение за този период. \r\nТой уточни, че обучаващите се в най-старото висше военно училище у нас трябва да имат своята реализация, а за това е необходима яснота за нуждите на бизнеса. Генерал-майор Ангелов допълни, че Академията си сътрудничи много успешно както с представители на бизнеса, така и с редица общини.", "date": "2018.04.11", "title": "Ген.-майор Груди Ангелов: България се справя много добре с превенцията на мигрантския поток"}
{"url": "http://www.focus-news.net/news/2018/04/11/2509760/moskovskiy-komsomolets-helikopter-e-padnal-na-ulitsa-v-ruskiya-grad-habarovsk-ima-zaginali.html", "text": "На улица в руския далекоизточен град Хабаровск е паднал хеликоптер Ми-8. В резултат на инцидента има загинали, пише „Московский Комсомолец“.\r\nВсичките шестима души на борда на хеликоптера, паднал в 11:30 часа местно време, са загинали. На място са пристигнали спасителни екипи, които са открили черните кутии на машината. \r\nХеликоптерът Ми-8 се е разбил по време на осъществяване на учебен полет.  Виктор Турмаков", "date": "2018.04.11", "title": "„Московский Комсомолец“: Хеликоптер е паднал на улица в руския град Хабаровск, има загинали"}
{"url": "http://www.focus-news.net/news/2018/04/11/2509762/bezplatni-pregledi-za-izmervane-i-otsenka-na-rastezha-na-detsata-shte-se-provedat-vav-veliko-tarnovo-gabrovo-i-gorna-oryahovitsa.html", "text": "Безплатни прегледи за измерване и оценка на растежа на децата ще се проведат във Велико Търново, Габрово и Горна Оряховица на 15, 16 и 17 април. Това съобщиха от пресцентъра на Община Велико Търново.\r\nИнициативата, която придоби популярност като „Клиника на колела“, е част от стартиралата през септември 2017 г. в УМБАЛ „Св. Марина“ – Варна мащабна кампания на Варненското дружество по детска ендокринология GROWINFORM за ранно откриване и навременно лечение на състояния, свързани с проблемен растеж. Мобилният екип на д-р Росица Стойчева включва детски ендокринолози, които ще правят оценка на растежа на децата. Не е необходимо предварително записване, нито направление, но е добре да се знае ръстът на родителите и данни за ръста и теглото на детето през годините. Ето и графика за безплатните консултации в региона: Велико Търново- 15 април от 13.30 до 17.00 часа в МОБАЛ \"Стефан Черкезов\" - детска клиника, приемен детски кабинет. Габрово- 16 април от 10.00 до 16.00 часа в ДКЦ 1, етаж 2, кабинет 26. Горна Оряховица- 17 април от 9.00 до 14.00 часа в ДКЦ1, етаж 1, бивш кабинет УНГ. \r\nНад 2/3 от децата с проблеми в растежа са недиагностицирани, поради слаба информираност на общопрактикуващите лекари и родителите, отчитат детските ендокринозолози. Нарушенията в растежа ако не са вродени скелетни заболявания се проявяват предимно след първата и най-вече след втората година. От децата с нисък ръст малко над 50% имат някаква болестна причина за това. Останалата част са здрави деца, родени от по-ниски родители. Колкото по-рано се извърши диагностиката, толкова по-големи са възможностите за лечение, а те вече са значителни, предвид напредъка на науката в сравнение с преди 15-20 години. При болестните нарушения в растежа предимно се касае за ендокринни или синдромни заболявания, не рядко има и съпровождаща по-тежка диагноза –кръвни, сърдечни, нервно-мускулни и др. Около 4000 са диагнозите в медицината, свързани с изоставане в растежа. Те са от групата на редките болести. Дефицитът на растежен хормон е само една от тях. Лечението на това заболяване е скъпо, но се поема изцяло от Здравната каса. Редовното измерване и проследяване на растежната скорост на децата позволява ранното откриване, превенция и лечение на редица заболявания. Ръстът е нисък, когато 97 процента от децата на същата възраст са по-високи. Това може да се прецени с помощта на специални криви, с които разполагат специалистите детски ендокринолози за оценка на растежния темп. Причините за изоставането в растежа могат да бъдат особености на здравото дете, хронични заболявания, скелетни малформации, синдроми, ендокринни нарушения и др. Растежът се възстановява чрез откриване и лечение на основното заболяване. Крайният ръст е толкова по-нисък, колкото по-късно е започнато лечението. Кампанията Growinform на Варненското дружество по детска ендокринология обхваща над 10 града в страната, сред които Русе, Добрич, Шумен, Разград, Бургас, Търговище, Сливен,  и др.  Допълнителна информация за кампанията GrowInform може да бъде открита в сайта www.growinform.org, или на страницата във Фейсбук. Там родителите могат да открият калкулатор, чрез който след въвеждане на данните за ръст, пол и възраст на детето, могат да видят дали то се развива в норма.", "date": "2018.04.11", "title": "Безплатни прегледи за измерване и оценка на растежа на децата ще се проведат във Велико Търново, Габрово и Горна Оряховица"}
{"url": "http://www.focus-news.net/news/2018/04/11/2509764/blagoevgrad-trima-albanski-grazhdani-sa-zadarzhani-za-poboy-nad-taksimetrov-shofyor-v-oblastniya-tsentar.html", "text": "Около 19:20 часа на 10 април 2018 г. на тел.112 е получен сигнал за това, че на таксиметрова пиаца в района на ул. “Крали Марко“ в гр. Благоевград е възникнала физическа саморазправа между четирима мъже. Това съобщиха от ОДМВР-Благоевград. От пристигналите на място полицейски служители на 01 Районно управление на МВР-Благоевград е установено, че М. К. /20 г./, Е. Ш. /19 г./ и Ч. Н./18 г./, и тримата от Р.Албания са нанесли побой на 36-годишен мъж от Благоевград, извършващ таксиметрови услуги, които същите са ползвали. В резултат на инцидента с леки наранявания е пострадал 36-годишният мъж. М. К., Е. Ш. и Ч. Н. са задържани със заповед за задържане до 24 часа. По случая е образувано досъдебно производство. Работата продължава.", "date": "2018.04.11", "title": "Благоевград: Трима албански граждани са задържани за побой над таксиметров шофьор в областния център"}
{"url": "http://www.focus-news.net/news/2018/04/11/2509763/pregled-na-osnovnite-temi-v-balkanskiya-pechat-agentsiya-fokus.html", "text": "Кипърската полиция разследва български гражданин, заклал агне пред дома си в град Паралимни за Великден. Все още не известно дали срещу него ще бъдат повдигнати обвинения, пише  Cyprus Mail.\r\nСпоред председателя на природозащитната „Животинска партия“ Кирякос Киряку ветеринарните служби обмислят дали да повдигнат обвинения срещу мъжа, който се защитава, заявявайки, че не е знаел, че нарушава закона. Той също така е посочил, че това е българска традиция, макар и да не се практикува по големите градове.\r\nКиряку заяви, че България е страна член на ЕС и мъжът трябва да бъде изправен пред съда и или да плати глоба, или да излежи шест месеца затворническа присъда.\r\nСлучаят е попаднал в полезрението на властите, след като член на „Животинската партия“ , докато е бил в град Паралимни, е видял как мъжът коли агнето.  Тя е уведомила партийната централа, която е изпратила сигнал до полицията. \r\n*** Радио „Свободна Македония“ в местната си редакция обяви, че   най-новият вариант за името не съдържа думата Република т.е., че в разрешаването на спора с името се договаря името Горна Македония, предава македонската медия „Република“.\r\nСпоред медията  което си финансира от американския Конгрес въпросът с езика би се решил по формулата: Език - Македонски* като в бележка под линия би пишело, че езикът и принадлежи към групата славянски езици.\r\nГражданството/националността ще бъде Горна Македония.\r\n***\r\nПредседателят на косовската опозиционна партия  „Самоопределение“ Албин Курти призова към провеждането на предсрочни избори. Той обяви, че партията му е готова да подкрепи вот на недоверие срещу правителството, пише  Gazeta Express.\r\nКурти изброи редица причини защо правителството на министър-председателя Рамуш Харадинай трябва да бъде свалено. Той спомена предполагаемите връзки между него и мафиотския бос от Северно Косово Милан Радойчич както и назначаването на Ненад Рикало за министър на земеделието.  Според опозиционера министър-председателят е „раздул неимоверно“ броят на хората в администрацията, докато е увеличил безработицата. Не на последно място той заяви, че депортирането на шестимата турски граждани в Анкара.\r\n„Самоопределение“ е в полза на извънредни избори, колкото се може по скоро и по инициирането на вот на недоверие“, заяви Курти. Според него повечето хора в страната и депутати са от опозицията и така настоящето правителство е загубило легитимност.\r\n***  Инцидентът в понеделник през нощта, когато турски хеликоптер прелета на ниска височина с изключени светлини край гръцкия остров Ро, се смята от Атина за поредната демонстрация на стратегията на Анкара да засилва напрежението в Егейско море, предава  Ekathimerini.\r\nПравителството на Гърция се опитва да омаловажи инцидента, заявявайки, че то не е в нарушение на гръцкото национално въздушно пространство. Министерството на отбраната изглежда, че е на обратното мнение, предвид, че гръцките граничари са произвели изстрели с трасиращи муниции по летателния апарат преди да отлети.\r\nСпоред гръцкото правителство инцидентът не е голям, но „е част от турската тактика на провокации от безопасна дистанция, която обаче носи риск за инциденти“. \r\n***", "date": "2018.04.11", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2018/04/11/2509765/mvr-18-dushi-sa-raneni-v-katastrofi-v-stranata-prez-izminaloto-denonoshtie.html", "text": "18 души са ранени в катастрофи в страната през изминалото денонощие. Това съобщиха от пресцентъра на МВР. В София са станали 2 тежки и 182 леки пътни произшествия, ранените са 4-ма. От началото на месеца в катастрофи в страната са загинали 12 души. От началото на годината са станали 1524 пътни произшествия, загиналите са 120, а ранените 1920.", "date": "2018.04.11", "title": "МВР: 18 души са ранени в катастрофи в страната през изминалото денонощие"}
{"url": "http://www.focus-news.net/news/2018/04/11/2509748/republika-makedoniya-shte-stanem-li-gornomakedontsii.html", "text": "Радио „Свободна Македония“ в местната си редакция обяви, че   най-новият вариант за името не съдържа думата Република т.е., че в разрешаването на спора с името се договаря името Горна Македония, предава македонската медия „Република“.\r\nСпоред медията  което си финансира от американския Конгрес въпросът с езика би се решил по формулата: Език - Македонски* като в бележка под линия би пишело, че езикът и принадлежи към групата славянски езици.\r\nГражданството/националността ще бъде Горна Македония. Виктор Турмаков", "date": "2018.04.11", "title": "„Република“ (Македония): Ще станем ли горномакедонци?"}
{"url": "http://www.focus-news.net/news/2018/04/11/2509769/vidin-intenziven-e-trafikat-po-republikanskata-patna-mrezha-v-oblastta.html", "text": "Интензивен е трафикът по републиканската пътна мрежа в област Видин, каза за Радио „Фокус“ – Видин дежурният служител в Областно пътно управление – Видин. Той посочи, че най-много автомобили се движат по път I-1 Монтана – Видин в посока за граничен пункт „Дунав мост 2“. Натоварено е движението в участъка Видин – Дунавци. \r\nВъв Видин трафикът е интензивен на входно изходните артерии на града и по бул. „Панония“. В централната градска част пред някои от светофарите се образуват задръствания.\r\nАнна ЛОЗАНОВА", "date": "2018.04.11", "title": "Видин: Интензивен е трафикът по републиканската пътна мрежа в областта"}
{"url": "http://www.focus-news.net/news/2018/04/11/2509768/smolyan-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, без валежи, а температурите са положителни. По направлението Широка лъка – Девин днес ще се извършва почистване на канавки. Работи се и по пътя квартал Устово – Смолян, където до утре движението остава  ограничено в едната лента заради пропадане на пътното платно. Участъкът се намира на около 1 км след Устово, посока Смолян е и с дължина около 20 метра. Мястото е сигнализирано с пътни знаци. В Смолян автомобилният трафик е по-интензивен по централните улици и входно-изходните артерии на града.\r\nДвижението по пътя Проглед – Пампорово, на 2,5 км след разклона, се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци. Заради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките Смолян – Фатово – Рудозем, като движението по двете направления е по-интензивно.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nНели ГЕРГЬОВСКА", "date": "2018.04.11", "title": "Смолян: Сухи и нормално проходими са пътищата в областта"}
{"url": "http://www.focus-news.net/news/2018/04/11/2509766/pred-ndk-be-otkrita-tsvetna-mozayka-izobrazyavashta-logoto-na-balgarskoto-predsedatelstvo.html", "text": "Пред НДК бе открита цветна мозайка, изобразяваща логото на Българското председателство, предаде репортер на Агенция „Фокус“. Мозайката откриха министърът за Българското председателство на Съвета на ЕС Лиляна Павлова, кметът на София Йорданка Фандъкова и посланикът на Нидерландия в България Беа тен Тъшър. Мозайката е направена от 38 000 цветни луковици. Те са дарени от Холандия на страната ни и бяха засадени в средата на октомври миналата година. Дизайнер на цветната мозайка е Ян Хулдемонд, който е бил и главен дизайнер на световно известните градини Keukenhof. Идеята за цветната мозайка е на Посолството на Кралство Нидерландия, подкрепена е от Столичната община и е израз на приятелството и партньорството на Нидерландия и България в рамките на Европейския съюз.\r\nДеница КИТАНОВА", "date": "2018.04.11", "title": "Пред НДК бе открита цветна мозайка, изобразяваща логото на Българското председателство"}
{"url": "http://www.focus-news.net/news/2018/04/11/2509754/markukule-makedoniya-ivanov-mozhe-da-ne-izdade-ukaz-i-sporazumenieto-zoran-zaev-aleksis-tsipras-nikoga-da-ne-vleze-v-sila.html", "text": "Международните споразумения подлежат на ратификация в парламента на Македония. Международните договори, ратифицирани в съответствие с Конституцията, са част от вътрешния правен ред и не могат да бъдат променяни със закон, коментира македонското издание  “Маркукуле“.\r\n\"Международните споразумения от името на Република Македония се сключват от президента на Република Македония. Международни споразумения могат да се сключват и от правителството на Република Македония, когато това е определено със закон.\r\nПарламентът може да реши дали на сесията присъства мнозинство (61) от общия брой на депутатите (120). Парламентът решава с мнозинство от присъстващите народни представители, а най-малко с една трета (40) от общия брой депутати, ако Конституцията не е предвидено специално мнозинство.\r\nМеждународните договори се ратифицират с най-малко една трета (40) от общия брой депутати, ако присъстват мнозинство (61) от общия брой депутати (120).\r\nНай-важното от всичко, правителството не е компетентно за сключване на договор от формат, какъвто се предлага между Македония и Гърция по въпроса за името на държавата и идентичността на нацията, но правителството води погрешна процедура и явно нарушава Конституцията.\r\nИ да се ратифицира в парламента с необходимото конституционно мнозинство, и за този Закон за ратифициране на Договора Заев-Ципрас важи конституционната ангажимент, че трябва да се обяви с указ! Президентът на Републиката и Председателят на парламента подписват заповедта за провъзгласяване на закона. Президентът на Македония може да реши да не подпише указ за провъзгласяване на закона. Парламентът отново разглежда закона и ако приеме с мнозинство от общия брой депутати, президентът на републиката е длъжен да подпише указа. Председателят е длъжен, но не трябва да подпише указа за обнародване на Закона за ратифициране на Договора Заев-Ципрас за промяна на името на държавата и идентичността на нацията. И веднага щом това се случи, нито Законът за ратифициране не съществува, нито Заев-Ципрасовия договор!\r\nРазбира се, в случай на смърт, оставка, трайна неспособност да изпълнява длъжността или прекратяване на мандата, по силата на Конституцията, до избора на нов президент това може да се направи от председателя на парламента. Настъпването на условията за прекратяване на поста президент на републиката определя Конституционния съд на Македония служебно. В случай, че не може да изпълнява функцията, президентът се замества от председателя на парламента. Когато председателят на парламента изпълнява длъжността президент на републиката, той участва в работата на Народното събрание без право на вземане на решения.\r\nИма вероятност д-р Георге Иванов да бъде убит (засега двама президенти на Македония  са убити), в този случай до избирането на нов президент длъжността президент на републиката ще изпълнява председателят на парламента Талат Джафери. Въпреки това, тази възможност е много рискована, защото може да доведе до гражданска война…\r\nНо най-важното от всичко: Въпросът за името е затворен с референдума от 8 септември 1991 г., когато македонците, по род и гражданство, в абсолютно мнозинство гласуваха \"за суверенна и независима държава Македония\" без допълнения и без прилагателни, решението на референдума по Конституцията е задължителна за всички, без изключение.\r\nНикакво споразумение не може да спре свободното изразената воля на избирателите на референдум, която е задължителна за всички, без изключение!\", коментира авторът Тодор Петров. Виктор Турмаков", "date": "2018.04.11", "title": "„Маркукуле“ (Македония): Иванов може да не издаде указ и споразумението Зоран Заев-Алексис Ципрас никога да не влезе в сила"}
{"url": "http://www.focus-news.net/news/2018/04/11/2509770/ministar-lilyana-pavlova-tsvetnata-mozayka-pred-ndk-e-venetsat-koyto-simvolizira-uspeha-na-evropredsedsedatelstvoto-ni-do-momenta.html", "text": "Цветната мозайка пред НДК е венецът, който символизира успеха на  европредседателството ни до момента. Това каза министърът на Българското председателство на Съвета на ЕС Лиляна Павлова на откриването на цветна мозайка с логото на европредседателството пред НДК, предаде репортер на Агенция „Фокус“.  Павлова отчете, че през трите месеца българското председателство е преминало по добър и успешен начин. „Пред нас стоят още три месеца предизвикателства. Надявам се и те да минат в духа на това партньорство, което имахме“, заяви министърът.  Лиляна Павлова благодари на посолството на Холандия, на кмета на Столична община Йорданка  Фандъкова, с която преди 6 месеца са посадили прекрасните лалета и цветя. „Растем заедно, за да сме по-силни заедно, каквото е и мотото на Българското председателство“, заяви Павлова. Министърът посочи, че Холандия е пример за страната ни, тъй като е председателствала 12 пъти Съвета на ЕС. „Благодаря на Холандия, защото холандското правителство проведе обучение на нашите служители като част от подготовката на Председателството. Подкрепяше ни и продължава да ни подкрепя. Важен партньор е във взимането на решения и в постигането на консенсус, когато се налага в нелеките решения, които стоят пред нас. Ще разчитаме на тяхната подкрепа занапред, защото предстоят важни решения в следващите месеци“, заяви министър Павлова.\r\nДеница КИТАНОВА", "date": "2018.04.11", "title": "Министър Лиляна Павлова: Цветната мозайка пред НДК е венецът, който символизира успеха на европредседседателството ни до момента"}
{"url": "http://www.focus-news.net/news/2018/04/11/2509767/moskovskiy-komsomolets-konfliktat-v-siriya-s-kakvo-rusiya-mozhe-da-protivostoi-na-vms-na-sasht.html", "text": "Дали пряката военна конфронтация между САЩ и Русия е възможна в Сирия? Редица експерти, интервюирани от   „Московский Комсомолец“   , вярват, че няма сериозни предпоставки за това. Въпреки това, ескалация на конфликта е очевидна: турските медии съобщиха за повтарящи се сближавания между руската авиация и американският ескадрен миноносец „Доналд Кук“, който е на 100 км от базата в Тартус. Там скоро ще пристигне вторият американски разрушител. А Доналд Тръмп обещава да се противопостави на предполагаемата химическа атака в сирийския град Дума, отговорността за която той постави на Асад и неговите поддръжници Русия и Иран. \r\nСпомнете си, че за последен път в отговор на подобна фалшива атака в сирийската провинция Идлиб на 7-ми април 2017 бе нанесен американски въздушен удар по сирийската военновъздушната база „Шайрат“, от където се предполагаше, че летят сирийските самолети с химически боеприпаси. След това двата американски разрушителя изстреляха 59 ракети „Томахоук“. \r\nТрябва да се отбележи, че същите разрушители отново приближават района. Те са внимателно наблюдавани от руски самолети. Турското издание „ Хюриет“ съобщава, че поне четири пъти руските изтребители са се приближили до американския разрушител „Доналд Кук“.\r\nДоналд Кук е разрушител на американския флот, чието основно оръжие са крилати ракети с обхват до 2500 км. Те са способни да носят конвенционални и ядрени заряди. На борда на разрушителя може да има от 56 до 96 такива ракети. Корабът е оборудван с най-новата система за управление на битки „Иджис“.\r\nИзглежда, че появата на такъв кораб във всеки регион на света трябва да предизвика шок и страхопочитание. Но се оказва, че шок и страхопочитание у  екипажа на „Доналд Кук“ предизвиква появата на обикновения руски бомбардировач Су-24.  Виктор Турмаков", "date": "2018.04.11", "title": "„Московский Комсомолец“: Конфликтът в Сирия: с какво Русия може да противостои на ВМС на САЩ"}
{"url": "http://www.focus-news.net/news/2018/04/11/2509775/plovdiv-muzeyat-na-aviatsiyata-shte-raboti-s-vhod-svoboden-i-shte-predstavi-spetsialna-programa-za-mezhdunarodniya-den-na-aviatsiyata-i-kosmonavtikata.html", "text": "На 12 април (четвъртък) филиалът на Националния военноисторически музей –  Музеят на авиацията в Пловдив, ще отбележи Международния ден на авиацията и космонавтиката с Ден на отворени врати от 9.00 до 17.00 часа и специална програма. Това съобщиха от Националния военноисторически музей.\r\nЕдна от главните атракции за любителите на авиацията ще бъде свободният достъп до кабините на самолети МиГ-21 и Ми-24, а малки и големи ще научат интересни факти за живота в космоса. В образователната инициатива „Космическо  училище“ гостите на музея ще разберат как с помощта на аерокосмически и геоинформационни данни може да се документира, опазва и изследва културно-историческото наследство. Проф. Георги Сотиров ще им разкаже за българското участие в усвояването на космоса, а представител на Института по криобиология и хранителни технологии ще запознае публиката как се произвежда космическа храна и как може да я използваме в ежедневието си.  \r\nСъбитието се организира със съдействието на Институт за космически изследвания и технологии – БАН, Селскостопанска академия – Институт по криобиология и хранителни технологии – София, Българско астронавтическо дружество – клон Пловдив, 24 авиационна база – Крумово, Сдружение „Славянски свят“, СОСЗР –Пловдив.", "date": "2018.04.11", "title": "Пловдив: Музеят на авиацията ще работи с вход свободен и ще представи специална програма за международния ден на авиацията и космонавтиката"}
{"url": "http://www.focus-news.net/news/2018/04/11/2509773/yordanka-fandakova-kmet-na-sofiya-logoto-na-balgarskoto-predsedatelstvo-raztsafna-tazi-prolet.html", "text": "Специалистите от Холандия и ландшафният архитект се погрижиха логото на Българското председателство да разцъфти тази пролет и да зарадва не само гостите на София и участващите във форумите, но и всички софиянци, които се разхождат в парка на НДК. Това каза кметът на Столична община Йорданка Фандъкова на откриването на цветна мозайка с логото на европредседателството пред НДК, предаде репортер на Агенция „Фокус“. Тя благодари на Амстердам за партньорството и заяви, че Столична община ще разчита и в бъдеще да получава най-добрата помощ. „Искам да благодаря специално на колегите ми от „Зелена система“ и „Паркове и градини“, защото освен това великолепно решение, което имаме благодарение на посолството на Холандия и Министерството на българското председателство, ние имаме и нови фигури“, каза Фандъкова. Тя поясни, че те ще зарадват гостите на София и софиянци по целия път от летището до „Бояна“. „Нови цветни решения имаме на самото летище, на входа на София“, допълни Фандъкова. „Вече сме в най-красивия сезон за нашия град, когато той показва цялата си прелест на зелен и цветен. Софиянци вече свикнаха през последните години с цветните решения в града, които стават все повече и все по-разнообразни“, коментира кметът на София и обърна внимание, че ново цветно решение има на бул. „Евлоги и Христо Георгиеви“ и на детелината на бул. „България“, където има около 250 хил. лалета. „София може би е един от малкото европейски столици, които имат толкова много цветя не само в парковете, но и по улиците и булевардите“, допълни кметът на столицата.\r\nДеница КИТАНОВА", "date": "2018.04.11", "title": "Йорданка Фандъкова, кмет на София: Логото на Българското председателство разцъфна тази пролет"}
{"url": "http://www.focus-news.net/news/2018/04/11/2509774/sofiya-vremenno-zatvoren-za-dvizhenie-e-uchastakat-na-bul-tsar-osvoboditel-ot-pl-nezavisimost-do-ul-g-s-rakovski.html", "text": "Временно затворен за движение е участъкът на бул. „Цар Освободител“ от пл. „Независимост“ до ул. „ Г. С. Раковски“ заради преминаване на протестно шествие на хора с увреждания. Това съобщиха за Агенция \"Фокус\" от Столична община.", "date": "2018.04.11", "title": "София: Временно затворен за движение е участъкът на бул. „Цар Освободител“ от пл. „Независимост“ до ул. „ Г. С. Раковски“"}
{"url": "http://www.focus-news.net/news/2018/04/11/2509771/stefan-shilev-riov-plovdiv-s-normativni-aktove-tryabva-da-se-ogranichat-nekachestvenite-goriva-i-nekachestvenite-otoplitelni-uredi.html", "text": "Сериозно занижение на фините прахови частици в атмосферния въздух в Пловдив е имало през 2015 година. Това съобщи за Радио „Фокус”-Пловдив Стефан Шилев, директор на РИОСВ-Пловдив. Наличието им е било около 69 за година, в сравнение с 2009 година, когато завишенията са били над 200. В момента борят на завишенията се е стабилизирал и е около 80. \r\n„Това не е достатъчно, защото това, което трябва да се постигне за човешкото здраве е не повече от 35 превишения на средно денонощната норма през годината”, посочи Шилев. По думите му средно годишната норма на фините прахови частици трябва да е около 40 милиграма на кубически метър. Тази норма е била постигната единствено през 2015 година. Сега са около 44-45. Затова са необходими допълнителни усилия. По думите на Шилев, ролята на държавата е много важна за предприемането на мерки на регионално и национално ниво. Тези мерки трябва да ограничават некачествените горива и некачествените отоплителни уреди. Трябва да се промени и политиката на държавата по отношение на помощите за твърдо гориво и др. „За да може общините да се справят с чистотата на атмосферния въздух, те трябва да имат инструментите, а тях ще ги даде държавата, с промяната на нормативни актове”, каза Стефан Шилев. \r\nПо думите му старите автомобили също са сериозен проблем, но общината няма механизъм, по който да забрани те да се движат по улиците. Това също е в прерогативите на държавата.\r\nЦветана ТОНЧЕВА", "date": "2018.04.11", "title": "Стефан Шилев, РИОВ – Пловдив: С нормативни актове трябва да се ограничат некачествените горива и некачествените отоплителни уреди"}
{"url": "http://www.focus-news.net/news/2018/04/11/2509776/aktsenti-v-predavaneto-vsichki-v-chas-na-radio-fokus.html", "text": "Английската гимназия \"Райко Цончев\" в Добрич получи висока оценка от Министерство на образованието и науката за иновативните методи на работа в училището. Кореспондентът ни в добруджанския град Жулиета Николова ни среща с представители на екипа на училището, където не се колебаят или страхуват да търсят нови решения и да ги прилагат на практика.  В Сливенска област над 1200 абитуриенти се подготвят за матури. Кои са предпочитаните предмети от зрелостниците за явяване на матури по втори задължителен предмет и всички ли дванадесетокласници ще полагат матури ще научите, ако останете със седмичното образователно предаване „Всички в час“ на Радио „Фокус“. След това ще се насочим и към започналия ремонт на училище \"Димчо Дебелянов\" във Варна.  Това е първото от общо седем училища и три детски градини, които се ремонтират по проект „Модернизация на образователната инфраструктура на територията на град Варна“ по Оперативна програма „Региони в растеж“. Подробности в минутите до 11.00\r\nБъдете с мен Милослава Ангелова на честотите на Радио „Фокус“ между 10.00 и 11.00 часа.", "date": "2018.04.11", "title": "Акценти в предаването „Всички в час” на Радио „Фокус”"}
{"url": "http://www.focus-news.net/news/2018/04/11/2509777/pregled-na-osnovnite-temi-v-burgaskiya-pechat.html", "text": "„Кораб – гигант за 23 млн. долара влезе в БМФ-ПОРТ Бургас“, е водещото заглавие на всекидневника „Черноморски фар“. Параходство “Български морски флот“, собственост на братята Кирил и Георги Домусчиеви, се обзаведе със свръхмодерен кораб. Корабът е първият в света от този тип, който може да пренася 42 000 тона товари, пише още изданието.\r\n „Заведенията в центъра на Бургас с обща визия, рекламите аут“, е друго заглавие на ежедневника. Заведенията в центъра на Бургас да са с обща визия. Това предлага в докладна записка, която предвижда промени в Наредбата за преместваемите обекти, кметът Димитър Николов. \r\n„Огнеборци „атакуваха“ бургаски мол“, е друго завлавие  на всекидневника. „Персоналът и посетителите се евакуираха за 6 минути при пожар“ и „ Извънредното учение бе заради пожарите в двата руски търговски центъра в Кемерово и Москва“ са двете подзаглавия на статията. \r\n„Събев поиска 30 милиона лева за стадион „Лазур“, готов е на пазарлък“, е друго заглавие във всекидневника.", "date": "2018.04.11", "title": "Преглед на основните теми в бургаския печат"}
{"url": "http://www.focus-news.net/news/2018/04/11/2509753/organizatsii-na-horata-s-uvrezhdaniya-izlizat-na-protest-pred-ministerski-savet-s-iskane-za-spravedliva-reforma.html", "text": "От 11.00 часа пред Министерски съвет организации на хората с увреждания ще протестират с искане за справедлива реформа. Те се обявяват против промените в Правилника и Наредбата за медицинската експертиза, които въвеждат формулировката \"определяне на работоспособност\" и разделяне на медицинската експертиза. Според тях въвеждането на оценка на работоспособността няма да доведе до разкриване на работни места за хора с увреждания, а до загуба на правото на инвалидна пенсия. Промените предвиждат само едно заболяване да бъде включвано в решението на медицинската експертиза. Хората с увреждания питат, ако един човек е едновременно незрящ и с онкологично заболяване, кое ще бъде водещото. Очаква се представители на организациите да връчат протестна нота на президента Румен Радев, на кабинета „Борисов 3“, както и на омбудсмана Мая Манолова. \r\nПротестът ще се състои, въпреки че от Министерството на здравеопазването обявиха, че изтеглят промените. Становището на осемнадесетте национално представени организации е, че въпреки оттеглянето на планираните  промени, отнасящи се до медицинската експертиза, много други теми и въпроси, пряко засягащи съществуването на хората с увреждания, остават проблемни и неясни. Министрите на здравеопазването и труда и социалната политика обявиха готовност да разговарят с представители на организациите на хората с увреждания. Срещите им вече са насрочени. Тази с Бисер Петков е в четвъртък, а с Кирил Ананиев- в петък.", "date": "2018.04.11", "title": "Организации на хората с увреждания излизат на протест пред Министерски съвет с искане за справедлива реформа"}
{"url": "http://www.focus-news.net/news/2018/04/11/2509782/", "text": "8 000 лева са били откраднати от ресторант в града. Това съобщиха от ОДМВР- Бургас \r\nНа 10 април около 8:00 часа в Пето Районно управление – Бургас е получено съобщение за това, че на 9 срещу 10 април чрез взломяване на прозорец от алуминиева дограма в ресторант, разположен в партера в блок к-с „Зорница“, е извършена кражба на сумата от около 8 000 лв. Кражбата е осъществена чрез разбиване на неподвижно закрепена метална каса. Работата по случая продължава от служителина Пето Районно управление – Бургас.", "date": "2018.04.11", "title": "Бургас: 8 000 лева са били откраднати от ресторант в града"}
{"url": "http://www.focus-news.net/news/2018/04/11/2509780/vidin-nivoto-na-dunav-se-e-ponizhilo-s-48-sm-pri-novo-selo.html", "text": "Нивото на Дунав се е понижило с 48 см в началото на българския участък на реката - при Ново село, за последното денонощие и водният стоеж там е 674 см, съобщиха от  местната Хидрометеорологична станция. Нивото на реката при Видин е 737 см,  понижението за последното денонощие е с 24 см. Край Лом нивото е 775 см. Регистрирано е повишение  от 2 см. Нивото на Дунав край Оряхово е  641 см, повишението за последното денонощие е от 11 см. \r\nТемпературата на водата край Ново село е 12 градуса, а край Оряхово - 12,5  градуса.", "date": "2018.04.11", "title": "Видин: Нивото на Дунав се е понижило с 48 см при Ново село"}
{"url": "http://www.focus-news.net/news/2018/04/11/2509761/pazardzhik-okrazhniyat-sad-shte-zasedava-po-deloto-sreshtu-14-obvinyaemi-za-razprostranenie-ideite-na-idil.html", "text": "Окръжният съд в Пазарджик ще проведе поредното си заседание по делото срещу 14 обвиняеми за разпространение идеите на терористичната организация „Ислямска държава”. Това съобщи за Радио „Фокус” – Пазарджик Маринела Георгиева от администрацията на съда. Съдия-докладчик по делото е Кристина Пунтева. По време на заседанието ще бъдат разпитани свидетели, допуснати по искане на защитата на обвиняемите. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“.\r\nВаня НИКОЛОВА", "date": "2018.04.11", "title": "Пазарджик: Окръжният съд ще заседава по делото срещу 14 обвиняеми за разпространение идеите на ИДИЛ"}
{"url": "http://www.focus-news.net/news/2018/04/11/2509772/vzglyad-aviokompaniite-sa-poluchili-preduprezhdenie-za-vazmozhni-udari-po-siriya.html", "text": "Европейските авиационни власти са издали предупреждение за авиокомпаниите, извършващи полети над Източно Средиземно море във връзка с риска за „нанасяне на въздушни удари по Сирия“ в следващите 72 часа, пише Взгляд.\r\nМрежовият управляващ операционен център за полетите в Брюксел е предупредил авиокомпаниите, че „в близките 72 часа са възможни ракетни удари по цели в Сирия“.\r\n„Европейската агенция за авиационна сигурност е публикувала оперативно уведомление за района на полетна информация „Източно Средиземноморие/Никозия“, пише в заявление на „Еуроконтрол“. Предупреждението е издадено във връзка с „възможното изостряне на конфликта в Сирия и нанасянето на удари по наземни цели“.\r\nПо-рано президентът на САЩ Доналд Тръмп заяви, че Вашингтон има много варианти за военни действия във връзка с възможната химическа атака в сирийския град Дума.  Виктор Турмаков", "date": "2018.04.11", "title": "Взгляд: Авиокомпаниите са получили предупреждение за възможни удари по Сирия"}
{"url": "http://www.focus-news.net/news/2018/04/11/2509786/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.04.11", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/04/11/2509787/pleven-ogranicheno-e-dvizhenieto-po-obhodniya-pat-na-dolni-dabnik.html", "text": "Ограничено e движението по обходния път гр. Долни Дъбник, път І-3 Плевен – Луковит, от км 101 до км 106. Това съобщиха от пресцентъра на Агенция \"Пътна инфраструктура\" (АПИ). До 12 април 2018 г. в участъка ще се извършват ремонтни дейности. Обходният маршрут е през гр. Долни Дъбник. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.04.11", "title": "Плевен: Ограничено e движението по обходния път на Долни Дъбник"}
{"url": "http://www.focus-news.net/news/2018/04/11/2509783/kmetat-na-burgas-dimitar-nikolov-sboguvame-se-s-edna-legenda-napusna-ni-golemiyat-kompozitor-i-nositel-na-zvanie-kavaler-na-srebarniya-krast-na-sveti-nikolay-toncho-rusev.html", "text": "Отиде си един от най- достойните бургазлии,  една  истинска легенда за България. Това сподели в сайта на Община Бургас кметът Димитър Николов, по повод тъжната вест за кончината на големия български композитор и първи носител на почетното звание на Община Бургас кавалер на  „Сребърния кръст на Свети Николай“ Тончо Русев. \r\n„Един творец, който ще живее вечно чрез своите  златни хитове. Той създаде една многоцветна, пулсираща вселена от емоции, спомени, мечти и преживявания. Една цветна реалност, неподвластна на времето. За пореден път прекланяме глави пред невероятния му талант.  Той ще остане в сърцата на бургазлии и цяла България“, добави още Димитър Николов. Сред хитовете на Тончо Русев са  най- известните песни на примата на българската естрада Лили Иванова- „Не всичко е пари,приятелю“, „Танго със спомена“,“Панаири“ както и златни парчета от дискографията на Васил Найденов – „А, дали е така“, Сигнал – „Може би“,Силвия Кацарова – „Ако те погаля“, Богдана Карадочева – „Безсъница“, Ваня Костова -„Конче мое“, Панайот Панайотов,  Веселин Маринов – „Горчиво вино“, Георги Христов- „Илюзия“ и много други“.\r\nПоклон пред паметта му!", "date": "2018.04.11", "title": "Кметът на Бургас Димитър Николов: Сбогуваме се с една легенда, напусна ни големият композитор и носител на звание кавалер на „Сребърния кръст на Свети Николай“ Тончо Русев"}
{"url": "http://www.focus-news.net/news/2018/04/11/2509778/the-local-italiya-shte-zapochne-nov-krag-koalitsionni-pregovori-na-12-april.html", "text": "На 12 април, четвъртък, политическите партии на Италия ще започнат преговори за формиране на правителство след изборите от миналия месец, пише  The Local.\r\nПрезидентът Серджо Матарела ще започне срещи с партиите от сутринта на 12 април, преди да се консултира с председателите на двете камари на италианския парламент на следващия ден.\r\nПървият кръг от преговорите между Матарела и основните политически партии в страната не успяха да приключат безизходицата след изборите на 4 март, които доведоха до два големи блока партии, но не и до мнозинство.  Виктор Турмаков", "date": "2018.04.11", "title": "The Local: Италия ще започне нов кръг коалиционни преговори на 12 април"}
{"url": "http://www.focus-news.net/news/2018/04/11/2509781/moskovskiy-komsomolets-avstraliya-prizova-rusiya-da-ne-vazprepyatstva-razsledvaneto-na-upotrebata-na-himichesko-orazhie-v-siriya.html", "text": "Външният министър на Австралия Джули Бишъп призова Русия да не пречи на разследването на употребата на химическо оръжие в Сирия, пише „Московский Комсомолец“.\r\n„Предупредихме посланика на Русия в Канбера, че очакваме страната му да изпълнява своите задължения на постоянен член на Съвета за сигурност на ООН и няма да укрива сирийския режим от разследването за употребата на химическо оръжие, довело до жертви сред гражданското население“, заяви министърът.  Виктор Турмаков", "date": "2018.04.11", "title": "„Московский Комсомолец“ : Австралия призова Русия да не възпрепятства разследването на употребата на химическо оръжие в Сирия"}
{"url": "http://www.focus-news.net/news/2018/04/11/2509789/nevrokopsiyat-mitropolit-serafim-oglavi-bogosluzheniyata-za-praznika-na-chudotvornata-ikona-na-sv-bogoroditsa-portaitisa-vratarnitsa-ot-rozhenskiya-manastir.html", "text": "Негово Високопреосвещенство Неврокопсият митрополит Серафим оглави богослуженията за празника на чудотворната икона на Св. Богородица Портаитиса (Вратарница) от Роженския манастир, предаде репортер на Агенция „Фокус“. На Светли Вторник, всяка година в  Роженския манастир се отбелязва празника на копието на чудотворната Иверска икона – св. Богородица Портаитиса от Роженския манастир. Историята на тази икона започва още от І век. По предание тя е нарисувана от св. апостол и евангелист Лука. По-чуден начин тя се отзовава в Иверския манастир на Света Гора, Атон, от където е и Роженското чудотворно копие. Празникът на чудотворната икона е на третия ден на Великден. Светата Литургия за празника оглави Негово високопреосвещенство Неврокопският митрополит Серафим. След св. Литургия бе извършена традиционната лития с чудотворната икона до храм „Св. св. Кирил и Методий”, където  бе отслужен водосвет. \r\nНикола ПЕТКОВ", "date": "2018.04.11", "title": "Неврокопсият митрополит Серафим оглави богослуженията за празника на чудотворната икона на Св. Богородица Портаитиса (Вратарница) от Роженския манастир"}
{"url": "http://www.focus-news.net/news/2018/04/11/2509790/kardzhali-lek-avtomobil-e-izgoryal-napalno-sled-kato-se-e-zapalil-po-vreme-na-dvizhenie-na-ul-yazovirska-v-grada.html", "text": "Лек автомобил „Опел“ с кърджалийска регистрация се запалил по време на движение снощи около 18 часа на ул. “Язовирска“ в града. Това съобщиха от ОДМВР-Кърджали. Екип на пожарната служба загасил огъня, който унищожил автомобила и превозваните обувки, покривки, чаршафи и други стоки. \r\nКъсо съединение причинило запалването. 7 пожарникари от службата в Кърджали и 15 служители на Държавното горско стопанство са гасили около 15 декара горска постеля в землището на село Ненково. Пожарът избухнал около 14 часа вчера вследствие на човешка небрежност и благодарение на навременната намеса на огнеборците не са нанесени щети. По същата причина са горели отпадъци в кв.“Възрожденци“ снощи около 21 часа. Екип на службата в Кърджали загасил огъня.", "date": "2018.04.11", "title": "Кърджали: Лек автомобил е изгорял напълно, след като се е запалил по време на движение на ул. “Язовирска“ в града"}
{"url": "http://www.focus-news.net/news/2018/04/11/2509791/new-europe-evropeyskata-komisiya-shte-predstavi-nov-paket-ot-regulatsii-za-patnata-bezopasnost.html", "text": "Европейската комисия в момента изготвя нов пакет регулации за пътната безопасност, който да представи през май. Целта е броят на загиналите по пътя в Съюза да бъде намален двойно, пише  New Europe.\r\nОсновният фокус на пакета ще се фокусира върху безопасността на превозните средства, управлението на пътната инфраструктура и свързаността.  Комисията иска да гарантира нови методи за безопасен транспорт, за да се намали броят на шофьорските грешки, които са отговорни за 90% от инцидентите в страните-членки.\r\nСредно в ЕС за 2017 г. са измерени по 49 загинали на пътя на един милион жители. В ЕС най-малко се измерват в Швеция (25 загинали за милион жители). България и Румъния са на другия край с повече от 80% загинали на един милион жители.  Виктор Турмаков", "date": "2018.04.11", "title": "New Europe: Европейската комисия ще представи нов пакет от регулации за пътната безопасност"}
{"url": "http://www.focus-news.net/news/2018/04/11/2509788/warsaw-voice-polskoto-pravitelstvo-ne-uspya-da-se-pomiri-s-bryuksel-sled-poseshtenieto-na-frans-timermans-vav-varshava.html", "text": "Правителството на Полша не успя да се помири с Брюксел с предложенията си за компромисно провеждане на правосъдната реформа, представени на вицепредседателя на Европейската комисия Франс Тимерманс във Варшава, пише  Warsaw Voice.\r\nДвете страни са били близо до постигане на разбирателство. Тимерманс се е въздържал от даването на коментар по въпроса по време на срещата, заявявайки, че по-скоро ще изчака парламента на страната да приключи работата си по измененията в правосъдната система.  Виктор Турмаков", "date": "2018.04.11", "title": "Warsaw Voice: Полското правителство не успя да се помири с Брюксел след посещението на Франс Тимерманс във Варшава"}
{"url": "http://www.focus-news.net/news/2018/04/11/2509792/shumen-chetirima-maskirani-i-vaorazheni-mazhe-sa-ograbili-benzinostantsiya.html", "text": "Криминалисти работят по установяване на четирима извършители на грабеж  край града тази нощ, съобщиха от ОДМВР-Шумен. В 01:39 часа в дежурната оперативна част чрез телефон 112 е приет сигнал за извършен грабеж от бензиностанция на 5 километър край Шумен. На място веднага са пратени екипи на полицията. Двама маскирани и въоръжени нападнали служителката в търговския обект. Грабителите нанесли удари в областта на главата и тялото на 50-годишната жена. Друг маскиран мъж нападнал и нанесъл удар с пистолет в областта на лицето на 55-годишен, който влязъл в бензиностанцията да си купи цигари. В това време в бензиностанцията влязъл друг маскиран мъж, който взел касата с оборота от около 240 лева. Четиримата се оттеглили пеш зад бензиностанцията. Жената успяла да подаде сигнал с паник бутон в охранителната фирма, която охранява  обекта. Оттам информирали полицията за случилото се. На място бил пратен и екип на ЦСМП. След преглед в МБАЛ- Шумен са било изяснено, че 50-годишната жена е с фрактура на пръсти на лявата ръка, а 55-годишният мъж с фрактура на носни кости.  Работата по документиране на престъплението продължава под надзор на прокурор от РП- Шумен. Образувано е  досъдебно производство.", "date": "2018.04.11", "title": "Шумен: Четирима маскирани и въоръжени мъже са ограбили бензиностанция"}
{"url": "http://www.focus-news.net/news/2018/04/11/2509794/pregled-na-osnovnite-temi-v-evropeyskiya-pechat-agentsiya-fokus.html", "text": "Правителството на Полша не успя да се помири с Брюксел с предложенията си за компромисно провеждане на правосъдната реформа, представени на вицепредседателя на Европейската комисия Франс Тимерманс във Варшава, пише  Warsaw Voice.\r\nДвете страни са били близо до постигане на разбирателство. Тимерманс се е въздържал от даването на коментар по въпроса по време на срещата, заявявайки, че по-скоро ще изчака парламента на страната да приключи работата си по измененията в правосъдната система. \r\n***  На 12 април, четвъртък, политическите партии на Италия ще започнат преговори за формиране на правителство след изборите от миналия месец.\r\nПрезидентът Серджо Матарела ще започне срещи с партиите от сутринта на 12 април, преди да се консултира с председателите на двете камари на италианския парламент на следващия ден.\r\nПървият кръг от преговорите между Матарела и основните политически партии в страната не успяха да приключат безизходицата след изборите на 4 март, които доведоха до два големи блока партии, но не и до мнозинство. \r\n***  Европейската комисия в момента изготвя нов пакет регулации за пътната безопасност, който да представи през май. Целта е броят на загиналите по пътя в Съюза да бъде намален двойно.\r\nОсновният фокус на пакета ще се фокусира върху безопасността на превозните средства, управлението на пътната инфраструктура и свързаността.  Комисията иска да гарантира нови методи за безопасен транспорт, за да се намали броят на шофьорските грешки, които са отговорни за 90% от инцидентите в страните-членки.\r\nСредно в ЕС за 2017 г. са измерени по 49 загинали на пътя на един милион жители. В ЕС най-малко се измерват в Швеция (25 загинали за милион жители). България и Румъния са на другия край с повече от 80% загинали на един милион жители. \r\n*** Принц Хари и Меган Маркъл ще нарушат традицията за тяхната сватба, след като британски и чужди политици не са в списъка с поканените.\r\nПрезидентът на САЩ Доналд Тръмп и неговият предшественик Барак Обама не са поканени на кралската сватба. Тереза Мей и други британски политици също се очаква да не присъстват.\r\nГоворител на двореца Кенсингтън заяви: „Беше взето решение, че официален списък с политически лидери – британски и чужди – не е задължителен за сватбата на Принц Хари и Госпожица Маркъл. Решението е консултирано с правителството на Нейно Величество и е взето от кралското семейство“.\r\n600-те госта на Принц Хари и Меган Маркъл се очаква да са хора, с които двамата младоженци имат директна връзка, което се смята като подходящо за кралската сватба.\r\n***", "date": "2018.04.11", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2018/04/11/2509796/civilmediamk-makedoniya-v-skopie-shte-se-provede-rabotna-sreshta-na-nato-po-vaprosite-na-zashtitata-ot-terorizma.html", "text": "В Скопие на 11 април ще се проведе семинар на НАТО с наименование \"Защита срещу тероризма, подобряване на устойчивостта на демократичните институции и върховенството на закона\", предава скопският  Civilmedia.mk.\r\nПо време на откриването на семинара доклади ще изнесат министъра на отбраната Радмила Шекеринска и Горазд Бартол, ръководител на бюрото за връзка с  НАТО в Скопие.\r\nВ семинара, който ще продължи до 14 април, ще участват изтъкнати професори, учени и експерти в областта на сигурността от Македония, както и от САЩ, Великобритания, Франция, Италия, Белгия Сърбия и Гърция. Виктор Турмаков", "date": "2018.04.11", "title": "Civilmedia.mk (Македония): В Скопие ще се проведе работна среща на НАТО по въпросите на защитата от тероризма"}
{"url": "http://www.focus-news.net/news/2018/04/11/2509779/predstaviteli-na-organizatsii-na-horata-s-uvrezhdaniya-ot-sliven-i-yambol-shte-uchastvat-v-natsionalniya-protest.html", "text": "Представители на организации на хората с увреждания от Сливен и Ямбол ще участват в националния протест в столицата, съобщиха от Съюза на незрящите в Сливен. Около 200 на хората с увреждания отпътуваха за  София за участие в митинга. Протестът ще се състои на площад „Независимост“ . Той е насочен срещу  предвижданите законодателни промени, които  ще доведат до отнемане правото на инвалидна пенсия на близо 150 000 български граждани.\r\nОсновните искания на организациите са Концепцията за експертиза на работоспособността да бъде преработена съвместно с национално представителните организации. Те настояват още за обвързване на социалните плащания с линията на бедността или минималната работна заплата, както и да се подобри ефективността на изразходвания публичен социален ресурс.\r\nОрганизациите искат да се ограничат и преустановят корупционните практики при определяне на вида и степента на увреждане на едно лице. Друго искане към властта е за подобряване на условията в основни сфери на социално включване.", "date": "2018.04.11", "title": "Представители на организации на хората с увреждания от Сливен и Ямбол ще участват в националния протест"}
{"url": "http://www.focus-news.net/news/2018/04/11/2509797/ivan-kaburov-zemedelets-selskite-stopani-nyamat-praktika-da-zastrahovane-na-zemedelskite-ploshti.html", "text": "Все още застраховането на земеделски площи не е популярно сред селските стопани, тъй като няма създадени практики през годините. Това каза за Радио „Фокус” – Пазарджик Иван Кабуров, председател на земеделско сдружение от Пазарджик. „В последните две години, след прекалено дъждовната пролет, част от земеделците започнаха да застраховат насажденията си срещу наводнения и градушки, за да предпазят от фалит в края на аграрния сезон”, посочи той. \r\n„В повечето случаи пораженията при наводнение и градушка са частични, не върху целия масив, а върху отделни парцели. Тогава изплащането на обезщетението става само за засегнатите площи. За стопаните е важно да застраховат земеделските си земи, особено ако културата е претенциозна, а климатичните условия са прогнозно неблагоприятни”, обясни Иван Кабуров. „По-голямата част от стопаните не предприемат застраховане на площите си по финансови съображения, за да спестят пари за застраховане”, коментира той. Земеделският производител уточни, че застрахователните инспектори следят много прецизно пораженията, работят в тясна връзка и с местните Хидрометеорологични станции.\r\nАлбена ЖИЛЕКОВА", "date": "2018.04.11", "title": "Иван Кабуров, земеделец: Селските стопани нямат практика да застраховане на земеделските площи"}
{"url": "http://www.focus-news.net/news/2018/04/11/2509802/pregled-na-osnovnite-temi-vav-velikotarnovskiya-pechat.html", "text": "„Масово се пуши в заведенията във В. Търново, наказани няма“, е заглавие от първа страница на областния всекидневник „Янтра Днес”. Масово се пуши в заведенията на Велико Търново, видя екип на „Янтра Днес“. Въпреки забраната, регламентирана в Закона за здравето, пушачите се ползват с комфорт и през деня, и през нощта.\r\n„ВКС постанови Университетът да върне доц. Милен Михов на поста пом.-ректор“, е друг акцент от днешното издание. Доц. д-р Милен Михов да бъде възстановен на поста помощник – ректор на ВТУ „Св. Св. Кирил и Методий“. Това постанови Върховният касационен съд в София. Магистратите признават за незаконно уволнението.\r\n„Откриват първата солна стая във В. Търново“, пише още вестникът. Във Велико Търново предстои да бъде открита първата в областта солна стая за халотерапия. От няколко години тази терапевтична процедура се практикува в спа центрове у нас. \r\n„Окрадоха жп линия в района на Дълга лъка“, е новина от криминалната хроника. В днешното издание ще откриете и статия, разказваща за най-новата рубрика на всекидневника „Да помагаме на децата …“, „Няма да бетонират Самоводската чаршия, настилката ще е автентична, с калдъръм“, е заглавие от другия областен ежедневник - „Борба“.  Ще се бетонира ли Самоводската чаршия, или не? Този въпрос е сред най-коментираните през последните дни. „Чаршията е знакова не само за Велко Търново, но и за България архитектурно-исторически обект и никой не може да си позволи своеволия с нея …“, бе категоричен главният инженер на общината Динко Кечев.  От къде идват тревогите и какво ще включват реално ремонтите, научете от „Борба“.  \r\n„Започва изграждането на кризисен център за жертви на трафик в кв.“Зона В“, е друга тема от вестника. Във Великотърновския квартал „Зона В“ започва изграждането на две кокетни къщи, в които ще се настаняват жертви на трафик. Проектът е за 2.1 млн. лв. и е финансиран по ОП „Региони в растеж“. \r\n„Евгения Атанасова остави Чикаго, за да сее у нас шафран, най-скъпата подправка в света“, е друг акцент от всекидневника. Търновката Евгения Атанасова е доказателство, че никога не е късно човек да се захване с нещо съвсем ново за него, да рискува и предприеме смели крачки в живота, без значение на каква възраст е. \r\nНа първа страница на областния ежедневник е поместен и материал, разказващ за предстоящата среща на Съвета на европейските общини и региони, която ще се проведе във Велико Търново.", "date": "2018.04.11", "title": "Преглед на основните теми във великотърновския печат"}
{"url": "http://www.focus-news.net/news/2018/04/11/2509803/", "text": "5 000 лева са били откраднати от автомобила на 71- годишен мъж. Това съобщиха от ОДМВР- Бургас .На 10 април около 15.00 часа във Второ Районно управление- Бургас е получен сигнал от 71- годишен мъж от бургаския квартал „Ветрен“ за това, че малко по- рано по неустановен начин, е проникнато в лекия му автомобил „Хюндай Кона“ със софийска регистрация. Автомобилът е бил паркиран в квартала, като от него е открадната мъжка кожена чанта, съдържаща сумата от 5 000 лева, лични документи, една дебитна и три кредитни карти. Работата по случая продължава от служители от Второ Районно управление – Бургас.", "date": "2018.04.11", "title": "Бургас: 5 000 лева са били откраднати от автомобила на 71- годишен мъж"}
{"url": "http://www.focus-news.net/news/2018/04/11/2509804/veliko-tarnovo-mladezh-se-e-blasnal-s-avtomobil-posledovatelno-v-dve-koli-ednata-ot-koito-politseyska.html", "text": "18-годишен шофьор удари лек автомобил и патрулен автомобил на Районното управление в Полски Тръмбеш. Това съобщиха от пресцентъра на Областна дирекция на МВР – Велико Търново. Вчера вечерта, около 22.00 часа, на главен път І-5, движещият се в посока към  Русе, лек автомобил „Пежо 307“ с търновска регистрация е блъснал последователно спрелите вдясно извън платното за движение аварирал лек автомобил „Волво“ и служебен автомобил „Опел астра“ с включен светлинен сигнал. Пътникът, возещ се на предна дясна седалка в „Пежо“-то  – 18-годишно момиче от село Павел, е с фрактури на костта на дясна ключица, настанено е за лечение в МОБАЛ „Д-р Стефан Черкезов“ – Велико Търново без опасност за живота. Проверката за употреба на наркотични вещества на водача М.Д. от село Раданово отчита употреба на канабис. Образувано е следствено дело.", "date": "2018.04.11", "title": "Велико Търново: Младеж се е блъснал с автомобил последователно в две коли, едната от които полицейска"}
{"url": "http://www.focus-news.net/news/2018/04/11/2509805/faktor-makedoniya-v-makedoniya-shte-se-provede-vot-na-nedoverie-sreshtu-pravitelstvoto-reshenieto-e-v-polunosht.html", "text": "Депутатите от опозиционната македонска партия ВМРО-ДПМНЕ ще поискат вот на недоверие в парламента срещу правителството на страната. Според тях настоящето правителство на СДСМ и ДСИ е „най-некомпетентното и най-криминалното и затова трябва да падне“, предава   „Фактор“. \r\n„През последните 10 месеца СДСМ и ДСИ забравиха предизборните партийни обещания, които дадоха пред гражданите и не постигнаха нито един проект и реформа, с които искаха доверието на гражданите“, пише в предложението за вота.\r\nПредставителите на ВМРО-ДПМНЕ, включително бившият министър-председател и бившият президент на партията Никола Груевски, са поставили подписи на инициативата. Подпис има и от депутатите Йохан Тарчуловски, на който бе отменен домашния арест и Жаклин Пешевска, за която прокуратурата реши да не повдига обвинение за кървавите събития от 27 април 2017 година. Но инициативата за вот на недоверие на правителството няма подпис от депутатите Кръстьо Муковски и Сашо Василевски, обвинени в участие в „Кървавия четвъртък“.Опозицията критикува почти всички министерства. \r\n\"Гражданите са ежедневни жертви на грабежи, опити за убийства, убийства, рекетиране и актове на насилие, които остават ненаказани. Всеки ден сме свидетели на  свързани с работата на Министерството на вътрешните работи. Укриването на убийства и престъпления се превърна в основна задача на Министерството на вътрешните работи“, пише в заявление на ВМРО-ДПМНЕ.\r\n\"Откакто дойде на власт, правителството успя да създаде хаос в здравната система за много кратко време, последвано от редица скандали и смъртни случаи. Правителството не направи нищо за здравето и не изпълни нито едно от обещанията си“, пише в документа.\r\nСпоред ВМРО-ДПМНЕ, Министерството на културата не насърчава културното развитие. Опозицията критикува това министерство за пристрастяването, подбора и дискриминацията на художниците и пренебрегването на културното наследство. Има големи забележки за работата на Министерството на труда и социалната политика.\r\n\"Пенсионерите са предадени и нарастването на пенсиите, което бе постоянно през последните години, е прекъснато. Много манипулации, скандали и малка работа характеризират работата на министъра на труда и социалната политика“, смятат в ВМРО-ДПМНЕ.\r\n\"За да поддържат своята коалиция, СДСМ и ДСИ нарушават в демократизацията на страната, Конституцията, законите и Правилника за дейността на парламента. Недопустимо е в една демократична държава, която претендира да бъде част от НАТО и ЕС грубо да бъдат погазени и нарушени всички процедури, които са посочени в Конституцията и Правилника за дейността на парламента на Република Македония \"- смятат от ВМРО-ДПМНЕ.\r\nНеразделна част от критиката е спорът за името с Гърция.\r\n\"Правителството няма стратегия, нито държавен консенсус по отношение на спора с Гърция и въпроса за името. Без каквито и да е консултации с опозицията, преговорите по името се провеждат по непрозрачен начин. Обществеността в Македония и депутатите в парламента могат да намерят повече информация по този въпрос в чуждестранните медии и от гръцкото правителство, отколкото от нашето правителството и от министъра на външните работи, което е недопустимо и неприемливо\"- написа ВМРО-ДПМНЕ в подадените документи.\r\nСъществуват и критики към икономиката, особено за заеми и нереализирания икономически растеж. Виктор Турмаков", "date": "2018.04.11", "title": "„Фактор“ (Македония): В Македония ще се проведе вот на недоверие срещу правителството, решението е в полунощ"}
{"url": "http://www.focus-news.net/news/2018/04/11/2509799/bsp-podkrepya-protesta-i-iskaniyata-na-horata-s-uvrezhdaniya.html", "text": "БСП изцяло подкрепя справедливите искания, поставени в Протестната нота на Национално представителните организации на и за хората с увреждания и протеста им днес. Това съобщиха от пресцентъра на партията. \r\n„Фокус“ публикува позицията на БСП без редакторска намеса:", "date": "2018.04.11", "title": "БСП подкрепя протеста и исканията на хората с увреждания"}
{"url": "http://www.focus-news.net/news/2018/04/11/2509785/prof-vladimir-chukov-arabist-dve-sa-alternativite-po-sluchaya-s-predpolagaemata-himicheska-ataka-v-siriya-dali-komisiyata-ot-eksperti-da-bade-nezavisima-ili-varhu-neya-da-se-okazhe-natisk.html", "text": "Две са алтернативните философии по случая с предполагаемата химическа атака в Сирия – дали комисията от експерти да бъде напълно независима, или върху нея да се окаже натиск. Това каза за сутрешния блок „Добро утро, България“ на Радио „Фокус“ арабистът проф. Владимир Чуков. „Първо, американският проект е подкрепен от 12 страни-членки на Съвета за сигурност на ООН; Русия и Боливия гласуваха „против“, а Китай се въздържа. Така Русия за дванадесети път използва своята възможност за вето. Според американския проект експертите са абсолютно независими и имат право да отидат на мястото на предполагаема химическа атака, без каквито и да било проблеми от Сирия. Тук идва ключовият момент – много ясно да се посочи кой е извършителят. Руската страна обаче казва: няма да се посочва кой е извършителят, а експертите, които ще отидат, ще са от международната организация за забрана на химическо оръжие, но сирийската страна практически трябва да може да нагласи състав от експерти – такъв, какъвто го иска“, обясни проф. Владимир Чуков. Той уточни, че двата основни проекта за резолюция с тяхната различна логика са предизвикали сериозен дебат в Съвета за сигурност на ООН.", "date": "2018.04.11", "title": "Проф. Владимир Чуков, арабист: Две са алтернативите по случая с предполагаемата химическа атака в Сирия – дали комисията от експерти да бъде независима или върху нея да се окаже натиск"}
{"url": "http://www.focus-news.net/news/2018/04/11/2509806/vidin-v-chetiri-naseleni-mesta-v-oblastta-shte-bade-narusheno-vodopodavaneto.html", "text": "В четири населени места във Видинска област ще бъде нарушено водоподаването, съобщиха за Радио „Фокус“ – Видин от ВиК - Видин. До 12.00 часа във Видин в жилищните кооперации „Лебед“, „Космос“ и „Гагарин“ водоподаването ще бъде спряно заради подмяна на спирателни кранове. Авария на улични водопроводи е причина жителите на видинските села Генерал и Мариново и Акациево да бъдат без вода до 12.00 часа. До 15.00 часа ще продължи отстраняването на авария по водопроводната мрежа в село Дъбравка, като водоподаването ще бъде спряно.\r\nАнна ЛОЗАНОВА", "date": "2018.04.11", "title": "Видин: В четири населени места в областта ще бъде нарушено водоподаването"}
{"url": "http://www.focus-news.net/news/2018/04/11/2509809/lokalno-makedoniya-dvama-dushi-sa-arestuvani-v-bosna-i-hertsegovina-namereni-sa-orazhiya-i-znamena-na-islyamska-darzhava.html", "text": "При операция, проведена на две места в Босна и Херцеговина са извършени два ареста, а при последвалите обиски са открити оръжие и знамена на „Ислямска държава“, предава македонската медия  „Локално“.\r\nПри операцията са намерени бомби и боеприпаси, пушки, ножове, бронежилетки, както и знамена, които са свързани с „Ислямска държава“.\r\nЗадържаните ще бъдат предадени прокуратурата, която ще вземе решение за по-нататъшни действия. Виктор Турмаков", "date": "2018.04.11", "title": "„Локално“ (Македония): Двама души са арестувани в Босна и Херцеговина – намерени са оръжия и знамена на „Ислямска държава“"}
{"url": "http://www.focus-news.net/news/2018/04/11/2509807/varna-v-chast-ot-oblastta-vidimostta-e-namalena-poradi-magla.html", "text": "В част от Варненска област видимостта е намалена поради мъгла, предаде репортер на Радио „Фокус“-Варна. Пътните настилки са предимно сухи, по високите усойни места е възможно да има влажни пътни участъци. \r\nПо данни на Агенция „Пътна инфраструктура“ по  път Варна – Бургас от км 125+000 до км 165+000 се извършва монтаж на ограничителни системи. Движението се осъществява в свободната лента, съобразно създадената организация за движение. По път І-2 Граница Румъния-Русе-Цар Калоян-Разград-Шумен-Девня-Варна на територията на област Варна движението от км 175+000 до км 186+000 се осъществява с повишено внимание спрямо поставената сигнализация поради частични ремонти дейности на асфалтовата настилка. По част от третокласната пътна мрежа в областта се извършват ремонтни дейности. Движението по път III-904 Старо Оряхово – Гроздьово от км 0+0 до км 17+377 и от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци.", "date": "2018.04.11", "title": "Варна: В част от областта видимостта е намалена поради мъгла"}
{"url": "http://www.focus-news.net/news/2018/04/11/2509801/tanya-pepelova-zastrahovatel-prirodnite-kataklizmi-prez-poslednite-godini-nalagat-zastrahovane-na-zemedelskite-ploshti.html", "text": "Тенденцията през последните години отчита, че хората все още нямат застрахователна култура, особено по отношение на земеделските площи. Това каза за Радио „Фокус” – Пазарджик Таня Пепелова, главен мениджър „Продажби” в застрахователна компания. Според нея климатът се е променил и налага да се мисли превантивно. „Природните катаклизми, метеорологичните условия все повече започват да застрашават инвестициите на земеделските стопани, затова е добре те да имат алтернатива срещу една не добра в климатично отношение земеделска година”, коментира Таня Пепелова.\r\n„Рисковете, които се покриват са буря, проливен дъжд, наводнение и градушка, както и измръзване, изгегляне на продукцията и киша. Към момента земеделските стопани застраховат предимно зеленчукови насаждения като домати и царевица, също има тенденция за застраховане и на житни култури”, обясни тя. „Желаещият да сключи такъв вид застраховка земеделски стопанин трябва да предостави информация за културата, брой декари, къде се намира, има ли близост до водоизточници”, уточни Таня Пепелова и допълни, че се работи в координация с Хидрометеорологични станции по места.\r\nАлбена ЖИЛЕКОВА", "date": "2018.04.11", "title": "Таня Пепелова, застраховател: Природните катаклизми през последните години налагат застраховане на земеделските площи"}
{"url": "http://www.focus-news.net/news/2018/04/11/2509810/dobrich-sled-1300-chasa-shte-stane-yasno-dali-okrazhniyat-sad-shte-uvazhi-iskaneto-za-zadarzhane-za-srok-ot-60-dni-na-mazha-izdirvan-sas-zapoved-za-arest-ot-sasht.html", "text": "След 13.00 часа ще стане ясно дали Окръжният съд в Добрич ще уважи искането на Прокуратурата за задържане за срок от 60 дни на мъжа, издирван със заповед за арест от САЩ за измама и експорт на стоки без лиценз, предаде кореспондентът на Радио „Фокус” – Варна. 29-годишният Желяз Андреев от Добрич е издирван със заповед за арест, издадена от Областния съд на Южен окръг на Флорида, САЩ, по две обвинения – за експорт на стоки без лиценз и за измама към държавата. В Окръжната прокуратура в Добрич е постъпило постановление на прокурор от Върховна касационна прокуратура за временно задържане под стража на българския гражданин. Лицето е било задържано на 7 април за срок от 72 часа от Окръжната прокуратура в Добрич. Искането за временно задържане до 60 дни е на основание договора за екстрадиция между правителството на РБългария и правителството на САЩ. Днес то бе внесено в Окръжния съд на Добрич. \r\nПрестъпленията, в които Желяз Андреев е обвинен, отговарят на измама и контрабанда по българското законодателство. Наказуеми са и по законите на САЩ с лишаване от свобода като максималният срок е 20 години. С издададената в Щатите заповед от октомври 2016 г. Желяз Андреев е бил обявен за международно издирване от ИНТЕРПОЛ. Пред съда той заяви, че не е посещавал САЩ, не е кандидатствал за американска виза и не е участвал в търговия със забранени стоки. Неженен е, несемеен, живее по принцип в София. По думите му е работил в БГ офис на чуждестранна фирма като служител, с трудов договор. Желяз Андреев заяви, че митническите документи от фирмата са били основно оформяни в САЩ. На всички работещи винаги им е било казвано, че работят за американска фирма. Целта е била да се привличат повече клиенти и заявки. Фирмата е напуснал в периода април-май 2016 г. Един от адвокатите му поясни, че въпросната фирма е прекратила дейност. Част от служителите са напуснали поради неизплатени трудови възнаграждения. Имало е и проверки на трудови инспектори във фирмата. Впоследствие е работел за друга немска авиокомпания до 16 март 2018 г.. Сега работи в митническа компания. \r\nБе разпитан и свидетел – Милена Здравкова, която от две години живее с Желяз Андреев. Тя също е работела във въпросната фирма – от май 2013 г. на същата позиция – „продавач интернет търговия“. Тя разказа, че клиентите са били давали след подбор, направен не от тях. Разполагали са с техни контакти за връзки, като това портфолио е можело да бъде обогатявано. Изрично бе подчертано, че те не са подбирали клиентите, които са били авиокомпании. Запитванията са били за авиочасти. Непряко са общували с колеги от друг отдел – „Покупки“, които са търсели евтини авиочасти на базата на дадени детайли информация. Офертите са били винаги одобрявани от техните преки ръководители и обикновено са били със завишени цени. Следвали са поръчки чрез директен контакт с клиентите. Тези поръчки отново са бивали одобрявани от преки ръководители във фирмата. Целта е била постигане на повече поръчки и привличане на нови клиенти. Желяз Андреев е бил освободен от работа от немската компания, тъй като името му е било част от „черен списък“. \r\nВтората компания е извършвала сходна дейност като първата, но по думите на 29-годишния мъж, на много по-високо ниво. Според адвоката на младия мъж той не би трябвало и ден да прекарва в ареста, „защото си е вършел работата“. Авиочастите, които са били продавани, са били използвани за гражданска авиация. Би трябвало също да се вземе предвид, че дори сега той работи и то на трудов договор, явил се е в полицията, когато е бил призован и няма опасност да се укрие. Към момента той е със софийска адресна регистрация. \r\nЖулиета НИКОЛОВА", "date": "2018.04.11", "title": "Добрич: След 13.00 часа ще стане ясно дали Окръжният съд ще уважи искането за задържане за срок от 60 дни на мъжа, издирван със заповед за арест от САЩ"}
{"url": "http://www.focus-news.net/news/2018/04/11/2509813/pazardzhik-24-igrachi-sa-kartotekirani-v-mazhkiya-futbolen-otbor-svoboda-2011-v-peshtera-v-detskiya-23-detsa.html", "text": "Футболен клуб (ФК) „Свобода 2011” в Пещера е с променен статут и участва в първенството на Трета лига – Югозападна от миналия сезон, съобщи за Радио „Фокус“ – Пазарджик Добринка Смилянов, експрет по спортните дейности в родопската община.. Отборът беше попълнен с нови играчи и нов треньорски състав. Футболният клуб има три формации – деца, юноши и мъже. „Първите две формации играят в Областна група при съответните възрастови групи, а мъжкият отбор участва в първенството на Трета лига – Югозападна. В детския отбор са картотекирани 23 деца. Отборът участва за седма година в първенствата на областната група.  През есенния  полусезон на първенството,  отборът  изигра 9 срещи. В мъжкия отбор са картотекирани 24-ма състезатели.  В първенството през 2016/2017г. на Трета лига, в което участват 18 отбора,  ФК „ Свобода 2011“  завърши на 16-то място“, уточни Смилянова. Тя допълни, че  треньор през този футболен сезон е Георги Мечечиев. Отборът завърши на 9-то място с 23 точки през есенният дял от първенството.\r\nАлбена ЖИЛЕКОВА", "date": "2018.04.11", "title": "Пазарджик: 24 играчи са картотекирани в мъжкия футболен отбор „Свобода 2011“ в Пещера, в детския – 23 деца"}
{"url": "http://www.focus-news.net/news/2018/04/11/2509793/mkd-makedoniya-nikos-kodzias-pristiga-v-ohrid-za-ofitsialna-sreshta-s-nikola-dimitrov.html", "text": "Министрите на външните работи на Македония и на Гърция Никола Димитров и Никос Кодзиас ще проведат среща в Охрид. От Министерството на външните работи отбелязват, че посещението на гръцкия министър е в рамките на продължаващия диалог в контекста на усилията за преодоляване на разликата за името, както и за общото развитие на отношенията между двете страни, предава македонското електронно издание   „МКД“.  \r\nКодзиас, според гръцките медии, трябва да пристигне в Охрид късно следобед. Министрите ще  имат работна вечеря, а официалната среща ще се проведе утре, на 12 април.\r\nВ навечерието на посещението македонския премиер Зоран Заев заяви, че вярва, че преговорите са в правилната посока и че този процес се доближава до момента, когато трябва да следва среща между него и неговия гръцки колега Алексис Ципрас.\r\nПо отношение на срещата в Охрид се очаква да бъде постигнат допълнителен напредък след разговорите на двамата министри във Виена.\r\nМинистърът на външните работи на Гърция Никос Кодзиас в интервю за германския вестник \"Шпигел\" заяви, че разликите със Скопие могат да бъдат решени със смелост.\r\n„Различията със Скопие са проблеми от исторически характер, на идентичността, наследството и културата. Тези въпроси са чувствителни. Но те могат да бъдат решени със смелост, както сега“, допълни той.\r\nОхридската среща се провежда една седмица преди ЕК да обяви доклада за напредъка на Македония, в който правителството очаква да получи безусловна препоръка за започване на преговори. Виктор Турмаков", "date": "2018.04.11", "title": "„МКД“ (Македония): Никос Кодзиас пристига в Охрид за официална среща с Никола Димитров"}
{"url": "http://www.focus-news.net/news/2018/04/11/2509808/ministar-biser-petkov-imame-gotovnost-da-prodalzhim-dialoga-s-organizatsiite-na-horata-s-uvrezhdaniya-dogovorena-e-sreshta-za-utre.html", "text": "Искам да потвърдя позицията на Министерството на труда и социалната политика и готовността да продължим диалога, защото организациите на и за хората с увреждания са наши партньори в Националния съвет за интеграция на хората с увреждания. Това каза министърът на труда и социалната политика Бисер Петков по повод протеста на хората с увреждания, който се провежда пред Министерски съвет в момента, предаде репортер на Агенция „Фокус“. „Знаете от вчера, че след проведена среща с премиера беше решено да се изтеглят публикуваните за обществено обсъждане проекти на нормативни актове – за медицинската експертиза и за Правилника за дейността на ТЕЛК-овите състави, както и да продължат разговорите с организациите на хората с увреждания за постигане на съгласие по необходимите промени. Подновявам поканата си към организациите на хората с увреждания да продължим диалога. За утре в 15.00 часа имаме вече договорена среща в Министерството на труда и социалната политика, където ще се радвам да чуя техните предложения за промените в медицинската експертиза, защото всички сме съгласни, че такива са необходими, но явно има различия за начина, по който те трябва да бъдат реализирани“, заяви социалният министър. „Още веднъж декларирам, че целта на промените, които правителството предложи не е да ограничи или да намали средствата, които се насочват за подкрепа на хората с увреждания, а по-скоро да постигне по-справедливото им разпределение“, допълни той. „На днешното заседание беше взето решение за признаване на националната представителност на нови две организации от общо 20, които членуват в  Националния съвет за интеграция на хората с увреждания“, отбеляза още министър Петков. \r\nВесела АЛЕКСАНДРОВА", "date": "2018.04.11", "title": "Министър Бисер Петков: Имаме готовност да продължим диалога с организациите на хората с увреждания, договорена е среща за утре"}
{"url": "http://www.focus-news.net/news/2018/04/11/2509816/burgas-zapochva-praskaneto-na-trevnite-ploshti-protiv-karlezhi-i-akari.html", "text": "В Бургас започва пролетната профилактична обработка на тревните площи с обществено значение срещу кърлежи. Това съобщиха от пресцентъра на Община Бургас. Пръскането ще се извършва по график и ще обхване всички паркове, градини, детски площадки и зони за свободно пуснати кучета.\r\nОбработките ще се извършват от 6.00 до 10.00 часа с биоциден препарат „ЕФЦИМЕТРИН 10 ЕК“, АДВ: ЦИПЕРМЕТРИН 10.75 гр./100 мл. с концентрация на работния разтвор 0.2%.\r\nТретираните площи ще се обозначават със стикери. Гражданите не трябва да влизат в обработените площи и да спазват посочения карантинен срок – 24 часа.\r\nПрофилактичната дезакаризация започва днес и ще продължи по следния график:\r\n- 11 април - Парк „Велека“ – комплекс „Изгрев“ и детски площадки; площадки за свободно пуснати кучета – гр. Бургас;\r\n12 април - Парк „Славейков“ /до Билла/ и детски площадки;\r\n- 13 април - Парк „Минерални бани“ /кв. „Ветрен“/;\r\n- 16 април - ЦГЧ и ж.к. „Възраждане“ – градини и детски площадки;\r\n- 17 април - Парк Изгрев – комплекс „Славейков“ – бивш Гробищен парк, и детски площадки;\r\n- 18.04.2018     Паркове в комплекс „Меден рудник“ и детски площадки;\r\n- 19 април - ж.к. „Лазур“ и ж.к. „Зорница“ – градини и детски площадки;\r\n- 20 април - ж.к. „Славейков“ и ж.к. „Изгрев“ – градини и детски площадки;\r\n- 23 април - ж.к. „Братя Миладинови“ – градини и детски площадки;\r\n- 24 април - Приморски парк – от хотел „Приморец“ до Пантеона; кв. „Крайморие“ и кв. „Горно Езерово“ – градини и детски площадки;\r\n- 25 април - Приморски парк – от Пантеона до Воденицата, алеите под Воденицата и крайбрежната алея; кв. „Сарафово“, кв. „Черно море“ и кв. „Рудник“ – градини и детски площадки;\r\n- 26 април - Парк „Езеро“ – алеи от ЦУРК към Психодиспансера; Българово – градини и детски площадки;\r\n- 27 април - Парк „Езеро“ – алеите от Психодиспансера до канала, в посока „Сарафово“, кв. „Лозово“ и кв. „Долно Езерово“ – градини и детски площадки;\r\n- 30 април - Лесопарк „Росенец“ /местност Отманли/; Приют за безстопанствени кучета – местност Пода;\r\nДезинфекционна станция поддържа в готовност и екип, който ще работи по сигнали на граждани. Тел. за сигнали: 056 86 29 81, 0893/ 683 143.\r\nДезинфекционна станция си запазва правото да променя графика в з:шиуимоут от метеорологичните условия /силен вятър, дъжд и др./", "date": "2018.04.11", "title": "Бургас: Започва пръскането на тревните площи против кърлежи и акари"}
{"url": "http://www.focus-news.net/news/2018/04/11/2509798/valentina-simeonova-regionalna-organizatsiya-na-horata-s-uvrezhdaniya-kyustendil-okolo-100-dushi-ot-kyustendil-i-dupnitsa-shte-uchastvat-v-protesta-na-horata-s-uvrezhdaniya-v-stolitsata.html", "text": "Около 100 души от Кюстендил и Дупница ще участват в протеста на хората с увреждания в столицата. Това каза пред Радио „Фокус” – Кюстендил Валентина Симеонова, председател на Регионалната организация на хората с увреждания в Кюстендил. По думите й към София са пътували два автобуса с членове на организацията от Кюстендил и Дупница, които ще се включат в организирания от 11.00 часа протест. „Повод за нашето недоволство е и засилващото се ограничаване на възможностите за интеграция и нормален живот“, каза Симеонова.\r\nВенцеслав ИЛЧЕВ", "date": "2018.04.11", "title": "Валентина Симеонова, Регионална организация на хората с увреждания-Кюстендил: Около 100 души от Кюстендил и Дупница ще участват в протеста на хората с увреждания в столицата"}
{"url": "http://www.focus-news.net/news/2018/04/11/2509795/aleks-aleksiev-predsedatel-na-tsbchi-dvizhim-se-pochti-sigurno-kam-nova-voyna-v-siriya.html", "text": "Движим се почти сигурно към нова война в Сирия. Това каза за сутрешния блок „Добро утро, България“ на Радио „Фокус“ Алекс Алексиев, председател на Центъра за Балкански и Черноморски изследвания, за случая с предполагаемата химическа атака в сирийския град Дума. Той допълни, че руското вето в ООН за изпращане на независими експерти, потвърждава, че виновната страна е Сирия. \r\n„Вървим към война и това е нещо, което отдавна можеше да се очаква, защото виждаме действията от страна и на Сирия, и на Хизбула, а Израел надали ще позволи Иран да се разполага както поиска в Сирия. Важният въпрос е защо Русия се поставя в такава губеща позиция“, допълни Алекс Алексиев. Той каза още, че Европа трябва да се солидаризира със САЩ и да разбере, че проблемът е неразрешим без конкретни мерки. Алексиев прогнозира, че бъдеща война е възможна при настоящата подкрепа от страна на Русия към Сирия.", "date": "2018.04.11", "title": "Алекс Алексиев, председател на ЦБЧИ: Движим се почти сигурно към нова война в Сирия"}
{"url": "http://www.focus-news.net/news/2018/04/11/2509812/blagoevgrad-ot-30-do-50-leva-struva-postavyaneto-na-chip-na-domashnite-lyubimtsi-v-oblastta.html", "text": "От 30 до 50 лева струва поставянето на чип на домашните любимци в област Благоевград, сочи репортерска проверка на Радио „Фокус“ – Пирин. Цената на инжектируемият транспондер зависи от неговият вид, но и от породата и размерите на самото куче. Д-р Вера Иванова Пелтекова коментира, че чипирането на домашните любимци има поне няколко ползи. Първата от тях е свързана с това, че по този начин се ограничава възможността стопаните, които не гледат сериозно на отглеждането на домашно животно, да изхвърлят питомците си на улицата. \r\n„Другата полазва е, че ако изгубим домашния си любимец, то по-лесно ще може той да бъде върнат на стопаните си, ако бъде открит от даден човек“, добави д-р Иванова. Тя отбеляза, че все  по-често се случва хората да се обаждат на ветеринарите за намерени кучета и ако животното има чип, стопаните му по-лесно биват открити.Ливия НИНОВА", "date": "2018.04.11", "title": "Благоевград: От 30 до 50 лева струва поставянето на чип на домашните любимци в областта"}
{"url": "http://www.focus-news.net/news/2018/04/11/2509800/ministar-neno-dimov-podgotvitelnata-rabota-na-neformalniya-savet-na-ekoministrite-ot-es-e-nasochena-kam-postiganeto-na-ambitsiite-za-predstoyashtata-konferentsiya-za-klimata-v-polsha.html", "text": "Техническите преговори и подготвителната работа са насочени към постигането на амбициите за предстоящата конференция за климата в Полша (COP24). Това каза министърът на околната среда и водите Нено Димов при откриването на третата сесия от Неформалния съвет на екоминистрите от ЕС, посветена на международните преговори за климата и диалогът „Таланоа“, предаде репортер на Агенция „Фокус“. „Последната ни трета сесия  на Неформалната ни среща е посветена на международните преговори по климата и диалогът „Таланоа“. Настоящата 2018 г. изключително динамична и натоварена. Провеждащите се  технически преговори и подготвителна работа са насочени към постигането на амбициите за предстоящият COP24 в Полша“, каза министър Димов.\r\nМинистърът заяви, че очаква на конференцията за климата да се постигне съгласие относно работната програма за Парижкото споразумение и да гарантира успех и конструктивност на паралелните процеси, предвидени в конференцията на страните по конвенцията. „Това са политическата фаза на диалога „Таланоа“, глобалният преглед на действията в периода до 2020 г. и събитието на високо равнище за финансиране на дейностите по климата. Не на последно място само след някоко седмици предстои поредната преговорна сесия в Бон, която трябва да постигне сериозен прогрес по отношение на детайлите и да направи преглед на техническото ниво на диалога от „Таланоа“, заяви министър Нено Димов. \r\nДеница КИТАНОВА", "date": "2018.04.11", "title": "Министър Нено Димов: Подготвителната работа на Неформалния съвет на екоминистрите от ЕС е насочена към постигането на амбициите за предстоящата конференция за климата в Полша"}
{"url": "http://www.focus-news.net/news/2018/04/11/2509821/ministar-nikolina-angelkova-sazdadohme-telefon-za-nerednosti-v-turizma-hotel-chiflika-palas-rizort-i-relaks-e-zatvoren.html", "text": "Министерството на туризма открива телефонна линия за сигнали свързани с нередности по Закона за туризма. От вчера, 10 април тя е активна и денонощно потребители ще могат да дават информация за незаконни или недобри практики в сектора. Това каза министърът на туризма Николина Ангелкова в сутрешния блок на Нова телевизия, съобщиха от пресцентъра на министерството. Тя уточни, че всеки работен ден между 9 и 17:30 експерти от министерството ще изслушват и записват сигналите, през останалото време това ще става чрез автоматизирана система, която ще се проверява своевременно. \r\nТелефонът е 02/9046895, като цената на 1 мин. разговор ще е на тарифата на мобилния план на потребителя и няма да има допълнителна надценка. Сигнали може да се изпращат и на е-mail: nerednosti@tourism.government.bg. Министърът посочи още, че новата линия ще съществува заедно с открития през миналата година телефон за сигнали за нередности по плажа, която  доказа своята ефективност. \r\nХотел “Чифлика Палас Ризорт и Релакс“, станал известен като хотела на ужасите, е затворен, съобщи министър Ангелкова. И допълни, че това е станало благодарение на усилията на министерството и съвместната работа  с РЗИ Ловеч. \r\nВ момента виждам пропуски в последващия контрол, затова се стига до такива крайни случи, коментира министърът. По тази причина се подготвят промени в Закона за туризма, с които се предвижда създаване на звено за контрол към министерството. Правомощията на Министерството на туризма са да категоризира местата за настаняване и след 5 години, когато подадат заявление за прекатегоризация, се прави проверка. В момента трябва да чакаме друг орган да ни сигнализира за нередности, за да стартираме процедура за отнемане на звезди, каза министърът. \r\nНадявам се подобни случаи да са спорадични, показателно за това е обратната връзка, която имаме от големите туроператори. Мнението им за 4-5 звездните хотели е много положително, каза министър Ангелкова. Доказателство за това е, че висококатегорийните хотели за това лято за резервирани на 90%. Очакваме много добър летен сезон с ръст между 5 и 10%, заяви министърът. През лято 2017 г. отбелязахме увеличение от 5,7% на чуждестранните туристи, с което посетителите  достигнаха 5,3 млн. в периода юни-септември. \r\nОтносно кадрите в сектора, министър Ангелкова информира, че и тази година ще има наети сезонни работници от трети страни. И припомни, че през миналата година наетите в сектор хотелиерство и ресторантьорство бяха над 4000. Това е временно решение на проблема  с квалифицираните кадри, на срещи с бранша обсъждаме начини са подобряване на условията за труд и мотивиране на заетите в сектора, посочи още министърът. \r\nТя допълни, че Министерството на туризма и Българският червен кръст работят съвместно за промени в Наредбата за водното спасяване, която е приета през 1996 г.. Документът е важен  има нужда от осъвременяване на изискванията  към необходимото задължително оборудване на спасителните постове, с което да се осигурят още по- добри условия за запазване на живота и здравето на българските и чуждестранни туристи. С измененията се предвижда да бъдат налагани глоби за наематели и концесионери, ако възлагат на спасителите дейност, различна от преките им задължения по водно спасяване, подчерта министър Ангелкова.", "date": "2018.04.11", "title": "Министър Николина  Ангелкова: Създадохме телефон за нередности в туризма, хотел „Чифлика Палас Ризорт и Релакс“ е затворен"}
{"url": "http://www.focus-news.net/news/2018/04/11/2509822/zornitsa-slavova-ipi-prestizhat-na-profesionalnoto-obrazovanie-v-balgariya-spada-no-ministerstvoto-na-obrazovanieto-i-naukata-raboti-usileno-za-reshavaneto-na-vaprosite-v-sferata.html", "text": "Престижът на професионалното образование в България спада, но Министерството на образованието и науката работи усилено за решаването на въпросите в сферата, каза за сутрешния блок „Добро утро, България“ на Радио „Фокус“ Зорница Славова от Института за пазарна икономика (ИПИ). „Министерството прави десетки срещи с бизнеса, неправителствения сектор и със заинтересованите родители и ученици, за да установи къде са проблемите и как би могло професионалното образование отново да стане привлекателно. Защото то осигурява по-високи доходи, по-бързо включване на пазара на труда и по-ниска безработица“, каза Зорница Славова. Тя допълни, че направеното изследване на тема „Професионалното образование и реалностите в икономиката“ дава информация, дали със завършеното професионално образование в определено направление, един ученик, може да си намери работа в района, в който живее. Като за пример, тя даде градовете Разград и Силистра, където има най-много обучени кадри за селското стопанство, които веднага се заемат от пазара на труда.", "date": "2018.04.11", "title": "Зорница Славова, ИПИ: Престижът на професионалното образование в България спада, но Министерството на образованието и науката работи усилено за решаването на въпросите в сферата"}
{"url": "http://www.focus-news.net/news/2018/04/11/2509817/sliven-na-3-godini-i-3-mesetsa-zatvor-e-osaden-obvinyaem-za-grabezh-nad-zhena-i-bludstveni-deystviya-po-otnoshenie-na-neya.html", "text": "Наложено е ефективно наказание от 3 години и 3 месеца „лишаване от свобода“ на Георги И. (на 31 г. от с. Градец, обл. Сливен). Той е признал вината си за това, че на 26 март 2018 г. в гр. Сливен, при условията на  опасен рецидив, отнел чужди движими вещи (на обща стойност 65 лв.) от владението на 60- годишна жена, без нейно съгласие, с намерение противозаконно да ги присвои, като употребил за това сила и заплашване. Това съобщиха от пресцентъра на Апелативна прокуратура-Бургас.\r\nТой е признал вината си и за това, че на същата дата в град Сливен, чрез употреба на сила и заплашване, извършил действия с цел да възбуди полово желание без съвкупление по отношение на същата пострадала жена- престъпление по чл.150, ал.1 от НК.\r\nНаказанието трябва да бъде изтърпяно при първоначален „строг“ режим в затвор и е общо за двете престъпни деяния.\r\nСпоразумението,  което е одобрено от Окръжен съд – Сливен, е окончателно.", "date": "2018.04.11", "title": "Сливен: На 3 години и 3 месеца затвор е осъден обвиняем за грабеж над жена и блудствени действия по отношение на нея"}
{"url": "http://www.focus-news.net/news/2018/04/11/2509823/zam-ministar-denitsa-nikolova-shte-poseti-varna-na-12-april.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще посети Варна утре – 12 април. Това съобщиха от пресцентъра на министерството.\r\nОт 10.00 часа зам.-министър Николова ще участва в заседание на Регионалния съвет за развитие на Североизточен район, което ще се проведе в хотел „Черно море“ – Варна, зала „Варна 1“. Пред участниците в него ще представи вариантите за ново статистическо райониране на страната и основните мотиви за промяна на районите от ниво NUTS в рамките на дискусия по темата с участието на кметове на областни управители, общини, представители на бизнеса, научната общност и др. от областите  Варна, Добрич, Търговище и Шумен. \r\nПо-късно зам.-министър Николова ще участва в официалната церемония за първа копка по проект „Модернизация на образователната инфраструктура на територията на град Варна“. От 13.00 часа ще бъде поставено началото на ремонтните дейности на средно училище „Найден Геров“, а от 14.00 часа на  І-во Основно училище в кв. „Владислав Варненчик“- гр.Варна. Двете учебни заведения се обновяват с финансиране от МРРБ по Оперативна програма „Региони в растеж“ 2014-2020 г. за общо над 5,8 млн.лв.", "date": "2018.04.11", "title": "Зам.-министър Деница Николова ще посети Варна на 12 април"}
{"url": "http://www.focus-news.net/news/2018/04/11/2509827/plovdiv-vzlomna-domova-krazhba-na-nad-3000-leva-razsledvat-karlovski-politsai.html", "text": "Взломна домова кражба разследват карловски полицаи. Това съобщиха от ОДМВР-Пловдив. Вчера в районното управление постъпило съобщение, че за времето между 18.40 часа и 20.15 часа от къща в село Соколица били откраднати над 3000 лева. При огледа било установено, че посегателството е извършено след разбиване на входна врата. По случая е образувано досъдебно производство и работата на служителите продължава.", "date": "2018.04.11", "title": "Пловдив: Взломна домова кражба на над 3000 лева разследват карловски полицаи"}
{"url": "http://www.focus-news.net/news/2018/04/11/2509825/plovdiv-35-godishna-zhena-ot-grada-e-hvanata-da-shofira-s-nad-3-promila-alkohol.html", "text": "35-годишна жена от Пловдив, седнала зад волана след солидна употреба на алкохол, е задържана в полицейския арест в началото на днешния ден. Това съобщиха от ОДМВР-Пловдив. Около 1.30 часа на бул. „Източен“ в областния град жената била спряна за проверка с управлявания лек автомобил „Ситроен“ и последвалият тест с дрегер отчел наличието на над 3 промила. Срещу нея е образувано бързо производство, задържана е за едно денонощие. \r\nВчера подобни действия били предприети и спрямо други двама нарушители на пътя. В полицията в Асеновград се озовал 40-годишен местен водач на лек автомобил „Мерцедес“, който бил под въздействието на наркотични вещества. В РУ – Труд пък бил задържан 29-годишен от Сърница, засечен в село Царацово да шофира микробус „Форд“ в рамките на наложено административно наказание. Междувременно и служителите на РУ – Стамболийски хванали двама неправоспособни водачи – в село Брестовица 33-годишен се бил качил на мотоциклет без регистрационни табели, а на пътя между Пловдив и Пещера 46-годишен управлявал лек автомобил „Форд“.", "date": "2018.04.11", "title": "Пловдив: 35-годишна жена от града е хваната да шофира с над 3 промила алкохол"}
{"url": "http://www.focus-news.net/news/2018/04/11/2509811/vzglyad-opisan-e-stsenariyat-na-vazmozhnata-voyna-mezhdu-rusiya-i-sasht-zaradi-siriya.html", "text": "Според американското издание „Нешънъл интерест“, цитирано от руския Взгляд САЩ и Русия се намират на прага на най-голямата от 60-те години на ХХ век криза, която заплашва да се разгори в пълномащабна война между тези държави. Изданието описва сценария на възможния конфликт, който може да започне в Сирия.\r\nИзданието се позовава по-специално на мнението на експерта и бивш пилот на военновъздушните сили на САЩ Марк Ганзингер, който смята, че Пентагонът може да използва високоточни крилати ракети. В същото време САЩ най-вероятно няма да използват военните канали за комуникация с Русия, така че Москва няма да  може да предупреди сирийския си съюзник. Ракетите летят на изключително ниска надморска височина, опирайки се на терена, което намалява възможността за унищожаването им от руските системи С-400 и С-300, разположени в Сирия.\r\nСъщо така, САЩ могат да използват самолети със стелт технологии - Б-2 и Ф-22. Русия може да открие тези самолети, но едва ли може да ги удари.\r\nАко руските войски пострадат от въздушната атака от страна на САЩ, Москва също ще. Анализаторите са убедени, че този път Кремъл не блъфира.\r\nПодобен конфликт може да излезе извън контрол, смятат експертите, интервюирани от „Нешънъл интерест“.Резултатът може да бъде или безпрецедентна катастрофа, когато започне открита война между Русия и Съединените щати, или опит, който ще помогне за предотвратяване на бъдещи кризи. Виктор Турмаков", "date": "2018.04.11", "title": "Взгляд: Описан е сценарият на възможната война между Русия и САЩ заради Сирия"}
{"url": "http://www.focus-news.net/news/2018/04/11/2509824/afp-voennotransporten-samolet-s-poveche-ot-100-dushi-na-borda-se-e-razbil-v-alzhir.html", "text": "Алжирски военнотранспортен самолет се е разбил край столицата на страната. Смята се, че на борда му са се намирали повече от 100 души, предава  AFP.\r\nВсе още няма данни за броя на загиналите, след като самолетът пада край военното летище, скоро след като излита. Алжирските медии публикуват снимки на горящи отломки.  Виктор Турмаков", "date": "2018.04.11", "title": "AFP: Военнотранспортен самолет с повече от 100 души на борда се е разбил в Алжир"}
{"url": "http://www.focus-news.net/news/2018/04/11/2509829/inzh-doncho-atanasov-api-sledvashtite-dve-godini-shte-sa-istoricheski-za-patnoto-stroitelstvo-startirame-vazhni-proekti-v-severna-balgariya.html", "text": "018 г. и 2019 г. ще бъдат исторически за пътното строителство, тъй като ще стартираме стратегически проекти в Северна България - цялостното завършване на „Хемус“, изграждането на автомагистралите „Русе - Велико Търново“, „Видин - Ботевград“, „София - Калотина“ и най-сложният участък от „Струма“ през Кресненското дефиле. Убеден съм, че ще се справим с тези предизвикателства, защото имаме и знания, и опит, заяви председателят на Управителния съвет на Агенция „Пътна инфраструктура“ (АПИ) инж. Дончо Атанасов на тържеството по повод 135-ата годишнина от създаването на държавната пътна администрация. Това съобщиха от пресцентъра на агенцията.\r\nВ приветственото си слово инж. Атанасов подчерта, че изминалите 5 години и особено 2015 г. са едни от най-успешните години в пътното строителство на модерна България, тъй като със средствата от Европейския съюз автомагистралната мрежа се е увеличила с над 300 км и в момента е около 740 км. Бяхме си поставили амбициозна програма, която изпълнихме напълно, заяви инж. Атанасов.\r\nЗаместник-министърът на регионалното развитие и благоустройството инж. Валентин Йовев подчерта, че инфраструктурата трябва да се поддържа, доизгражда и развива и за това са нужни значителни инвестиции. С въвеждането на тол системата очакваме над 1 млрд. лв. приходи годишно или около 3 пъти повече, отколкото получаваме от винетните стикери в момента, и тези средства ще се инвестират в поддържане и развитие на републиканската пътна мрежа, заяви заместник-министър Йовев. Знаем, че пътищата не са идеални – има настилки, които са на повече от 20-30 години, но ще сменим подхода и от кърпежи ще преминем към цялостна рехабилитация на компрометираните участъци, които не са ремонтирани от над 30 години, каза инж. Йовев. \r\nНачалото на пътната администрация се полага на 3 април 1883 г., с Указ №267 на княз Александър I Батенберг. С него се утвърждават законите за направата, поправката и поддръжката на държавните пътища и на окръжните пътища, както и Правилникът за службата на кантонерите. С първите държавни документи за проектиране, строителство и поддържане на пътищата в Княжество България за първи път се регламентира пътното дело у нас. Двата закона са изработени от княз Михаил Хилков, който е бил управляващ Министерството на общите сгради, земеделието и търговията (МОСЗТ) в кабинета на ген. Леонид Соболев. Към това министерство са били и пътищата на държавата. \r\nБългария посреща Освобождението си с 2 511 километра пътища. В следващите 30 години пътната мрежа нараства близо 4 пъти, като през 1915 г. - в навечерието на Първата световна война, достига над 9 000 км. Приети са редица закони за развитието на пътната инфраструктура, нейната класификация, задължения, отговорности и финансиране. Изграждат се пътищата София - Самоков, Варна - Бургас, Русе - Силистра, Враца - Мездра, Оряхово - Враца, Асеновград - Чепеларе, Пазарджик - Брацигово, Хасково - Кърджали и редица мостови съоръжения.\r\nДо 1944-та година пътната мрежа достига над 22 000 км. Приети са два закона, които дават сериозен тласък за развитието на пътното строителство. Това са законите за пътищата и за трудовата повинност. Построяват се отсечките София - Мездра, Сливен - Елена, Троян - Кърнаре и Кричим - Девин и редица други. Периодът до 1971 г. е период на модернизация на основната пътна мрежа. Изграждат се направленията Русе - Велико Търново - Килифарево, Подбаланският път София - Карлово - Бургас, проходите на Републиката и Витиня. От 1954 г. в експлоатация е и първият мост над река Дунав при Русе. С новото административно делене на страната през 1959 г. се създават 27 окръжни пътни пътни управления. С разпореждане на Министерския съвет от 19 май 1971 г. се утвърждава изграждането на автомагистралния пръстен на страната в направлението: София - Пловдив - Сливен - Бургас - Варна и София - Плевен - Бяла - Попово - Шумен - Варна, с обща дължина около 1000 км. Той включва трите магистрали „Тракия”, „Хемус” и „Черно море”. Започва развитието на автомагистралното строителство. \r\nВ момента републиканската пътна мрежа е около 20 000 км.", "date": "2018.04.11", "title": "Инж. Дончо Атанасов, АПИ: Следващите две години ще са исторически за пътното строителство - стартираме важни проекти в Северна България"}
{"url": "http://www.focus-news.net/news/2018/04/11/2509832/predsedatelyat-na-vremennata-komisiya-za-chez-zhelyo-boychev-shte-predstavi-rezultatite-ot-rabotata-y-do-momenta-na-12-april.html", "text": "На 12 април от 11.00 часа в зала „Запад“ на Народното събрание председателят на Временната комисия за ЧЕЗ Жельо Бойчев ще представи резултатите от работата й до момента. Това съобщиха от пресцентъра на БСП.", "date": "2018.04.11", "title": "Председателят на Временната комисия за ЧЕЗ Жельо Бойчев ще представи резултатите от работата й до момента на 12 април"}
{"url": "http://www.focus-news.net/news/2018/04/11/2509826/ministar-lilyana-pavlova-balgarskoto-predsedatelstvo-predlozhi-nov-podhod-i-filosofiya-po-temata-za-obshtata-evropeyska-sistema-za-ubezhishta.html", "text": "Българското председателство предложи нов подход и философия по темата за общата европейска система за убежища. Това каза министърът на българското председателство на Съвета на ЕС 2018 г. Лиляна Павлова по време на пресконференция, в която отчете първите три месеца от Българското европредседателство, предаде репортер на Агенция „Фокус“. Тя поясни, че темата, с която предстои да се занимава председателството ни е свързана с реформата на системата за убежища или така нареченото Дъблинско споразумение. Павлова обърна внимание, че по тази тема са работили вече четири председателства. „Това е пакет от седем регламента, които трябва да бъдат приети“, посо чи министърът и обясни, че става въпрос за защита на външните граници, подобряване на системата за убежища и контрола на границите. „Това, с което мога кажа, че се гордеем е напредъкът, който успяхме да постигнем. Българското председателство предложи нов подход и нова философия по темата за общата европейска система за убежища. Благодарение на това се надяваме всъщност на 28-29 юни, когато е Европейският съвет и срещата на лидерите, те да успеят да намерят така желания и търсен вече пето председателство консенсус или компромис за това как да реформираме системата за убежища, така че тя да бъде и справедлива и солидарна“, каза Павлова. „Новата рамка, която ние предлагаме е от гледна точка на засилен граничен контрол на външните граници, максимално добър анализ на вход, за да могат мигрантите да бъдат връщани в държавите на произход и повече инвестиции на място в тези държави“, заяви министърът. Според нея е необходимо да се говори за проблема и неговата същност по същество, а не само да се борим с последствията. \r\nДеница КИТАНОВА", "date": "2018.04.11", "title": "Министър Лиляна Павлова: Българското председателство предложи нов подход и философия по темата за общата европейска система за убежища"}
{"url": "http://www.focus-news.net/news/2018/04/11/2509833/pregled-na-osnovnite-temi-vav-varnenskiya-pechat.html", "text": "„Престъпниците си взеха почивка за Великден“, е водещо заглавие в първа страница на  днешният брой на варненския вестник „Черно море“. Спокойна беше обстановката по време на великденските празници в града, сподели пред репортер на „Черно море“ Ивана Милева, говорител на Областната дирекция на МВР – Варна. Явно и престъпниците са решили да почетат светлите дни, защото от полицията не отчетоха сериозно закононарушение за периода. „Търсенето на жилища продължава да изпреварва предлагането“, ни информира на стр. 3 изданието. Засилената активност на купувачите през 2017г. продължава да изпреварва предлагането на пазара на имоти и през първото тримесечие на 2018г. Това показват данните на компания за недвижими имоти. „200 българчета от 6 държави си пожелаха да се върнат отново в родината майка“, пише още изданието. На финала на  XXII пролетен семинар на фондация „Българска памет“ 200 българчета от историческата ни диаспора си пожелаха да се върнат отново в България, за да получат образование и възможности за реализация. Тазгодишният пролетен форум предложи на подрастващите вдъхновяваща, но в същото време практически насочена програма, фокусирана върху успешното им бъдеще, което е неизменно свързано с развиването на дигитални компетенции. „Животните от варненския зоопарк хапнаха великденски яйца“, четем още в броя. „Великден в зоопарка“ е традиция, която и тази година бе спазена във варненската зоологическа градина. „Боядисахме яйца за всички, които обичат – каза Нора Люцканова, уредник на зооколекцията, съобщава още вестника. „821 души са минали през Спешния център на МБАЛ „Св. Анна“,допълва вестникът. 821 души са потърсили помощ в Спешния център на МБАЛ „Света Анна“ във Варна по време на великденските празници, съобщиха от пресцентъра на морския „Пирогов“. Най-голям наплив от пациенти е имало на 7 и 9 април – съответно 222 и 227 души, най-малък – на 6 април\r\nРазпети петък– 177 души.", "date": "2018.04.11", "title": "Преглед на основните теми във варненския печат"}
{"url": "http://www.focus-news.net/news/2018/04/11/2509835/shumen-31-godishen-mazh-e-pochinal-sled-kato-e-bil-udaren-ot-tok-po-vreme-na-remontni-deynosti.html", "text": "31-годишен мъж е починал след като е бил ударен от ток по време на ремонтни дейности. Това съобщиха от ОДМВР-Шумен. Сигналът е получен около 18.30 часа на 10 април. Инцидентът е възникнал в частен дом на ул.“Карл Маркс“ в Шумен. Съобщено било, че млад мъж бил ударен от ток и не диша. Към адреса веднага бил насочен патрулен екип. Пристигналите на място полицаи оказали първоначална медицинска помощ – изкуствено дишане на 31-годишния С.М. По данни на негови близки преди това е извършвал ремонтни работи с ел. уреди. Пострадалият е починал. Причината за смъртта ще стане ясна след аутопсия. На място е извършен оглед. Образувано е досъдебно производство.", "date": "2018.04.11", "title": "Шумен: 31-годишен мъж е починал след като е бил ударен от ток по време на ремонтни дейности"}
{"url": "http://www.focus-news.net/news/2018/04/11/2509820/ministar-lilyana-pavlova-visoki-sa-otsenkite-koito-poluchihme-za-rabotata-si-prez-parvite-tri-mesetsa-ot-evropredsedatelstvoto-ni.html", "text": "Високи са оценките, които получихме за работата си през първите три месеца от европредседателството ни. Това каза министърът на българското председателство на Съвета на ЕС 2018 г. Лиляна Павлова по време на пресконференция, в която отчете първите три месеца от Българското европредседателството, предаде репортер на Агенция „Фокус“. Министър Павлова отчете, че в рамките на тези три месеца са били проведени поредица от изключително важни заседания, дабати, срещи. „На тях имахме нелеката задача в търсенето на важни, надявам се, решения, свързани с приемането на европейско законодателство, директиви, регламенти, заключения“, коментира Павлова. Тя отчете, че в София, Брюксел и Страсбург са проведени над 1000 заседания. Павлова отчете, че са се провели досега 22 съвета на министрите. „Тази цялата поредица от заседания, от срещи беше доста интензивна в изминалите месеци“, коментира министърът. Тя отчете още, че в календарът на събитията в София се включват над 320 събития, като 100 от тях вече са факт.  „3 от срещите от парламентарното измерение също приключиха. Един успех, с който се гордеем това са правилата за работа за Европол, както и с поредицата от законодателства и решения“, допълни Павлова и уточни, че в рамките на трите месеца са проведени и 64 триалога.  По думите й триалозите са най-голямото предизвикателство за всяко едно председателство.\r\nДеница КИТАНОВА", "date": "2018.04.11", "title": "Министър Лиляна Павлова: Високи са оценките, които получихме за работата си през първите три месеца от европредседателството ни"}
{"url": "http://www.focus-news.net/news/2018/04/11/2509815/ministar-biser-petkov-ot-obsazhdaneto-na-kontseptsiyata-za-ekspertiza-na-rabotosposobnostta-na-horata-s-uvrezhdaniya-ne-ostanah-s-vpechatlenieto-che-bsp-ne-podkrepya-promenite.html", "text": "От обсъждането на концепцията за експертиза на работоспособността в две комисии не останах с впечатлението, че БСП не подкрепя промените. Това каза министърът на труда и социалната политика Бисер Петков по повод протеста на хората с увреждания, който се провежда пред Министерски съвет в момента, предаде репортер на Агенция „Фокус“. \r\n„Готов съм и днес да проведа среща с организациите на хората с увреждания, но потвърждавам, че съм инициирал такава и тя е насрочена за 15.00 часа в министерството утре. Така че се надявам и след днешния протест разговорът да продължи“, заяви министър Петков. „В писмото, което изпратих миналата седмица до организациите на хората с увреждания предложих те да направят своите конкретни предложения и да представят своята концепция как виждат реформирането на системата. Утре на срещата би трябвало да изясним дали те подкрепят въвеждането на модела на Световната здравна организация за функционалността на човешкия организъм като метологична база за извършване на оценката на хората с увреждания и как виждат организацията на медицинската експертиза“, отбеляза той. \r\nПо повод обвиненията на опозицията, че управляващите не могат да се справят с корупцията и злоупотребите в системата, социалният министър коментира: „От обсъждането на концепцията за експертиза на работоспособността, което се проведе на 22 февруари в две комисии на Народното събрание не останах с впечатлението, че опозицията в лицето на БСП не подкрепя предложените промени.“ Той не пожела да коментира дали БСП използва протеста за политически цели.", "date": "2018.04.11", "title": "Министър Бисер Петков: От обсъждането на концепцията за експертиза на работоспособността на хората с увреждания не останах с впечатлението, че БСП не подкрепя промените"}
{"url": "http://www.focus-news.net/news/2018/04/11/2509836/blagoevgrad-bez-problemi-se-izvarshva-preminavaneto-na-motorni-prevozni-sredstva-prez-gkpp-kulata.html", "text": "Без проблеми се извършва преминаването на моторни превозни средства през ГКПП „Кулата“. Това съобщиха за Радио „Фокус“ – Пирин от „Гранична полиция“. Нормално натоварен е и трафикът на ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.04.11", "title": "Благоевград: Без проблеми се извършва преминаването на моторни превозни средства през ГКПП „Кулата“"}
{"url": "http://www.focus-news.net/news/2018/04/11/2509814/lokalno-makedoniya-spored-gratski-evrodeputat-ima-vazmozhnost-za-reshavaneto-na-spora-za-imeto-na-makedoniya-i-tya-ne-tryabva-da-se-izpuska.html", "text": "Според вицепредседателя на Европейския парламент и ръководител на групата на гръцката партия СИРИЗА в  него Димитрис Пападимулис правителството на Македония има възможност да реши спора за името и този шанс не трябва  да се изпуска, предава македонската медия  „Локално“.\r\n„Трудности съществуват, поради което този проблем остава неразрешен от 25 години. В наш национален интерес е да намерим решение на този въпрос“, заяви Пападимулис. \r\nВ Охрид ще се проведе нова среща между македонския и гръцки външни министри Никос Кодзиас и Никола Димитров.   Виктор Турмаков", "date": "2018.04.11", "title": "„Локално“ (Македония): Според гръцки евродепутат има възможност за решаването на спора за името на Македония и тя не трябва да се изпуска"}
{"url": "http://www.focus-news.net/news/2018/04/11/2509839/veliko-tarnovo-1-376-lv-e-sabraniyat-danak-ot-registratsiya-na-domashni-zhivotni-v-obshtina-svishtov-prez-2017-godina.html", "text": "688 са регистрираните през 2017 година домашни любимци в Община Свищов. Това съобщи за Радио „Фокус“ – Велико Търново д-р Кристиян Кирилов, ветеринарен лекар и председател на Общински съвет-Свищов. Той припомни, че данъкът, който стопаните плащат, е в размер на 2 лв. за животно. Събраните за миналата година средства са в размер на 1 376 лв. Според процедурата по регистрация, собствениците на домашен любимец трябва да предоставят паспорт, в който е описано здравословното състояние на животното. \r\n„Той се издава от лицензиран ветеринарен лекар. Освен това се попълва и декларация от стопаните, в която е описан документът, името на лекаря , който го е издал и всичко това се входира в Общината към Отдел „Екология“, където има изготвен регистър на стопаните и техните любимци“, обясни още д-р Кирилов. Той допълни и, че за миналата година  са поставени чипове на 37 бездомни кучета. Според националното законодателство, подобни устройства трябва да бъдат поставени на всички домашни и безстопанствени животни. „Стопаните не винаги се съобразяват със закона, според който всички животни трябва да са чипирани, но те подлежат на санкции , ако подобно нарушение бъде установено“, коментира още Кристиян Кирилов.\r\nЛуиза ТРАНЧЕВА", "date": "2018.04.11", "title": "Велико Търново: 1 376 лв е събраният данък от регистрация на домашни животни в Община Свищов през 2017 година"}
{"url": "http://www.focus-news.net/news/2018/04/11/2509828/tass-zhertvi-na-katastrofata-na-il-76-v-alzhir-mogat-da-stanat-200-dushi.html", "text": "Най-малко 200 военнослужещи от алжирската армия може да са загинали при катастрофа на военнотранспортен самолет Ил-76 в сряда сутринта в Алжир, предава ТАСС.\r\nТой е паднал скоро след излитане от летището на военна база „Буфарика“ на около 50 км. южно от столицата Алжир. Веднага след падането си корпусът на самолета е обхванат от пламъци. \r\nОфициални заявления от алжирските власти засега няма.  Виктор Турмаков", "date": "2018.04.11", "title": "ТАСС: Жертви на катастрофата на Ил-76 в Алжир могат да станат 200 души"}
{"url": "http://www.focus-news.net/news/2018/04/11/2509830/ministar-lilyana-pavlova-ne-mozhem-da-davame-falshivi-obeshtaniya-na-darzhavite-ot-zapadnite-balkani-za-barzo-prisaedinyavane-kam-es-no-tryabva-da-im-dadem-perspektiva.html", "text": "Не можем да даваме фалшиви обещания  на държавите от Западните Балкани за бързо присъединяване към ЕС, но трябва да им дадем перспектива. Това каза министърът на българското председателство на Съвета на ЕС 2018 г. Лиляна Павлова по време на пресконференция, в която отчете първите три месеца от европредседателството, предаде репортер на Агенция „Фокус“. Според нея това може да стане чрез свързаност. Тя поясни, че очаква на Срещата на върха на 17 май да бъде постигнато политическо съгласие и да се приеме декларацията от София. „С нея лидерите ще постигнат съгласие за това,че интеграцията на Западните Балкани минава през свързаността“, коментира Павлова. Според нея тази свързаност осигурява сигурността и интеграцията и просперитета на този регион.\r\nДеница КИТАНОВА", "date": "2018.04.11", "title": "Министър Лиляна Павлова: Не можем да даваме фалшиви обещания на държавите от Западните Балкани за бързо присъединяване към ЕС, но трябва да им дадем перспектива"}
{"url": "http://www.focus-news.net/news/2018/04/11/2509837/kyustendil-spetsialna-naredba-regulira-registratsiyata-otglezhdaneto-i-kontrola-na-kucheta-v-grada.html", "text": "Специална наредба регулира регистрацията, отглеждането и контрола на кучета в Кюстендил. Това съобщиха за Радио „Фокус” – Кюстендил от Община Кюстендил. В наредбата, приета с решение на Общински съвет, са описани всички права и задължения на собствениците на кучета. Наредбата задължава собствениците азходката на кучетата в населените места да се извършва с нашийник, върху който се поставя обозначителния знак за регистрация и повод, а за агресивните породи и с намордник. \r\nКато агресивни породи са определени  – кавказка овчарка, българско овчарско куче, германски дог, ризенщнауцер, московска стражева, черен териер, доберман, ротвайлер, бултериер, питбул, стафорширски териер, мастиф, аржентински дог, ирландски вълкодав и кангал, като те задължително трябва да се извеждат на разходка с намордник. Забранено е разхождането на кучета на територията на учебните, детските, здравните заведения, кварталните паркове, детски и спортни площадки. Глобата за собствениците, нарушили изискванията на наредбата, са от 50 до 500 лева. Санкцията се налага от служителите на общинската администрация, на Общинско предприятие „Управление на общински имоти”, полицейски служители, както и от кметовете на кметства и кметските наместници.\r\nВенцеслав ИЛЧЕВ", "date": "2018.04.11", "title": "Кюстендил: Специална наредба регулира регистрацията, отглеждането и контрола на кучета в града"}
{"url": "http://www.focus-news.net/news/2018/04/11/2509841/ministar-lilyana-pavlova-prez-sledvashtite-mesetsi-shte-tarsim-presechna-tochka-mezhdu-zashtita-na-lichnite-danni-na-grazhdanite-i-vazmozhnostta-na-biznesa-da-operira-onlayn.html", "text": "През следващите месеци ще търсим пресечната точка между защита на публичния интерес, личните данни на гражданите и възможността на бизнеса да оперира онлайн. Това каза министърът на българското председателство на Съвета на ЕС 2018 г. Лиляна Павлова по време на пресконференция, в която отчете първите три месеца от Българското европредседателство, предаде репортер на Агенция „Фокус“. По думите й това е част от един от пакетите от законодателството, по които предстои председателството ни да работи, а именно единният цифров пазар. „Най-голямото предизвикателство, особено със ситуацията с „Фейсбук“ и изтичането на личните данни, за нас това е приемането на пакета от директиви, свързани със защита на личните данни и с киберсигурността“, каза Павлова. Според нея темата е много специфична, тъй като няма консенсус в страните членки. По думите й от една страна едни желаят засилен контрол към онлайн доставчиците на услуги. „Тези, които предоставят услуги онлайн искат да имат възможност да оперират и да предоставят своите услуги“, обясни Павлова. \r\nМинистърът отчете, че много важен пакет, който ще започне да се занимава председателството ни е многогодишната финансова рамка. „Тя няма да приключи по време на председателството, но ще започне. На 2 май очакваме проекта на многогодишната финансова рамка на следващия бюджет и планираме поредица срещи с фокус кохезионна политика“, уточни министър Павлова. Тя посочи, че общата селскостопанска политика и темата с дигиталния дневен ред и отделният бюджет за единен цифров пазар ще бъдат част от акцентите, по които ще се работи. Министър Павлова коментира още, че енергийният съюз също е част от приоритетите, по които работи българското председателство. \"Това е също голям законодателен пакет, включващ осем досиета. По три от тях вярваме, че ще успеем да завършим преговорите. Почти на финалната права сме\", поясни Павлова. \r\nДеница КИТАНОВА", "date": "2018.04.11", "title": "Министър Лиляна Павлова: През следващите месеци ще търсим пресечна точка между защита на личните данни на гражданите и възможността на бизнеса да оперира онлайн"}
{"url": "http://www.focus-news.net/news/2018/04/11/2509834/24-vesti-spored-aleksandar-vuchich-obshtnostta-na-srabskite-obshtini-v-kosovo-tryabva-da-saotvetstva-na-sporazumenieto-ot-bryuksel.html", "text": "Сръбският президент Александър Вучич заяви, че Общността на сръбските общини в Косово ще бъде създадена в съответствие с Брюкселския договор и допълни, че е изненадан от изказването на европейските институции, че ЕС подкрепя създаването на ОСО „според косовските закони“, предава скопският телевизионен канал  „24 Вести“.\r\n„Искам да ни покажат къде е написано това в Брюкселското споразумение, което знам наизуст“, заяви Вучич. Косовските власти настояват общността да се образува въз основа на конституцията на Косово, докато сръбското правителство и представители на „Сръбската листа в Косово“ изискват тя да бъде създадена въз основа на Брюкселския договор от 2013 година. Виктор Турмаков", "date": "2018.04.11", "title": "„24 Вести“: Според Александър Вучич Общността на сръбските общини в Косово трябва да съответства на споразумението от Брюксел"}
{"url": "http://www.focus-news.net/news/2018/04/11/2509843/veliko-tarnovo-izlozhba-chast-ot-programata-na-mezhdunarodnoto-izlozhenie-kulturen-turizam-e-podredena-v-tsentara-na-grada.html", "text": "Изложба, част от програмата на Международното изложение „Културен туризъм“, е подредена в центъра на Велико Търново.  Пред Факултета по изобразително изкуство към ВТУ „Св. Св. Кирил и Методий“ има  9 табла, с 18 снимки, които представят различни картини и пейзажи от старопрестолния град, предаде репортер на Радио „Фокус“ – Велико Търново. Експозицията е съвместен проект на Търновския фотоклуб и Община Велико Търново. Снимките представят старопрестолния град и най-известните му забележителности през всички сезони на годината. Те могат да бъдат видени до 22 април.„Фокус“ припомня, че XV издание на Международното изложение „Културен туризъм“ ще се проведе от 19 до 21 април във Велико Търново. За първи път форумът ще бъде в Двореца на културата и спорта „Васил Левски“. Организаторите обещават, че в рамките на събитието участниците ще превърнат някои от най-атрактивните места в старата столица в естествен декор за представяне на различни артистични прояви, въстановки, занаяти, презентации и творчески събития, чрез които да запознаят публиката по един интересен и уникален начин с техния регион.\r\nЛуиза ТРАНЧЕВА", "date": "2018.04.11", "title": "Велико Търново: Изложба, част от програмата на Международното изложение „Културен туризъм“, е подредена в центъра на града"}
{"url": "http://www.focus-news.net/news/2018/04/11/2509840/ria-novosti-v-kremal-prizovavat-kam-vazdarzhane-ot-voenni-deystviya-v-siriya.html", "text": "Прессекретарят на Кремъл Дмитрий Песков изрази надежда, че ще се избягват действия от страна на всички, които могат да дестабилизират ситуацията в Сирия, предава РИА Новости.\r\n„Не искам да влизам в дискусията по този въпрос дали ще има нанесен удар. Както и преди се надявам, че страните ще избягват действия, които да дестабилизират и без това крехката ситуация в региона“, заяви Песков пред журналисти.  Виктор Турмаков", "date": "2018.04.11", "title": "РИА Новости: В Кремъл призовават към въздържане от военни действия в Сирия"}
{"url": "http://www.focus-news.net/news/2018/04/11/2509846/general-leytenant-andrey-botsev-e-predlozhen-za-udostoyavane-sas-zvanie-general.html", "text": "Правителството предлага на Президента на Република България да издаде указ, с който да удостои началника на отбраната генерал-лейтенант Андрей Боцев с висшето офицерско звание „генерал“. Това съобщиха от правителствената информационна служба.\r\nЗа освобождаване от длъжността заместник-началник на отбраната и от военна служба е предложен генерал-лейтенант Пламен Атанасов поради навършване на пределна възраст за заеманото звание. За неговия пост е предложен генерал-майор Димитър Илиев, който ще бъде освободен като заместник-командир на Корпуса за бързо развръщане на НАТО в Солун и произведен в генерал-лейтенант.\r\nБригаден генерал Иван Ортоманов е предложен за освобождаване като директор на дирекция „Операции и подготовка“ в МО, за назначаване като заместник-командир на Корпуса за бързо развръщане на НАТО в Солун и за удостояване със звание генерал-майор. За директор на дирекция „Операции и подготовка“ и удостояване със звание бригаден генерал е предложен полк. Маргарит Михайлов, в момента заместник-началник на щаба на Сухопътните войски.\r\nБригаден генерал Иван Лалов е предложен за освобождаване от длъжността командир на 3-а авиационна база, за назначаване за заместник-командващ на Съвместното командване на силите и за удостояване със звание генерал-майор. Да заеме овакантената длъжност командир на авиобазата, както и за удостояване със звание бригаден генерал е предложен сегашният заместник-командир на базата полк. Димитър Петров.\r\nЗа назначаване за заместник-командир на ВМС и удостояване със звание флотилен адмирал е предложен капитан І ранг Георги Пенев, в момента началник на щаба на ВМС.\r\nЗаместник-директорът на Служба „Военна информация“ полк. Пламен Ангелов е предложен за директор на Службата и удостояване със звание бригаден генерал. Той ще поеме поста от бригаден генерал Светослав Даскалов, който ще бъде освободен от военна служба поради навършване на пределна възраст за заеманото звание.\r\nПолк. Васил Лазаров е предложен за длъжността съветник на Върховния главнокомандващ на въоръжените сили по военната сигурност, както и за удостояване със звание бригаден генерал.\r\nДиректорът на дирекция „Логистика“ в МО полк. Митко Григоров е предложен за удостояване със звание бригаден генерал.\r\nПравителството предлага на Президента на Република България да направи промяна и в Указ 85/2012, с който са утвърдени длъжностите във въоръжените сили и в НСО, изискващи висши офицерски звания. Предложението е висше офицерско звание генерал-майор (контраадмирал) да се изисква и за длъжността директор на Щаба на отбраната. Неговите функции са свързани с организиране дейността на административните звена в Щаба на отбраната като стратегически военен щаб на въоръжените сили.", "date": "2018.04.11", "title": "Генерал-лейтенант Андрей Боцев е предложен за удостояване със звание генерал"}
{"url": "http://www.focus-news.net/news/2018/04/11/2509847/blagoevgrad-stihosbirkata-mechtite-na-edin-glupak-shte-bade-ofitsialno-predstavena-v-grada-na-13-april.html", "text": "Дебютната стихосбирка „Мечтите на един глупак“ на Радослав Александров ще бъде представена от  самия автор. Това съобщиха от пресцентъра на Община Благоевград. Официалното презентиране ще започне в 18:30 часа на 13 април (петък) в Градска художествена галерия- Благоевград.  \r\n„Мечтите на един глупак” разказват за това как да потърсиш себе си отразен в мечтите на младостта,  да се познаеш в копнежа по любовта, да израстваш сред несигурните надежди и недостижимите мечти, да опознаваш света, очарован и разочарован едновременно, да имаш силата да се самосъздаваш. \r\nАвторът обещава една красива пролетна вечер, изпълнена с поезия, мечти и разговори за малките неща в живота. Всеки гост ще има възможност да разговаря с поета, както и да получи издание от дебютната стихосбирка на Радослав Александров с автограф. \r\n  Радослав Александров е роден през 1999г. в Благоевград. Възпитаник на Природо-математическата гимназия „Акад. С. Корольов“ в Благоевград. \"Аз не съм поет, просто срещнах поезия, която не беше написана.\", казва младият писател.", "date": "2018.04.11", "title": "Благоевград: Стихосбирката „Мечтите на един глупак“ ще бъде официално представена в града на 13 април"}
{"url": "http://www.focus-news.net/news/2018/04/11/2509844/afp-spored-alzhirski-voenni-iztochnitsi-na-borda-na-razbiliya-se-samolet-e-imalo-okolo-100-voynitsi.html", "text": "Според запознат военен източник около 100 алжирски войници са били на борда на военнотранспортния самолет, разбил се днес край въздушна база в близост до столицата, предава  AFP.\r\n„Самолетът Ил-76, може да пренася около 120 пътници“, заяви анонимен източник от алжирските въоръжени сили.  Виктор Турмаков", "date": "2018.04.11", "title": "AFP: Според алжирски военни източници на борда на разбилия се самолет е имало около 100 войници"}
{"url": "http://www.focus-news.net/news/2018/04/11/2509845/ministar-lilyana-pavlova-po-avtomobilniya-paket-kategorichno-tryabva-da-zashtitim-interesa-na-balgarsite-prevozvachi-i-kato-predsedatelstvo-da-tarsim-balans.html", "text": "По автомобилния пакет сме в ситуация, в която категорично трябва да защитим националния интерес на нашите превозвачи и като председателство ние все пак сме тези, които търсим балансираното решение между всички. Това каза министърът на българското председателство на Съвета на ЕС 2018 г. Лиляна Павлова по време на пресконференция, в която отчете първите три месеца от европредседателството, предаде репортер на Агенция „Фокус“.  Министърът коментира, че това е гореща тема в Европа. \"Много е тежък този дебат, защото виждаме различни мнения в държавите, затова колко време, къде трябва да почиват и какво трябва да е заплащането“, каза Павлова. Според нея това е една нелесна тема, която предстои в следващите месеци. \r\nТя изрази надежда по време на Българското председателство да започне да функционира новата Европейска прокуратура. „Новата Европейска прокуратура е също важна част от приоритетите, по които работим. Наред с останалите, свързани с финансовата част“, коментира Павлова. Тя обърна внимание, че месец април всъщност ще е много финансово ориентиран.\r\nДеница КИТАНОВА", "date": "2018.04.11", "title": "Министър Лиляна Павлова: По автомобилния пакет категорично трябва да защитим интереса на българсите превозвачи и като председателство да търсим баланс"}
{"url": "http://www.focus-news.net/news/2018/04/11/2509838/premierat-boyko-borisov-shte-izpolzvame-vsichki-resursi-na-darzhavata-za-po-golyam-kontrol-varhu-telk-ovete.html", "text": "Това, което мога със сигурност да кажа е, че относно комисиите ТЕЛК ще използваме всички ресурси на държавата за по-голям контрол. Защото от там започва преди всичко проблемът. Това каза премиерът Бойко Борисов на брифинг в Министерски съвет по повод протеста на хората с увреждания, който се провежда в момента пред сградата на правителството, предаде репортер на Агенция „Фокус“. „Целта беше да се направи всичко възможно да спре източването на различните системи от хора, които злоупотребяват. От години работим прекрасно с всички организации на хората с увреждания, които са на протеста. Разбирам тяхната болка, но те са наши съюзници. Това, върху което колегата Симеонов със своите експерти работи, е не да бъдат ощетени дадени хора, а да се направи така че средствата от тези фалшиви ТЕЛК-ове или източването на ресурс да останат за тези, които действително имат нужда от това. Най-малко не сме мислили на някого да навредим, точно обратното. Но хора, които не ги заслужават и продължават да ги взимат, корупционните схеми в ТЕЛК-овете – това не може да продължи“, коментира премиерът Борисов. „Благодаря на хората, които протестират, утре и в следващия ден ще се срещнат с министрите, с вицепремиера и точка по точка, детайл по детайл ще обсъдим всяко едно нещо, което ги тревожи“, допълни още той. \r\nВесела АЛЕКСАНДРОВА", "date": "2018.04.11", "title": "Премиерът Бойко Борисов: Ще използваме всички ресурси на държавата за по-голям контрол върху ТЕЛК-овете"}
{"url": "http://www.focus-news.net/news/2018/04/11/2509853/pravitelstvoto-izdiga-kandidaturata-na-boyko-kotsev-za-chlen-na-us-na-mezhdunarodnata-banka-za-ikonomichesko-satrudnichestvo.html", "text": "Правителството одобри кандидатурата на Бойко Коцев за член на Управителния съвет (УС) на Международната банка за икономическо сътрудничество (МБИС) с мандат до пет години. В качеството си на член на УС на МБИС представителят на България ще участва в оперативната дейност и управлението на банката и ще отстоява финансово-икономическите интереси на страната ни. Това съобщиха от правителствената информационна служба.\r\nБойко Коцев е с богата дипломатическа биография и притежава широка експертиза, авторитет и професионално признание в областта на международните отношения.\r\nМеждународната банка за икономическо сътрудничество е в процес на трансформация за превръщането й в модерна международна банка за развитие. Банката обръща особено внимание на проекти в сектори, които генерират растеж и са приоритетни за развитието на икономиките на страните членки – България, Виетнам, Полша, Монголия, Румъния, Русия, Словакия и Чехия. В стратегията й за България приоритет е кредитирането в сферата на промишлеността, селското стопанство, търговията, транспорта и банковия сектор.", "date": "2018.04.11", "title": "Правителството издига кандидатурата на Бойко Коцев за член на УС на Международната банка за икономическо сътрудничество"}
{"url": "http://www.focus-news.net/news/2018/04/11/2509831/pazardzhik-okrazhniyat-sad-razpita-chetirima-svideteli-po-deloto-za-razprostranenie-ideite-na-idil.html", "text": "Окръжният съд в Пазарджик разпита четирима свидетели, поискани от защитата, по делото срещу 14 обвиняеми за разпространение идеите на ИДИЛ, предаде репортер на Радио „Фокус“ – Пазарджик. В залата не се явиха двама от призованите свидетели – един, който живее в чужбина и друг, който е редовно призован, но не се яви. По време на разпита четиримата отговориха на въпроси на адвокатите и съда като обясниха, че не им е известно подсъдимите да са събирали хора с цел да бъдат изпратени, за да воюват в Сирия. Сред разпитаните свидетели бе и общинския съветник Райко Живков, който каза, че е бил в една квартира в Мюнхен с обвиняемия Орхан Бързак, тъй като двамата работели в Германия. Според свидетеля, който също е мюсюлманин, е нормално да се говори за религия. Той уточни, че не е виждал знамена на Ислямска държава в джамията „Абу Бекир“, както и в ромската махала в Пазарджик. На днешното съдебно заседание като представител на прокуратурата се яви Окръжният прокурор на Пазарджик Васил Малинов, тъй като наблюдаващият прокурор по делото Недялка Попова е в отпуск. Следващото заседание на Окръжния съд в Пазарджик е насрочено за 9 май от 9.30 часа.\r\nВаня НИКОЛОВА", "date": "2018.04.11", "title": "Пазарджик: Окръжният съд разпита четирима свидетели по делото за разпространение идеите на ИДИЛ"}
{"url": "http://www.focus-news.net/news/2018/04/11/2509848/ministar-lilyana-pavlova-za-parvite-3-mesetsa-saytat-na-predsedatelstvoto-e-izlachval-nad-50-chasa-a-v-sotsialnite-mrezhi-17-hil-dushi-sa-nashi-posledovateli.html", "text": "За първите 3 месеца сайтът на председателството е излъчвал над 50 часа, а в социалните мрежи 17 хил. души са наши последователи. Това каза министърът на българското председателство на Съвета на ЕС 2018 г. Лиляна Павлова по време на пресконференция, в която отчете първите три месеца от Българското европредседателство, предаде репортер на Агенция „Фокус“.  „Имаме над 50 часа излъчване. Над 50 хил. гледания на живо. Това е сериозна статистика“, заяви Павлова. Тя посочи, че първото видео на председателството ни е получило огромна аудитория. „Над 1, 5 млн. гледания и харесвания има първото видео на председателството. В социалните мрежи имаме над 17 хил. последователи. Смятаме, че сме активни. Само за последните месеци се увеличиха значително и се увеличават всеки ден нашите партньори“, обясни Лиляна Павлова. „Имаме над 210 хил. импресии. Много млади хора посещават всичките онлайн издания, които правим. Между 25 и 34 – годишна възраст са младите хора, които посещават сайта, страниците на председателството във „Фейсбук“ и „Туитър““, допълни министърът.\r\nДеница КИТАНОВА", "date": "2018.04.11", "title": "Министър Лиляна Павлова: За първите 3 месеца сайтът на председателството е излъчвал над 50 часа , а в социалните мрежи 17 хил. души са наши последователи"}
{"url": "http://www.focus-news.net/news/2018/04/11/2509851/szo-okolo-500-patsienti-v-siriyskiya-grad-duma-imat-simptomi-saotvetstvashti-na-izlagane-na-toksichno-orazhie.html", "text": "Световната здравна организация осъди предполагаемото нападение с химично оръжие в сирийския град Дума и заяви, че около 500 пациенти са изпратени в болницата с „белези и симптоми, съответстващи с излагане на токсични химикали“, предава  Reuters.\r\n„СЗО изисква незабавен достъп до региона, за да се предостави грижа на пострадалите, да се изчисли влиянието върху здравето и да се достави задълбочена здравна реакция“, заяви заместник-генералния директор на СЗД за спешни случаи и реакция.\r\nАгенциите на ООН нямат достъп до по-голямата част на анклава Източна Гута, включително и до Дума, където се предполага, че е осъществена атаката. Сирийското правителство отрича отговорност.  Виктор Турмаков", "date": "2018.04.11", "title": "СЗО: Около 500 пациенти в сирийския град Дума имат симптоми съответстващи на излагане на токсично оръжие"}
{"url": "http://www.focus-news.net/news/2018/04/11/2509855/pregled-na-mezhdunarodnite-novini-do-13-chasa-agentsiya-fokus.html", "text": "Европейската комисия в момента изготвя нов пакет регулации за пътната безопасност, който да представи през май. Целта е броят на загиналите по пътя в Съюза да бъде намален двойно.\r\nОсновният фокус на пакета ще се фокусира върху безопасността на превозните средства, управлението на пътната инфраструктура и свързаността.  Комисията иска да гарантира нови методи за безопасен транспорт, за да се намали броят на шофьорските грешки, които са отговорни за 90% от инцидентите в страните-членки.\r\nСредно в ЕС за 2017 г. са измерени по 49 загинали на пътя на един милион жители. В ЕС най-малко се измерват в Швеция (25 загинали за милион жители). България и Румъния са на другия край с повече от 80% загинали на един милион жители. \r\n*** Прессекретарят на Кремъл Дмитрий Песков изрази надежда, че ще се избягват действия от страна на всички, които могат да дестабилизират ситуацията в Сирия.\r\n„Не искам да влизам в дискусията по този въпрос дали ще има нанесен удар. Както и преди се надявам, че страните ще избягват действия, които да дестабилизират и без това крехката ситуация в региона“, заяви Песков пред журналисти. \r\n*** На днешното си заседание депутатите в македонския парламент ще вземат решение по предложение за вот на недоверие срещу правителството. Опозиционната партия ВМРО-ДПМНЕ очаква вотът да бъде гласуван от мнозинството депутати. С тази инициатива партията на Християн Мицковски се завръща в парламента.\r\nУправляващата партия СДСМ вижда предложението като възможност да покаже постиженията на правителството досега. Движението \"Беса\" като парламентарна група няма да подкрепи вота.\r\n\"Разбира се, че няма да подкрепим тази импийчмънт на правителството, въпреки че имаме своите забележки за досегашното  му функциониране\", заяви Реджеп Мемеди, депутат от движението.\r\nПредседателят на парламента Талат Джафери отказа да коментира инициативата на опозицията.\r\nВ опозиционната инициатива, която е подписана само от 41 депутати, се споменават икономическия спад, стагнацията на съдебната реформа, както и, според тях, непрозрачния  подход от страна на правителството в преговорите с Гърция. Инициативата критикува работата на всички настоящи министри. \r\nДепутатите, които са подали обвинението, имат право да говорят повече от веднъж и редът им на реч се осъществява въз основа на съгласуване с председателя на събранието. Вотът на недоверие се гласува с обикновено мнозинство.\r\n*** Алжирски военнотранспортен самолет се е разбил край столицата на страната. Смята се, че на борда му са се намирали повече от 100 души.\r\nВсе още няма данни за броя на загиналите, след като самолетът пада край военното летище, скоро след като излита. Алжирските медии публикуват снимки на горящи отломки. \r\n*** Министър-председателят на Косово Рамуш Харадинай заяви, че албанците в Черна гора на президентските избори в страната трябва да се мобилизират и да гласуват за кандидата на управляващата Демократична партия на социалистите Мило Джуканович.\r\nХарадинай заяви, че албанците в Черна гора имат стратегически партньор в лицето на ДПС и че това трябва на 15 април да  гласуват за Джуканович за президент на Черна гора.\r\nТой оцени, че Косово и Черна гора има приятелски отношения и изрази надежда, че Косово ще получи либерализиране на визовия режим най-късно до шест месеца.   На улица в руския далекоизточен град Хабаровск е паднал хеликоптер Ми-8. В резултат на инцидента има загинали.\r\nВсичките шестима души на борда на хеликоптера, паднал в 11:30 часа местно време, са загинали. На място са пристигнали спасителни екипи, които са открили черните кутии на машината. \r\nХеликоптерът Ми-8 се е разбил по време на осъществяване на учебен полет.", "date": "2018.04.11", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/04/11/2509852/vitsepremierat-ekaterina-zaharieva-se-sreshtna-s-ministrite-na-pravosadieto-i-na-infrastrukturata-na-obedinenite-arabski-emirstva.html", "text": "Работни групи от министерствата на правосъдието на Република България и на Обединените арабски емирства (ОАЕ) да изготвят проект на споразумение за правна помощ по наказателни дела между двете държави - за това се договориха вицепремиерът и министър на външните работи Екатерина Захариева и министърът на правосъдието Султан Ал Бади. Това съобщиха от пресцентъра на Министерството на външните работи. Двамата разговаряха в рамките на работното посещение на Захариева в ОАЕ. \r\nЕдин от важните аспекти на споразумението е възможността за екстрадиране на граждани при влязла в сила присъда или повдигнато обвинение за престъпление от общ характер. \r\n“Очакваме да си сътрудничим с правосъдното и външното министерство на България, за да може да сключим двустранни споразумения”, заяви Султан Ал Бади. \r\n“Ако искаме да имаме стабилна икономика и растеж, трябва да имаме независима и безпристрастна съдебна система - това е един от най-важните фактори, които интересуват инвеститорите”, каза Екатерина Захариева. \r\nКъм момента няма осъдени български граждани в ОАЕ, които да изтърпяват ефективни присъди “лишаване от свобода”. В централния затвор на Дубай изтърпяваха доживотни присъди за трафик, притежание и търговия с наркотици двама български граждани. Те бяха помилвани от емира на Дубай шейх Мохамед Ал Мактум на 2 декември 2017 година, когато е националният празник на федералната монархия - Деня на обединението, и вече са в България. Към датата на помилването бяха изтекли 12 години от присъдата им, едно от условията за прекратяване на изтърпяването на наказанието. За първи път в емирството има помилвани осъдени за наркотици. \r\nВ арест са и две български гражданки, задържани за джебчийство. Крадците в ОАЕ се залавят и идентифицират много бързо заради новата система за регистриране на влизащите чужденци, която снима биометрични данни (включително сканиране на ретината). Съчетано с една от най-добрите системи за видеонаблюдение на обществени места, това гарантира почти незабавно разкриване на джебчиите и бързи присъди. \r\nЕкатерина Захариева представи устройството на българската съдебна власт и механизмите за кариерно развитие на магистратите. Министър Султан Ал Бади прояви интерес от новите правила за избор на членове на Висшия съдебен съвет и как се избират тримата големи - главният прокурор и председателите на Върховния касационен съд и Върховния административен съд. \r\nМинистър Султан Ал Бади представи устройството на съдебната система в емиратите, законодателните инициативи за по-ефикасно правосъдие и плановете за въвеждане на единна електронна система за движението на делата, част от дългосрочна стратегия за развитие на съдебната система. \r\nВ рамките на работната си визита министър Екатерина Захариева се срещна и с  Абдуллах Ал Нуаими, министър на инфраструктурното развитие. \r\n“Трябва са насърчим сътрудничеството -  да привлечем българските строителни компании и инженери тук. В последните години България разви много своята инфраструктура”, каза министър Захариева. \r\nДвамата обсъдиха възможностите за сътрудничество - особено във възобновяемите енергоизточници, както и организиране на среща на български компании с изпълнители на големи инфраструктурни проекти в ОАЕ.  \r\n“В Северна Африка българите са много популярни, имате огромен принос за развитието на този регион. Надявам се строителният ви бизнес да участва и на нашия пазар”, каза министър Ал Нуаими.", "date": "2018.04.11", "title": "Вицепремиерът Екатерина Захариева се срещна с министрите на правосъдието и на инфраструктурата на Обединените арабски емирства"}
{"url": "http://www.focus-news.net/news/2018/04/11/2509857/otpusnati-sa-sredstvata-za-izpalnenie-na-dogovor-v-oblastta-na-sigurnostta-na-dokumentite.html", "text": "Правителството одобри допълнителни разходи по бюджета на МВР в размер на 2 997 000 лв. Средствата са предвидени в централния бюджет за обезпечаване на сключения от вътрешното ведомство договор с предмет „Разширение на системите за публичен частен ключ, изградени за обслужване на процеса за издаване на документи за самоличност с електронен носител, включително изграждане на единна точка за контакт и връзка с ICAO-PKD върху системата за граничен контрол“. Проектът е свързан с изпълнение на ангажиментите на страната ни като член на Европейския съюз в областта на сигурността на документите.\r\nДопълнителни разходи бяха одобрени и по бюджета на Министерството на отбраната. Средствата в размер на 14 млн. лв. са предвидени в централния бюджет за окончателно разплащане на Военномедицинска академия с „Българска банка за развитие“ АД по цесия на вземанията на кредиторите на ВМА.", "date": "2018.04.11", "title": "Отпуснати са средствата за изпълнение на договор в областта на сигурността на документите"}
{"url": "http://www.focus-news.net/news/2018/04/11/2509861/toplofikatsiya-sofiya-zapochva-spirane-na-otoplenieto.html", "text": "От днес, 11 април 2018 г., започва поетапно общото спиране на отоплението в столицата. Това съобщиха от пресцентъра на “Топлофикация София”. Съгласно изискванията в общите условия за продажба на топлинна енергия, тази процедура може да стартира, ако са изпълнени двете задължителни условия - три последователни дни със средноденонощна температура над + 12 градуса и прогноза за трайно затопляне на времето. Към днешна дата посочените условия са изпълнени и «Топлофикация София» ЕАД има основание да обяви край на отоплителен сезон 2017-2018 г. \r\nПри желание от страна на клиентите, отоплението в отделни сгради може да остане включено до 30 април 2018г. За тази цел е необходимо да има решение на общото събрание на етажната собственост. На основание на това решение упълномощено лице подава заявление в обслужващия топлорайон.", "date": "2018.04.11", "title": "“Топлофикация София” започва спиране на отоплението"}
{"url": "http://www.focus-news.net/news/2018/04/11/2509860/bsp-sofiya-11-april-e-denyat-za-pamet.html", "text": "БСП – София: 11 април е денят за памет! Това се посочва в изявление на ГС на БСП - София.\r\nАгенция \"Фокус\" публикува пълния текст на изявлението без редакторска намеса:\r\n\"На 11 април отбелязваме Международния ден на концлагеристите, политзатворниците и пострадалите от фашизма. Този ден от календара е пропит с кръвта на изгорените живи хора в лагерите на смъртта. В тях са погубени над 11 милиона души. На този ден през 1945 година край Ваймар, недалеч от града на Гьоте, на Лист и на Шилер, концлагеристите от Бухенвалд се вдигат на бунт. За да запишат в историята с кръвта си 11 април като деня на великия трагизъм зад бодливата тел. \r\n11 април е ден за памет - световна, европейска и българска. И само заслепените от отровата на антикомунизма ще имат сърце днес да не се поклонят и да не го отбележат, да забравят и да зачеркнат от европейската карта Аушвиц, Дахау, Треблинка, Маутхаузен, Майданек-Люблин, Аушвиц-Биркенау и останалите огнища на фашизма.\r\nУ нас, в периода 1941-1945 година, са арестувани над 64 000 антифашисти, от тях 12 141 са осъдени, изгорени са над 32 000 къщи, убити са 12 000 партизани и ятаци. Затова не можем да останем глухи за ехото от Бухенвалдските камбани, не можем да не се поклоним и да не почетем паметта на жертвите от фашизма и войните. \r\nНа днешния 11 април, не можем да останем равнодушни към онези, които всячески правят опити да се вдъхновяват от марша в памет на генерал Луков. Към онези, които се прекланят пред хитлеризма, нацизма и неофашизма. Към онези, които клеветят и неглижират Съпротивата в България и по света. \r\n11 април е антифашистката камбана в XXI век! Ден в памет на жертвите, но и ден - предупреждение. Да помним трагедията, за да не допуснем да се повтори. Ден, който ни мотивира да се изправим още по-категорично и безкомпромисно срещу опитите за възраждане на новия фашизъм в ХХI век. На този ден само глухите за паметта не чуват тези камбани, камбаните от Бухенвалд. Затова все по-често трябва да повтаряме думите на Юлиус Фучик: \"Хора, бдете!\".", "date": "2018.04.11", "title": "БСП – София: 11 април е денят за памет"}
{"url": "http://www.focus-news.net/news/2018/04/11/2509859/bryuksel-400-signala-za-kiberataki-godishno-postapvat-v-ek.html", "text": "Към 400 инцидента, свързани с кибератаки, годишно са съобщени в ЕК. Данните са от последните 3-4 години, научи „Фокус” от източници от Брюксел. Все повече от нотификациите идват от потребителите. 20% са фалшиви положителни, което означава, че след проверка не са се оказали заплаха. 10% са истински инциденти с конкретни последици. Няма масивни случаи, но всяка година трябва да се справят с тях. Инвестира се доста и сумата се е увеличила три пъти през последните три-четири години за информационно-технологична сигурност. \r\nОкяазва се, че киберпрестъпленията са бич за съвременното дигитално общество, а от Брюксел са в непрекъснат лов на киберпрестъпници. Атаките на хакерите са основно към крайните потребители и действат чрез електронните пощи. Очаква се в средата на следващата година Европа да премине към най-новата дигитална инфраструктура с цел по-голяма защита. До края на 2020 г. от Брюксел имат амбицията да постигнат по-чиста киберсреда. Изграждат се нови нива на защита в по-уязвимите системи, а най-уязвими са крайните потребители, които трябва да са много информирани за потенциалните заплахи в мрежата. \r\nОт Брюксел имат най-новите технологии, за да се защитят правата на потребителя. Инфраструктурата, която в момента имат, е на десетки години. До края на  2020 г. ще бъдат в по-добра ситуация от гледна точка на кибератаките. От Брюксел посъветваха в никакъв случай хората да не кликват върху линк в e-mail, идващ от неизвестен подател. \r\nОт там уточниха, че не приписват вината за атаки, на когото и да било и не потвърдиха това, че Русия е участвала в кибератаки срещу тях. Според тях атаките могат да бъдат от всякакво естество.", "date": "2018.04.11", "title": "Брюксел: 400 сигнала за кибератаки годишно постъпват в ЕК"}
{"url": "http://www.focus-news.net/news/2018/04/11/2509842/premierat-boyko-borisov-apeliram-za-dialog-i-zaedno-da-napravim-taka-che-za-horata-s-uvrezhdaniya-da-ostanat-poveche-pari.html", "text": "Апелирам още веднъж за диалог и заедно да направим така, че за хората с увреждания да останат повече средства. Това каза премиерът Бойко Борисов на брифинг в Министерски съвет по повод протеста на хората с увреждания, който се провежда в момента пред сградата на правителството, предаде репортер на Агенция „Фокус“. “Искам да ги успокоя, че целта ни е да направим така, че да остане повече ресурс за тях, а не да се пренасочва на друго място”, подчерта министър-председателят. „Вицепремиерът Симеонов ме убеди, че през изминалото време се е срещал с всички тези организации, присъствали са на работните групи, но за да е спокойно вчера министърът на здравеопазването Кирил Ананиев изтегли наредбата, за да може точка по точка в диалог да решим този проблем. 1,7 милиарда лева и нагоре отиват в този процес и аз мисля, че един по-добър контрол ще е в полза на всички“, допълни той. \r\nВесела АЛЕКСАНДРОВА", "date": "2018.04.11", "title": "Премиерът Бойко Борисов: Апелирам за диалог и заедно да направим така, че за хората с увреждания да останат повече пари"}
{"url": "http://www.focus-news.net/news/2018/04/11/2509854/nfsb-nastoyava-balgarskite-vlasti-da-zashtityat-zhelyaz-andreev-zadarzhan-zaradi-iskane-ot-sasht-za-ekstradiraneto-mu.html", "text": "НФСБ настоява българските власти да защитят Желяз Андреев, задържан заради искане от САЩ за екстрадирането му. Това се посочва в декларация на Националния изпълнителен комитет (НИК) на ПП „Национален фронт за спасение на България“ (НФСБ).\r\nАгенция \"Фокус\" публикува пълния текст на декларацията без редакторска намеса:", "date": "2018.04.11", "title": "НФСБ настоява българските власти да защитят Желяз Андреев, задържан заради искане от САЩ за екстрадирането му"}
{"url": "http://www.focus-news.net/news/2018/04/11/2509862/sofiya-vazstanoveno-e-dvizhenieto-po-bul-tsar-osvoboditel-v-uchastaka-pl-nezavisimost-ul-g-s-rakovski.html", "text": "Възстановено е движението по бул. „Цар Освободител“ в участъка  пл. „Независимост“ - ул. „ Г. С. Раковски“. Това съобщиха за Агенция \"Фокус\" от пресцентъра на Столична община.", "date": "2018.04.11", "title": "София: Възстановено е движението по бул. „Цар Освободител“ в участъка  пл. „Независимост“ - ул. „ Г. С. Раковски“"}
{"url": "http://www.focus-news.net/news/2018/04/11/2509864/otpuskat-se-dopalnitelni-sredstva-za-reklama-na-balgariya-kato-tselogodishna-turisticheska-destinatsiya.html", "text": "Правителството осигури допълнителни 1 680 000 лв. по бюджета на Министерството на туризма за изпълнение на Годишната програма за национална туристическа реклама. Това съобщиха от правителствената информационна служба.\r\nПрограмата предвижда устойчиво развитие и промотиране на културно-историческия туризъм, съчетан със специфичните видове туризъм, с цел преодоляване на сезонността. Това налага използване на актуални маркетингови инструменти и сътрудничество с водещи световни медии за достигане до целевите аудитории.\r\nПредприетите множество маркетингови кампании, реализирани в сътрудничество с международни медии и туроператори, както и представянето на България на международните пазари са сред причините за изключително добрите резултати през 2017 година. Официалната статистика показа, че за периода януари-декември 2017 г. България е посетена от близо 8,9 млн. чуждестранни туристи. Това е увеличение от 7,6% спрямо същия период на 2016 г., която досега бе рекордна за туризма. Първоначалните резултати за 2018 г. също са оптимистични – за първите два месеца на годината чуждестранните туристи са с 10,6% повече спрямо същия период на 2017 г.\r\nУвеличеният брой туристи повишава значително и приходите от международен туризъм - по данни на БНБ за периода януари-декември 2017 г. те възлизат на близо 6,9 млрд. лв. Ръстът спрямо същия период на 2016 г. е 9,3 на сто. По-високият ръст на приходите в сравнение с ръста на броя чуждестранни туристи показва устойчива тенденция за нарастване на интереса към висококатегорийните хотели, което пък е свидетелство, че страната привлича по-висок клас туристи.\r\nПрез последните години Министерството на туризма е реализирало изключително успешни кампании с политематичните канали Euronews и CNN, като са достигнати над 40 милиона зрители, основно в Европа. Чрез тези медийни конгломерати рекламата на България достига до аудитория с реален потенциал да позиционира страната ни в сегмента на водещите туристически дестинации, като увеличи средния разход за престой на турист.\r\nОчаква се реализацията на тези и сходни кампании да доведе до положителни финансови резултати в национален мащаб и затвърждаване на положителния имидж на България като държава с разнообразни туристически продукти и сериозен потенциал за инвестиции.", "date": "2018.04.11", "title": "Отпускат се допълнителни средства за реклама на България като целогодишна туристическа дестинация"}
{"url": "http://www.focus-news.net/news/2018/04/11/2509865/zam-ministar-desislava-ahladova-grazhdanite-shte-poluchavat-svidetelstva-za-sadimost-v-momenta-na-podavane-na-zayavleniyata-si-vav-vsyako-ot-113-te-rayonni-sadilishta.html", "text": "Гражданите ще могат да получават свидетелство за съдимост в момента на подаване на заявленията си във всяко едно бюро съдимост към 113-те районни съдилища в страната, без оглед на това къде са родени и какво е местожителството им. С въвеждането на услугата,  до средата на следващата година, данните в бюлетин съдимост ще се въвеждат от съдилищата електронно, а не ръчно, както е в момента. \r\nТова заяви заместник-министърът на правосъдието Десислава Ахладова по време на встъпителната пресконференция по проект „Реализиране на Централизирана автоматизирана информационна система „Съдебен статус“, съобщиха от пресцентъра на министерството. Той се финансиран по Оперативна програма „Добро управление”, съфинансирана от Европейския социален фонд и се реализира от Министерството на правосъдието с подкрепата на Висшия съдебен съвет.\r\nНа пресконференцията присъстваха членовете на ВСС Светлана Бошнакова и Калина Чапкънова.\r\n„Обединяването в единен електронен  регистър на всички децентрализирани системи в 113-те бюра за съдимост към районните съдилища и Централно бюро „Съдимост“ към Министерството на правосъдието, ще бъде не само в услуга на гражданите, но и ще доведе до бързина и ефективност в работата на органите по разследване и обмяна на данни с органите на страните-членки на ЕС и трети страни, с които България си сътрудничи“, каза членът на ВСС Светлана Бошнакова.\r\nПо думите на ръководителя на проекта Любов Бончева от Министерството на правосъдието, чрез създаването на централизирана автоматизирана информационна система „Съдебен Статус“ ще започнат да функционират общо 5 нови услуги:\r\n-\tсъздаване на Електронен бюлетин съдимост,  който ще се актуализира автоматично с подаване на информация от всеки съд, чрез автоматизираната система, за влезналите в сила присъди;\r\n-\tелектронно уведомяване на бюрата по съдимост при наличие на реабилитация;\r\n-\tуведомяване на гражданите по електронен път за промяна на съдебния им статус, при заявено тяхно желание;\r\n-\tелектронно уведомяване на органа по реабилитация за изтърпените наказания от граждани и за платени от тях глоби.\r\n-\tосъществяване на електронен обмен с Единната Информационна система противодействие на престъпността.\r\nСтойността на проекта е 1 378 858,43 лв., а срокът му за изпълнение е 18 месеца.", "date": "2018.04.11", "title": "Зам.-министър Десислава Ахладова: Гражданите ще получават свидетелства за съдимост в момента на подаване на заявленията си във всяко от 113-те районни съдилища"}
{"url": "http://www.focus-news.net/news/2018/04/11/2509867/ivanka-sotirova-zam-kmet-na-stara-zagora-otvaryame-vratite-na-predpriyatiya-za-roditeli-i-uchenitsi.html", "text": "Община Стара Загора и Регионално управление на образованието, в партньорство с Търговско-промишлена палата и Клуб на работодателя, организират за шести пореден път Областна панорама на професионалното образование и кариерното ориентиране 2018. Това съобщиха от пресцентъра на Общината.\r\n„Общината организира форума, всичко останало се дължи партньорите ни особено на Търговско-промишлена палата Стара Загора, която създаде връзките с бизнеса. Благодарение на това взаимодействие организирахме и срещата с министъра на образованието Красимир Вълчев, където бяха дадени добри предложения и надяваме се, ще се превърнат в решения“, каза пред журналисти Иванка Сотирова, зам.-кмет на Община Стара Загора.  По думите й най-важната цел на Панорамата е да се въздейства върху седмокласниците и най-вече върху родителите им, които най-добре влияят при избора на професионално образование. Затова за пръв път тази година се организира Ден на отворените врати на 14- ти април (събота), в който ученици и родители ще могат да влязат в различни предприятия в Стара Загора, за да видят на място и в директен контакт да разберат дейността и перспективите пред определените професии. „ Контактът се осъществява благодарение на партньорите ни, това е надграждане на постигнатото“, обясни Сотирова. \r\nСпоред Татяна Димитрова, началник на Регионално управление на образованието, Община Стара Загора вече шест години подкрепя Областната панорама. Партньорството с бизнеса пък помага за да се представи професионалното образование в областта и ученици, и родители да направят информиран избор. \r\n„Всички търсим нови елементи, за да решим основния проблем на бизнеса в региона-липсата на професионални кадри“, каза Олег Стоилов, председател на Търговско-промишлена палата Стара Загора. Той съобщи, че на срещата с министър Вълчев са представили пакет с предложения за развитие на професионалното образование, които се надява да бъдат претворени в управленски решения.  Припомни, че Стара Загора е лидер във въвеждането на дуалното обучение по проекта ДОМИНО, а съвместната работа е пътят, по-който  трябва да се върви и вече има резултати. Стоилов съобщи още, че т. г. на Панорамата професионалните гимназии ще се представят заедно със своите партньори от бизнеса. Така децата от седми клас и родителите им ще могат да видят къде могат да учат и да работят. В инициативата за отворени врати са представени предприятия от различни сектори на индустрията в Стара Загора, в които се развива и дуално обучение. Той съобщи, че има голям интерес към него и Професионалната гимназия по строителство и дървообработване „Инж. Недьо Ранчев“ също  се включва в партньорство с две дървообработващи предприятия. \r\n„Трябва да бъде събуден интереса към професионалното образование чрез създаване на механизми затова“, обясни Иванка Сотирова. Според нея трябва да бъде осигурен достъп до предприятията за учениците, които се обучават по съответната специалност, те да работят там и да бъдат допълнително мотивирани с различни стимули. \r\nАрхитект Банко Банов, председател на Клуба на работодателя, подчерта, че най-важно е участието на родителите и ученици при избора на професионално училище. Според него Областната панорама е полезен форум, така трябва да се подбират професионалните кадри. \r\nПанорамата ще се проведе на 13-ти април в Зала за художествена гимнастика на Община Стара Загора, ул. „Ген. Столетов“ 62.  Общо 20 Професионални гимназии и средни училища от градовете Стара Загора, Казанлък, Чирпан, Раднево, Мъглиж, Гълъбово, Павел баня, Гурково и Николаево ще представят своите учебни заведения чрез презентации, изделия от практическото обучение, действащи макети, модели и рекламни материали.  Заедно с тях ще се представят и фирмите, с които училищата си партнират. На място ще бъдат и кариерни консултанти от Община Стара Загора.  \r\nОфициалното откриване на Панорамата е в петък от 11.00 часа.  \r\nФирмите, които ще отворят вратите си за посещения на 14-ти април в Стара Загора са: комплекс  „Сити“ и ресторант „Бизар“, членуващи в Сдружението на хотелиерите и ресторантьорите, което е партньор на ПГОХ „Райна Княгиня“, „Хранинвест - Хранмашкомплект“ АД, -партньор на ПГМТТ \"Н. Й. Вапцаров\",   „Оскар Рюег България“ ЕООД и „Ате пласт“ ООД - партньори на ПГЕТТ \"Г. С. Раковски\",  „Стандард Профил България“ ЕАД -партньор на ПГЕ „Джон Атанасов“,  „Средна гора“ АД (до 13 ч.) и „Мебели Ивекс“ ООД -партньори на ПГСД \"Н. Ранчев\", Стара Загора. В Деня на отворените врати от 11.00 до 13.00 часа ще бъдат отворени всички професионални гимназии и ще информират родители и ученици за посещенията в предприятията. \r\nОбщина Стара Загора", "date": "2018.04.11", "title": "Иванка Сотирова, зам.-кмет на Стара Загора: Отваряме вратите на предприятия за родители и ученици"}
{"url": "http://www.focus-news.net/news/2018/04/11/2509866/blagoevgrad-natovaren-e-trafikat-na-gkpp-kulata.html", "text": "Натоварен е трафикът на ГКПП \"Кулата\" на българо-гръцката граница, съобщи слушател на Радио \"Фокус\".", "date": "2018.04.11", "title": "Благоевград: Натоварен е трафикът на ГКПП \"Кулата\""}
{"url": "http://www.focus-news.net/news/2018/04/11/2509868/ot-29-septemvri-vliza-v-sila-reglamentat-za-elektronnata-identifikatsiya-koyato-shte-se-priznava-v-tseliya-es.html", "text": "От 29 септември влиза в сила регламентът за електронната идентификация, която ще се признава в целия ЕС, научи „Фокус” от източници в Брюксел. 500 млн. граждани са обединени oт единния цифров пазар. Целта на Жан-Клод Юнкер е да се осъзнае, че единният пазар е цифров. Трябва да се гарантира, че няма граници. В първия мандат на ЕК бяха премахнати границите - няма роуминг и има достъп до всички мобилни приложения. От април т.г. аудио-визуалното съдържание може да се използва. Вече не съществува блокиране на географски принцип. Ако искаме да купим стока Испания, то тя не може да ни откаже. От май месец влизат нови юридически норми за опазване на личните данни. ЕС е образец в света що се отнася до защита на данните. От 29 септември 2018 г. ще влезе в сила регламентът за електронна идентификация. Електронната идентичност на гражданите ще се признава в целия ЕС. Тя например ще може да се използва за много банкови услуги. \r\nПредстои да се въведат правила за достъп до далекосъобщителни технологии. Ще има и правила за аудио-визуалното съдържание. Въвеждат се редица разпоредби в правото на мобилните технологии от пето поколение, така че да бъдат достъпни до 2020 г. Ще има правила, забраняващи на социалните мрежи да разпространяват видеа, подстрекаващи към тероризъм. От Брюксел уточняват, че хората могат сами да определят кои точно лични данни да им бъдат ползвани, както и да се откажат по всяко време от това. \r\nОчаква се следващият месец ЕК да представи бюджета на ЕС 2020-2027. \r\nЩе се налагат данъци директно върху предприятие. Ще има нови критерии, с които да се установи къде се намира цифровото предприятие. Ако то упражнява дейност в цяла Европа, трябва да заплаща съответно дял от всяка страна. \r\nБисквитките са част от допълнителните разпоредби. Според източници от Брюксел най-добрият начин да се продължи напред, е да се опрости ситуацоята и да се позволи на потребителите на контролират браузърите, които използват. Според тях медийните компании не са били особено доволни. Обяснили са им, че контролът е в ръцете на потребителите, а не в ръцете на компаниите. Според тях никой не може да попречи на потребителите да блокират бисквитките, но тогава не би следвало потребителите да протестират, че не биха могли да ползват дадена услуга. От Брюксел са наясно, че трябва посредством бисквитките да се събира информация и за маркетингови цели.\r\nЗа скандалът с Фейсбук от Брюксел коментираха, че правилата в Европа са много ясни - потребителят трябва да е наясно какво се случва. Ще бъдат уеднаквени правилата в цяла Европа, като се очаква този случай да има последствия. Според тях не може някой да заяви, че е под друга юрисдикция. Очаква се след няколко седмици да бъдат представени документи за политики. Местният регулатор е този, който трябва да се увери, че правилата са спазени. Ако хората искат да сменят социалната мрежа, то тя е длъжна да им върне всички лични данни. Никой не може да спре потребителите да кажат и къде искат да им се съхраняват данните. \r\nСпоред източнитците от Брюксел цифровата революция е положителна за гражданите.", "date": "2018.04.11", "title": "От 29 септември влиза в сила регламентът за електронната идентификация, която ще се признава в целия ЕС"}
{"url": "http://www.focus-news.net/news/2018/04/11/2509863/radio-svobodna-evropa-makedoniya-zapochna-debatat-po-vota-za-nedoverie-sreshtu-pravitelstvoto-na-makedoniya.html", "text": "В парламента на Македония започна заседание, на което единствена точка на дневен ред е въпросът за вота на недоверие срещу правителството, подаден от опозиционната партия ВМРО-ДПМНЕ, предава радио   „Свободна Европа“  в своята македонска редакция.\r\n\"Не говоря само от името на депутатите от ВМРО-ДПМНЕ, но и от гражданите на  Македония. Това правителство доказа и доказва, че няма капацитет да управлява институциите на изпълнителната власт. Вместо да се занимавате с решаването на проблемите на гражданите, то работи изключително за партийни и лични интереси“, заяви от трибуната депутатът от ВМРО-ДПМНЕ.\r\nДебатът по тази тема трябва да продължи до полунощ, когато ще се проведе гласуването. С дебата за вота на недоверие срещу правителството, опозицията се завръща в работата на парламента след петмесечен бойкот. Виктор Турмаков", "date": "2018.04.11", "title": "Радио „Свободна Европа“ (Македония): Започна дебатът по вота за недоверие срещу правителството на Македония"}
{"url": "http://www.focus-news.net/news/2018/04/11/2509871/haskovo-11-200-kasa-tsigari-bez-banderol-sa-izzeti-ot-politsiyata-v-dimitrovgrad-i-oblastniya-tsentar.html", "text": "Цигари без бандерол са иззели вчера полицаи от Димитровград и Хасково. При проверки в дом в областния град и леки автомобили в Димитровград и с. Крепост са намерени и иззети общо 11 200 къса папироси. Това съобщиха от пресцентъра на МВР. Безакцизните тютюневи изделия са иззети с протоколи от собствениците им и са съставени бързи производства.", "date": "2018.04.11", "title": "Хасково: 11 200 къса цигари без бандерол са иззети от полицията в Димитровград и областния център"}
{"url": "http://www.focus-news.net/news/2018/04/11/2509872/ivan-ivanov-kevr-vsichki-druzhestva-iskat-povishenie-na-tsenite-na-elektroenergiyata-no-nyama-da-dopusnem-znachitelno-uvelichenie.html", "text": "Всички дружества искат повишение на цените на електроенергията, някои искат значително, други не до там. Това каза пред журналисти председателят на КЕВР Иван Иванов преди откриването на конференцията „Чиста енергия и индустриална конкурентоспособност за устойчиво развитие – Кохезия, конкурентоспособност и сигурност на доставките“, предаде репортер на Агенция „Фокус“. „Няма да допуснем никакво значително увеличение“, изтъкна той. „Няма никаква драма. Винаги регулаторът признава само тези разходи, които са абсолютно необходими. Нашите решения, консервативни по характер, защитават обществения интерес“, посочи Иван Иванов. „Всички производители, както и електроразпределителните дружества, подадоха заявленията си за цени за електроенергия. Ще ги публикуваме в началото на следващата седмица, по всяка вероятност във вторник“, обясни той. „На дружествата, които не са подали заявление, сме дали срок до понеделник“, допълни председателят на регулатора.\r\nБиляна ИВАНОВА", "date": "2018.04.11", "title": "Иван Иванов, КЕВР: Всички дружества искат повишение на цените на електроенергията, но няма да допуснем значително увеличение"}
{"url": "http://www.focus-news.net/news/2018/04/11/2509856/ministar-lilyana-pavlova-vyarvame-che-v-imeto-na-realizma-i-badeshteto-na-evropa-shte-se-provede-sreshtata-na-varha-es-zapadni-balkani.html", "text": "Без да сме прекалени оптимисти вярваме, че в името на реализма и бъдещето на Европа ще се намери оптималното решение да се проведе срещата на върха ЕС – Западни Балкани. Това каза министърът на българското председателство на Съвета на ЕС 2018 г. Лиляна Павлова по време на пресконференция в отговор на въпрос дали я притесняват сигналите за срещата на върха, дошли от Сърбия и страни-членки на ЕС, че има опасност да я бойкотират, заради участието на Косово, предаде репортер на Агенция „Фокус“. Министър Павлова заяви, че срещата е в полза на всички, а не само за Западните Балкани. „Ако Сърбия и Черна гора искат да вървят напред, да отворим нови преговорни глави, за тях тази среща безспорно е изключително важна. Тя наистина е историческа. За Македония и Албания тази среща е изключително важна. Надявам се да успеем до лятото на 2018 г. тези държави да придобият статут на държави-кандидатки“, каза Павлова и отчете, че ситуацията е по-сложна с Косово и Босна и Херцеговина, но е важно да не изпаднат от борда. „На Европа не й трябват войни, на Европа й трябва мир. Достатъчно са й другите предизвикателства, за да си отваря нови теми“, допълни Павлова. Според нея България като държава на кръстопът и държава с богата история е показала, че умее да бъде и толерантна и балансирана. „Именно това е нашата цел - с историческия опит, който имаме, да покажем на Европа, че на Балканите не е лесно, но трябват компромиси, подход и разбиране към нещата. Нямаме нужда да се правим на велики тук на Балканите, по-скоро трябва да се обединим. Неслучайно е нашето мото, на което толкова много държим. В търсенето на единството и заедно да намерим общото, а не да търсим различията. Имаме такива спорове, търсим обаче това, което ще ни обедини. Мисля, че успяваме в момента да го постигнем. Това беше подходът към Турция, това е нашият подход към Балканите и към всяка една външнополитическа кризисна ситуация, в която ЕС се оказва неминуемо“, допълни министърът.\r\nДеница КИТАНОВА", "date": "2018.04.11", "title": "Министър Лиляна Павлова: Вярваме, че в името на реализма и бъдещето на Европа ще се проведе срещата на върха ЕС - Западни Балкани"}
{"url": "http://www.focus-news.net/news/2018/04/11/2509874/vidinski-politsai-ustanoviha-avtor-na-posegatelstvo-ot-tsarkva-v-oblastniya-grad.html", "text": "Видински полицаи установиха автор на посегателство от църква в областния град. 39-годишният извършител e привлечен в качеството на обвиняем и с прокурорско постановление е задържан за срок до 72 часа. Това съобщиха от пресцентъра на МВР.\r\nВъв вторник рано сутринта към 03.00 часа, диспечер от частна охранителна фирма сигнализирал в полицията за осъществено посегателство от православния храм „Св.Петка“ на ул.”Княз Борис І”. Дежурна оперативна група извършила оглед на местопроизшествието. Разследващите установили, че неизвестен е проникнал в църквата с взлом на две от металните решетки на прозорец. По данни на свещеника, липсвали около 60 лева и 100 евро от малък иконостас, а дървеният му плот бил счупен. Извършителят на престъплението – С.М./39г./, криминално проявен и осъждан от село Бориловец, е установен и задържан в района на църквата. При личния обиск полицаите иззели от мъжа сумата от 153.95 лв, 100 евро и метално фенерче. Случаят е докладван в прокуратурата. С.М. е привлечен като обвиняем по образуваното в РУ-Видин бързо производство и с прокурорско постановление е задържан за срок до 72 часа. В процес на изясняване е съпричастността му към извършената няколко часа по-рано (около 22.50 часа на 9 април) по идентичен начин кражба на дървена кутия за дарения с наличните в нея пари от същия храм. Работата на разследващите продължава.", "date": "2018.04.11", "title": "Видински полицаи установиха автор на посегателство от църква в областния град"}
{"url": "http://www.focus-news.net/news/2018/04/11/2509873/pleven-120-kg-tyutyun-bez-banderol-sa-izzeti-pri-proverka-na-tovaren-avtomobil-v-s-opanets.html", "text": "Към 21.00 часа снощи, в с. Опанец полицаи спрели за проверка товарен автомобил \"Пежо Боксер\", управляван от 42-годишен от с. Буковлък. В багажното отделение е установена акцизна стока без бандерол - нарязана листна маса с мирис на тютюн – 120 кг, проба от която е иззета за експертизи. Това съобщиха от пресцентъра на МВР. Установено е, че количеството е собственост на 42-годишна от с. Буковлък. Образувано е досъдебно производство. Уведомен е прокурор за извършено престъпление по чл. 234 от НК. Нанесената щета на държавния бюджет от невнесен акциз е в размер на около 18 000 лв. Работата по досъдебното производство продължава разследващ полицай.", "date": "2018.04.11", "title": "Плевен: 120 кг тютюн без бандерол са иззети при проверка на товарен автомобил в с. Опанец"}
{"url": "http://www.focus-news.net/news/2018/04/11/2509877/ria-novosti-moskva-i-belgrad-zayaviha-che-ne-e-priemlivo-nasilieto-na-kosovskite-vlasti-nad-sarbite.html", "text": "Руското МВнР съобщи, че Русия и Сърбия смятат за неприемливо насилието на властите на Косово по отношение на сърбите и другото неалбанско население, предава РИА Новости.\r\n„Посочена е неприемливостта на насилието от страна на косовските власти по отношение на сърбите и неалбанското население в Косово, недопустимостта на осъществените от косоварите едностранни мерки. Подчертава се, че всички налични въпроси трябва да се решават в рамките на диалога между Белград и Прищина с опора на безусловното изпълняване на съгласуваните договорености, преди всичко в частта с формирането на Общността на сръбските общини в Косово“, пише в официално заявление на руското външно министерство.\r\n„От руска страна се отбелязва стремежът да се оказва на сръбските ни партньори съдействие в отстояването на легитимните интереси на Сърбия по отношение на Косово“, добавят от министерството.  Виктор Турмаков", "date": "2018.04.11", "title": "РИА Новости: Москва и Белград заявиха, че не е приемливо насилието на косовските власти над сърбите"}
{"url": "http://www.focus-news.net/news/2018/04/11/2509875/ivan-ivanov-kevr-dnes-izpratih-otgovor-do-korneliya-ninova-na-zapitvaneto-y-za-poiskanoto-uvelichenie-na-tsenata-na-toka-ot-chez.html", "text": "Днес съм изпратил отговор до Корнелия Нинова по повод нейното запитване, в което съм отбелязал стойностите на това какво са поискали двете дружества на ЧЕЗ. Това каза пред журналисти председателят на КЕВР Иван Иванов по повод изпратеното от БСП писмо до регулатора, за да бъде предоставена информация какво увеличение на цената на тока е поискано от ЧЕЗ преди откриването на конференцията „Чиста енергия и индустриална конкурентоспособност за устойчиво развитие – Кохезия, конкурентоспособност и сигурност на доставките“, предаде репортер на Агенция „Фокус“. „По някои от показателите едно дружество иска по-голямо увеличение, по други друго“, коментира той. „Няма никаква драма за българските потребители какво искат дружествата. За хората в България- за бита и бизнеса има значение какво решение ще вземе КЕВР“, изтъкна Иван Иванов. „Комисията ще вземе решение, за да защити обществения интерес“, заяви председателят на КЕВР. Попитан в какъв диапазон са исканите увеличения на цените от дружествата той посочи: „В различен диапазон са. Искат се и цени два пъти по-високи, от отделни дружества, било производители, снабдители или разпределителни“.\r\nБиляна ИВАНОВА", "date": "2018.04.11", "title": "Иван Иванов, КЕВР: Днес изпратих отговор до Корнелия Нинова на запитването й за поисканото увеличение на цената на тока от ЧЕЗ"}
{"url": "http://www.focus-news.net/news/2018/04/11/2509876/nachalnikat-na-ru-silistra-vrachi-blagodarstveni-adresi-na-dvete-momcheta-predali-v-politsiyata-izguben-portfeyl.html", "text": "Началникът на Районно управление – Силистра главен инспектор Траян Петров връчи благодарствени адреси на 11-годишните Преслав Христов и Йордан Константинов. Той лично посети училищата на двете момчета, за да засвидетелства своето уважение за достойната им постъпка. Преди дни по време на разходка в Дунавския парк четвъртокласниците намерили мъжки портфейл с документи и  малка сума пари и без да се колебаят го предали в полицията. Това съобщиха от пресцентъра на МВР.\r\nДнес пред техните съученици момчетата получиха от полицейския началник благодарствени адреси и поздравления за проявената честност. \r\nВ писма до директорите на ОУ „Иван Вазов” и ОУ „Отец Паисий”, където учат децата, своя респект и благодарност засвидетелства и директорът на ОДМВР-Силистра старши комисар Кристиян Петров", "date": "2018.04.11", "title": "Началникът на РУ-Силистра връчи благодарствени адреси на двете момчета, предали в полицията изгубен портфейл"}
{"url": "http://www.focus-news.net/news/2018/04/11/2509878/pravitelstvoto-odobri-prisaedinyavaneto-na-balgariya-kam-initsiatorite-na-proekta-sayuz-za-milion-evropeyski-genomi.html", "text": "Министерският съвет одобри присъединяването на България към инициаторите на проекта „Съюз за милион европейски геноми“ (MEGA) чрез подписване на съвместна декларация „Достъп до най-малко един милион геноми в Европейския съюз“. Това съобщиха от правителствената информационна служба.\r\nИнициативата цели създаването на интегрирана база данни от поне 1 милион геноми за клинични и научни цели. Подобна интегрирана цифрова инфраструктура би дала силен тласък в сферата на геномните научни изследвания и цифровото публично здравеопазване. Тя е възможност за сериозен напредък в персонализираната медицина, а впоследствие – икономически растеж и подобряване на демографското положение на континента чрез ранна диагностика, по-добро лечение и превенция на заболяванията, за грижи в ключови области, включително редки, инфекциозни и комплексни болести.\r\nПрисъединяването към инициативата се случва посредством подписване на Съвместната декларация за развитие на съществуващи национални (и регионални) инициативи за персонализирана медицина, за укрепване на сътрудничеството между държавите членки (и регионите) на Европейския съюз и на Европейското икономическо пространство, за реализиране на ползите от трансграничния достъп до и обмен на геномни данни, за да се постигне прогрес на персонализираната медицина. Аналогични проекти вече са факт в редица държави – САЩ, Индия, Китай и др.", "date": "2018.04.11", "title": "Правителството одобри присъединяването на България към инициаторите на проекта „Съюз за милион европейски геноми“"}
{"url": "http://www.focus-news.net/news/2018/04/11/2509880/nad-155-hil-lv-sa-predostaveni-za-stipendii-na-talantlivi-uchenitsi-ot-uchilishtata-po-izkustva.html", "text": "Правителството одобри допълнителни разходи от 151 200 лв. по бюджета на Министерството на културата и трансфери към общини в размер на 3915 лв. за стипендии на ученици, постигнали високи резултати в областта на изкуствата и културата. Това съобщиха от правителствената информационна служба.\r\nСредствата са предвидени в централния бюджет по Програмата на мерките за закрила на деца с изявени дарби от държавни и общински училища през 2018 г.", "date": "2018.04.11", "title": "Над 155 хил. лв. са предоставени за стипендии на талантливи ученици от училищата по изкуства"}
{"url": "http://www.focus-news.net/news/2018/04/11/2509858/vzglyad-ruskata-aviatsiya-e-bezsilna-pred-donald-kuk.html", "text": "Войната на нерви между Запада и Русия около „химическите атаки в Сирия“ предизвика нова вълна спекулации относно военните възможности на руската армия. В частност, отново се твърди, че бомбардировачи Су-34 са способни да заглушат електронната защита на американския ескадрен миноносец „Доналд Кук“, а след това и да го унищожат. Но дали е така всъщност, пита руското издание Взгляд.\r\nВъв вторник в световната преса се появиха съобщения, че руските бомбардировачи Су-34, които прелитат над източната част на Средиземно море в съпровод с изтребители Су-30СМ, са били снабдени с ракети Х-35. За това първи съобщи иранският журналист Бабак Тагвай в своя профил в социалната мрежа „Туитър“. \r\nПо-рано Тагвай предупреди за вероятната атака по Сирия с ракети „Томахоук“ от борда на американския ескадрен миноносец „Доналд Кук“, намиращ се в източната част на Средиземно море. Не е изключено, че в атаката ще участва и вторият ескадрен миноносец „Портър“. По-рано турски издания съобщиха, че руските военни самолети най-малко четири пъти са прелетели над „Доналд Кук“.\r\nЕдновременно руските преса и блогосфера се появиха редица предсказания, обещаващи на руските Су-34 лека победа в двубоя с американските ескадрени миноносци. Такива прогнози си позволиха и сериозни издания като „Газета.ру“, публикувала подробен сценарий за малка победоносна война в Средиземно море. Изданието описва как трябва да се неутрализират  двата американски ескадрени миноносци, включително и „Доналд  Кук“. Като начало се предлага употребата на намиращите се на борда на бомбардировачите средства за радиоелектронна борба, за да се осъществят прекъснати във всичките радиоелектронни средства на американските съдовете, те да бъдат „абсолютно ослепени“, защото „подобен опит вече има“, пише изданието. То се позовава на шумната история със същия „Кук“ от 10 април 2014 г., когато руски самолет с помощта на средството за радиоелектронна борба „Хибин“ уж е ослепил ескадрения миноносец във водите на Черно море.\r\nСлед това, смята изданието, „сушките“ няма да се затруднят да потопят „ослепените“ вражески кораби. Су-30СМ, Су035С, Су-34 и Су-24М – тези изтребители и изтребители-бомбардировачи, снабдени с противокорабни ракети Х-35 са напълно способни на подобен боен успех, смята вестникът. Изданието мълчи дали няма да последва Трета световна война след това.\r\nЗаместник директорът на Центъра за анализ, стратегии и технологии в Русия Сергей Денисенцев заяви пълна глупост спекулациите за възможността на бомбардировачите Су-34 да изведат от строй електронните системи на американския ескадрен миноносец с комплекси за радиоелектронно противодействие „Хибин“. „Това е умопобъркана работа“, заяви Денисенцев. \r\nТой поясни, че за извеждане от строя на електронните системи на кораба оборудването по излъчването на заглушаващ сигнал трябва да бъде със съпоставима мощност. „Доналд Кук“ и другите ескадрени миноносци от този тип са снабдени с много мощна радиолокационна система. Просто така не може да се заглуши. Бордовият комплекс „Хибин“ е предназначен да заглушава системата за насочване на ракети. Тези системи са слаби за системите за ескадрения миноносец“, смята Денисенцев, добавяйки, че мнозина издания не могат да си представят добре работата на средствата за радиоелектронно противодействие и пишат глупости за създаването на „заглушаващ купол“ и „изпепелена електроника“. \r\nЩо се отнася до предположенията за използването на радиоелектронното противодействие против ескадрените миноносци от самолетите Ил-22 ПП „Порубшик“, за който също споменават медии, то експертът напомня, че те са предназначени за заглушаване единствено на системите за връзка. Комплексите „Красуха“ също не са най-добър вариант, защото са предназначени за противостоене на ударна авиация. Хеликоптерите с радиоелектронно противодействие се използват срещу наземните комплекси за ПВО, а не срещу ескадрени миноносци. За разбиране е достатъчно да се отбележи следното. Тези комплекси са набор от електроника, а мощността и зависи пряко в това число и от размерите ѝ. Корабът по разбираеми причини принципно има по-голямо количество електронна апаратура от самолета. Именно затова е значително по-лесно да си представим, че „Доналд Кук“ ще заглуши електронните възможности на руския бомбардировач, а в никакъв случай не обратното.\r\nПотокът на патосно-патриотичните изказвания дразни и опитните военни летци.\r\n„Мощността на радиолокационните системи стотици и хиляди по-голяма от тази на самолета. А и корабът няма да позволи толкова близко приближаване, за да се появи заглушаване. Ако направиш това за един кораб, другият при всички обстоятелства ще те види. Освен това има честоти за мирно време, им за военно, например дали ще премине на военни честоти или ще се отклони от заглушаването. И тогава какво ще кажат ура-патриотите“, риторически пита генерал от запаса имащ пряко отношение към ръководството на руската Морска авиация.\r\n„Американците по време на удара по Сирия задължително ще разположат над ескадрените миноносци за прикритие няколко самолета във военновъздушен патрул в зоната на изчакване и ще ги сменят постоянно. Задължително ще има самолет  за далечно радиолокационно наблюдение АУАКС. Веднага, след като американците видят атаката по своите съдове, за нейното отразяване и прикритие на корабите, незабавно ще излетят нови самолети. В този регион САЩ имат много авиобази“, смята генералът.\r\n„Обхватът на „Томахоук“ е голям  дори и за нашите тежки изтребители. Американците могат да пуснат ракети от 2000 км., за които на нашите бойни самолети просто няма да им стигне горивото“, напомня той.\r\nДенисенцев също потвърждава, че ескадрените миноносци са осигурени със сериозно прикритие. „Те използват система за далекообхватен радиолокационен обзор. Тя е устроена така, че спътниците за радиоелектронно разузнаване да пролитат над региона в момента на изстрелването на ракетите към целта.  Това е много сложна операция. Затова е глупаво да се пише как ще стреляме по двата ескадрени миноносеца“, смята експертът. Той нарече „твърде самоуверени“ предположенията, че корабите просто могат да бъдат унищожени с руските ракети Х-35.\r\nКакто предупреждава полковникът от съветските ВВС, бивш депутат от съветския и руския парламент Виктор Алкснис: „Жалко ми е да виждам съграждани, които вярват в това и са искрено убедени, че имаме вълшебен изключвател, с който не само да изключим „Доналд Кук“, но и целите САЩ.\r\n„Настоящите зубърчета с малката ракетка на борда на Су-24 искат просто да потопят американските самолетоносачи, все едно са хартиени корабчета“, заяви генералът от морската авиация. „Дори и по съветско време в командването на морската ракетоносна система за потапянето на самолетоносачи не сме водили разговори“. Тогава руската Морска авиация е имала 15 полка с по 30 машини, а дивизията се състои от три полка.\r\n„По време на ученията нямаше смисъл по-малко от дивизия да излита за удар по самолетоносач. Т.е. стартираха едновременно 100 самолета Ту-15. Всеки носи по три ракети. И по време на ученията тази армада нанасяше удар по условна самолетоносачна група на противника. Но дори и в този случай вероятността за извеждането на вражеския самолетоносач от строя бе около 18-22%. При това става дума единствено за временно извеждане от строя, за унищожаването на кораба не става дума. При това от тези три полка, по разчет, не остава почти нищо“\t, допълни той.\r\n„От 90-те години морската авиация не съществува. Теоретически я заменя Далечната авиация, на чието въоръжение също има ракетоносци Ту-22М3. Но в нея днес има много по-малко машини, отколкото в морската авиация по съветско време. А броят на самолетоносачите на САЩ не е намалял“, допълва събеседникът.\r\nКато обобщение може да се отбележи основното: военните възможности на Русия за нанасяне на удар нито по американските ескадрени миноносци, още повече по бързащите към Средиземно море самолетоносачна групировка на ВМС на САЩ, са категорично недостатъчни. Всичко, което остава във въпросния случай за руските пилоти, моряци и ракетчици е с мълчание да наблюдават как САЩ ще нанасят удари по Сирия, да се прикриват от случайни ракети в собствените си военни бази.  Виктор Турмаков", "date": "2018.04.11", "title": "Взгляд: Руската авиация е безсилна пред „Доналд Кук“"}
{"url": "http://www.focus-news.net/news/2018/04/11/2509881/pravitelstvoto-se-razporedi-s-darzhavni-imoti.html", "text": "Правителството даде съгласието си в полза на сдружение „Национална асоциация на сляпо-глухите в България“ да бъде учредено безвъзмездно право на ползване на държавен имот. Той се намира на ул. „Преспа“ №6 в Пловдив. За срок от 10 години в него ще бъдат предоставяни социални услуги от Националния център за рехабилитация „Хелън Келър“ към Асоциацията и ще бъде създаден дом за възрастни сляпо-глухи хора без близки, които да се грижат за тях. Това съобщиха от правителствената информационна служба.\r\nСградите на Професионалната гимназия но транспорт „Н. Й. Вапцаров” в Сливница стават общинска собственост. Решението е мотивирано с преобразуването в общинско на учебното заведение, което досега е било към Министерството на образованието и науката.\r\nАПИ получава управлението върху два етажа от административна сграда на бул. „Цар Борис III“ №215 в град София. До 2016 г. помещенията са били в управление на Националната компания „Стратегически инфраструктурни проекти“. С изменение в Закона за пътищата от април 2016 г. дейността на НКСИП е прекратена и АПИ е правоприемник на всички активи, пасиви, права и задължения на прекратеното държавно предприятие.\r\nНа областния управител на Габрово беше възложено да сключи договор за купуването на частен имот, необходим за решаване на проблема с отоплението на администрацията. Това са два обекта с обща площ от 24 кв. м в сградата на областната администрация, в които е разположен котелът на парната инсталация. До момента той е отоплявал само част от сградата. Имотът ще бъде закупен за 9600 лв., осигурени по бюджета на областната администрация.\r\nПравителството даде съгласието си „Български пощи“ ЕАД да продаде чрез търг с тайно наддаване имоти с отпаднала необходимост за дружеството, чиято поддръжка е свързана с неоправдани разходи. Това са части от масивни и полумасивни постройки в гр. Дунавци, община Видин, с. Кортен, община Нова Загора, с. Горно Александрово, община Сливен, и с. Бежаново, община Ловеч. Помещенията са с обща площ около 270 кв. м.", "date": "2018.04.11", "title": "Правителството се разпореди с държавни имоти"}
{"url": "http://www.focus-news.net/news/2018/04/11/2509884/predsedatelyat-na-narodnoto-sabranie-tsveta-karayancheva-i-narodni-predstaviteli-shte-uchastvat-v-tarzhestvenoto-otbelyazvane-na-praznika-na-grad-sandanski.html", "text": "Председателят на Народното събрание Цвета Караянчева и народни представители ще участват на 12 април 2018 г. в тържественото отбелязване на празника на град Сандански. В 19.30 часа председателят на парламента ще приеме рапорта на командващия тържествената заря-проверка и ще поздрави представителните роти на благоевградския гарнизон. Това съобщиха от пресцентъра на Народното събрание. Цвета Караянчева ще произнесе слово по повод празника на града. \r\nПразникът на град Сандански традиционно се отбелязва на първия четвъртък след Великден. Честването, което е под патронажа на председателя на парламента, ще започне с тържествена литургия в манастир „Св. Св. Козма и Дамян“.", "date": "2018.04.11", "title": "Председателят на Народното събрание Цвета Караянчева и народни представители ще участват в тържественото отбелязване на празника на град Сандански"}
{"url": "http://www.focus-news.net/news/2018/04/11/2509883/blagoevgrad-dalgo-ochakvaniyat-monospektakal-chamkoriya-izliza-na-blagoevgradska-stsena.html", "text": "„Чамкория“ излиза на благоевградската сцена. Спектакълът ще бъде представен на 13 април (петък) от 19.00 часа в зала „Яворов“. Това съобщиха от пресцентъра на Община Благоевград. Актьорът Захари Бахаров влиза в образа на един тарикат от „Банишора” от 20-те години на миналия век. Той е герой от романа „Чамкория” на писателя Милен Русков. Захари Бахаров, заедно с режисьора Явор Гърдев, адаптират книгата към сценарий за пиеса – моноспектакъл.  Под бронята на образа на шофьор на омнибус един обикновен човек – бае Славе, разказва как стоят нещата в тоя свят, в тая страна, в собствения си живот в едно историческо време и събития. Жителите и гостите на Благоевград ще видят едно вълнуващо и съдбоносно пътешествие, което ще ги отведе във времето до 1928-ма година. По пътя от София до Чамкория, зрителите ще бъдат преведени с помощта на духовития герой на Захари Бахаров. Спектакълът не е подходящ за лица под 16 години.", "date": "2018.04.11", "title": "Благоевград: Дълго очакваният моноспектакъл „Чамкория“ излиза на благоевградска сцена"}
{"url": "http://www.focus-news.net/news/2018/04/11/2509870/tass-vanshniyat-ministar-na-turtsiya-smyata-che-afrin-ne-tryabva-da-se-predava-pod-kontrola-na-damask.html", "text": "Турският външен министър Мевлют Чавушоглу отхвърли възможността да предаде град Африн под контрола на сирийското правителство, предава ТАСС.\r\n„Африн не трябва да се предава под контрол на сирийския режим. В страната ситуацията е объркана: воюващите помежду си днес групи, утре ще си предават оръжие. В такъв безпорядък не трябва да се говори, че нещо некому трябва да се предава“, отбеляза министърът.\r\nПо този начин той коментира скорошното заявление на руския си колега Сергей Лавров, изразил надежда, че Турция ще върне на сирийското правителство контрола над Африн. Чавушоглу във връзка с това отбеляза, че „вероятно Лавров е отговорил на някой зададен му въпрос“ и че контекстът на заявлението трябва да се уточни.\r\nОтносно ситуацията около предполагаемото нападение с химическо оръжие в Сирия турският министър заяви, че „режимът не използва химическо оръжие за първи път“. „Със своите бомби той уби вече около милион души. Време е да пристъпим към политическия процес на разрешаване на конфликта, а режимът на Асад трябва да си ходи“, съобщи Мевлют Чавушоглу.  Виктор Турмаков", "date": "2018.04.11", "title": "ТАСС: Външният министър на Турция смята, че Африн не трябва да се предава под контрола на Дамаск"}
{"url": "http://www.focus-news.net/news/2018/04/11/2509882/3d-model-na-kosmicheski-grad-shte-bade-pokazan-za-parvi-pat-po-vreme-na-kompaniya-na-godinata-uspehat-na-fokus.html", "text": "На 19 април 2018 г. в хотел Маринела учениците от математическата гимназия „Д-р Петър Берон” - Иво Песев и Александър Георгиев ще представят за първи път 3D модел на проекта за Космически град „Син космос”. Това ще се случи по време на четвъртото издание на „Компания на годината – Успехът на фокус” – целодневно бизнес събитие, организирано от сп. Bulgaria Business Review, сп. Business Lady и Business Lady Club, съобщиха от сп. Business Lady. Инициативата се провежда под патронажа на Валери Симеонов - вицепремиер по икономическата и демографската политика на Р България, с участието на Министъра на икономиката - Емил Караниколов и Министъра на труда и социлната политика - Бисер Петков.\r\nС проекта „Син космос” учениците от варненските математически гимназии спечелиха 3-та награда на Международния конкурс на НАСА. Освен, че ще представят проекта, те ще покажат и 3D макет на Космическия град. Иво и Александър ще споделят за мечтаните професии и какво е най-ценното качество, което трябва да притежава техният бъдещ работодател. Проектът Космически град „Син Космос” ще бъде представен на Икономическия форум със съдействието на SAP.\r\nРегистрация за събитието можете да направите на сайта на инициативата www.companyoftheyear.eu, където можете да намерите и актуална информация за панелите, лекторите и темите, по които ще се дискутира. В момента текат ранни записвания, които ще бъдат активни до 12 април, четвъртък. В рамките на този срок можете да запазите вашето място за икономическия форум и гала вечерята за награждаване на компаниите на преференциални цени. \r\nМинистърът на икономиката Емил Караниколов и министърът на труда и социлната политика Бисер Петков ще начертаят пред бизнеса текущото състояние и динамиката на основните показатели за страната, мерки за развитие на икономиката в условията на кадрова криза, какво е мястото на образованието в професионалната реализация на човешкия ресурс и кои са задължителните промени за адекватната образователна роля в този процес.\r\nПредседателят на Комисията за защита на личните данни Венцислав Караджов ще вземе участие като лектор в Икономическия форум, на тема „Общ регламент за защита на личните данни”, в която ще начертаете същността на регламента, стъпки за приложение, рефлектиране върху бизнеса, санкции и ще отговори на въпроси от публиката. Новата правна рамка на ЕС за защита на личните данни, която ще се прилага от 25 май 2018 г., запазва редица основополагащи принципи и понятия от съществуващата към момента нормативна уредба, но в същото време въвежда по-високи стандарти за защита на данните, разширени права на физическите лица и нови задължения на администраторите на лични данни.\r\nСред лекторите ще бъде още проф. дтн инж. Николай Вълканов, председател на Съвета на Директорите на „Минстрой Холдинг” АД, който ще вземе участие на тема „Условия за бизнес в България и осигуряване на човешки ресурси”, както и Севдалина Василева, член на УС и изпълнителен директор на Първа Инвестиционна Банка, която ще коментира „Ролята на жените в условията на глобализация и цифровизация”. Своя опит и успешни бизнес практики ще споделят още Георги Руков - Директор Бизнес Развитие на Кредисимо АД и Ростислава Павлова - изпълнителен директор на „Пуратос България”, която ще разкрие „Грижата за служителите като ключов фактор за устойчиво развитие”. За връзката между образование и квалифицирани кадри за бизнеса ще говорят д.ик.н. Янка Такева - председател на Съюза на Българските Учители, Детелина Смилкова - председател на Българска асоциация за управление на хора, както и доц. д-р Наталия Футекова, основател на ERP Academy.\r\nНа форума е предвидено специално време за практически уъркшопове, неформално общуване и размяна на контакти. Основните цели на форума са да споделим добрите бизнес практики, да акцентираме върху иновативни и актуални модели за управление на бизнеса и да поощрим предприемачеството.\r\nФорумът, който ще се проведе от 9:30 часа сутринта на 19 април, е разделен на три основни панела:\r\n- Икономика на хората;\r\n- Изграждане и утвърждаване на работодателска марка /Employer branding/; \r\n- Цифрова икономика и умения на бъдещето.\r\nПо време на вечерната официална церемония за четвърта поредна година ще бъдат връчени отличия на компании и институции, положили адекватни усилия за своето развитие и просперитет в различни категории, сред които: Финансов сектор, FinTech, Индустрия, Медии, Застраховане, Образование, Строителство и архитектура, Здравеопазване, Високи технологии, Работодателска марка, Корпоративен работодател и други. \r\nНаградите се връчват за заслуги, свързани с: развитие на човешкия капитал; непрекъснато повишаване на качеството на предлагания продукт/услуга; ефективност и прозрачност; конкурентоспособност и иновации; клиентски подход; успешен бизнес модел; ноу-хау; добро пазарно позициониране; устойчиво развитие и други. \r\nМедийни партньори на тазгодишното издание са: телевизия България он ер, радио Витоша, Радио Фокус, Информационна агенция Фокус, информационна агенция Кросс, интернет порталите Mail.BG, Radar.BG, b2bmedia, Manifesto.BG, Flashnews.bg.\r\nПовече информация за събитието ще намерите е публикувана в интернет на адрес: www.companyoftheyear.eu.", "date": "2018.04.11", "title": "3D модел на космически град ще бъде показан за първи път по време на „Компания на годината – Успехът на фокус”"}
{"url": "http://www.focus-news.net/news/2018/04/11/2509879/okrazhniyat-sad-v-dobrich-osvobodi-ot-aresta-zhelyaz-andreev-i-mu-nalozhi-myarka-za-neotklonenie-podpiska.html", "text": "Окръжният съд в Добрич освободи от ареста Желяз Андреев и му наложи мярка за неотклонение \"подписка\" със срок на изпълнение 60 дни, предаде кореспондентът на Радио „Фокус” – Варна. Съдът мотивира решението си с това, че има ниска степен обвиняемият да се укрие, тъй като е с постоянен трудов договор, не е бил осъждан и лично се е явил, след като е бил призован да свидетелства. На излизане от съдебната зала пред журналисти Желяз Андреев каза единствено, че е удовлетворен от решението на съда и не пожела да коментира нищо друго. \r\nЖулиета НИКОЛОВА", "date": "2018.04.11", "title": "Окръжният съд в Добрич освободи от ареста Желяз Андреев и му наложи мярка за неотклонение \"подписка\""}
{"url": "http://www.focus-news.net/news/2018/04/11/2509886/dobrich-39-godishen-mazh-e-postradal-pri-sbivane-v-grad-tervel.html", "text": "На 10 април, около 12:05 часа е получено съобщение за възникнал скандал по ул. „Черни връх” в град Тервел между 56-годишния Р. Д. от град Тервел и Я. Я. (39 г.) от с. Мировци, обл. Шумен. Това съобщиха от ОДМВР-Добрич. Скандала прераства в сбиване, вследствие на инцидента Я. Я. получава средна телесна повреда с избити 6 зъба. Извършителя на деянието Р. Д. е задържан за 24 часа. По случая е образувано досъдебно производство.", "date": "2018.04.11", "title": "Добрич: 39-годишен мъж е пострадал при сбиване в град Тервел"}
{"url": "http://www.focus-news.net/news/2018/04/11/2509889/grazhdani-na-es-shte-poluchavat-konsulska-zakrila-ot-balgarskite-misii-v-treti-strani.html", "text": "Гражданите на Европейския съюз, намиращи се в държави извън Съюза, ще могат да се обръщат за закрила към българското посолство или консулство, ако в съответната страна няма представителство на собствената им държава. Те ще се ползват със същите права, с каквито са и българските граждани. Това предвижда прието постановление на Министерския съвет за предоставяне на консулска закрила и участие в мерките за координация и сътрудничество за улесняване на консулската закрила на непредставени граждани на Европейския съюз в трети държави от задграничните представителства на България. Това съобщиха от правителствената информационна служба.\r\nСлучаите на консулска закрила включват арестуване или задържане, когато лицето е жертва на престъпление, при тежка злополука или тежко заболяване, смърт, помощ и репатриране при извънредна ситуация, нужда от временни документи за пътуване и др.\r\nВ случаите, когато на непредставените граждани на Европейския съюз е оказана от страна на България консулска закрила, свързана с предоставяне на финансова помощ, от тях ще се изисква да поемат задължение да възстановят единствено онези разходи, които при същите условия би трябвало да бъдат поети от гражданите на държавата ни. Така направените разходи за консулска закрила от страната ни подлежат на възстановяване от държавата-членка, чийто гражданин е потърсил нашето дипломатическо или консулско представителство.\r\nПо същия начин българските граждани, които са получили консулска закрила от държава-членка, са длъжни да възстановят Министерството на външните работи на България равностойността на направените разходи за консулска закрила в качеството им на непредставени граждани на Европейския съюз.", "date": "2018.04.11", "title": "Граждани на ЕС ще получават консулска закрила от българските мисии в трети страни"}
{"url": "http://www.focus-news.net/news/2018/04/11/2509887/odobreni-sa-rezultatite-ot-zasedaniya-na-saveta-na-es.html", "text": "Правителството одобри резултатите от проведени заседания на Съвета на Европейския съюз. Това съобщиха от правителствената информационна служба.\r\nМинистрите на вътрешните работи заседаваха на 8 март в Брюксел. На срещата им основните дискусии бяха свързани със сътрудничеството между мисиите и операциите по линия на Общата политика за сигурност и отбрана и агенциите на ЕС в областта на правосъдието и вътрешните работи. Обсъдено беше прилагането на директивата относно резервационните данни на пътниците, сътрудничеството със Западните Балкани в областта на вътрешната сигурност и борбата с тероризма, актуалното състояние на миграцията и др.\r\nНеформалното заседание на министрите на културата се проведе на 28 февруари в София. На него бяха обменени мнения по темите за утвърждаването на чувството за принадлежност към ЕС чрез културата и взаимодействието с други сектори, както и за пътищата за мобилизиране на потенциала и енергията на младите хора в опазването и развитието на европейските ценности. Министрите на държавите-членки се обединиха около посланията за по-широк достъп до култура, насърчаване на междукултурния диалог, мобилността на творците, необходимостта от по-сериозно публично финансиране и засилване на програмата „Творческа Европа“.\r\nСъветът „Общи въпроси“ заседава в Брюксел на 20 март. С участието на всички държави-членки беше постигнато съгласие за консултации с Европейския парламент по проекта за предложение за следващите избори за членове на парламента и беше подготвено заседанието на Европейския съвет на 22 март, фокусирано главно върху работните места, растежа и конкурентоспособността. Във формата по чл. 50 от ДЕС беше направен преглед на актуалното състояние на преговорите по излизане на Обединеното кралство от Съюза и бяха обсъдени Насоки на Европейския съвет по тях.", "date": "2018.04.11", "title": "Одобрени са резултатите от заседания на Съвета на ЕС"}
{"url": "http://www.focus-news.net/news/2018/04/11/2509891/pazardzhik-vremenno-e-ogranicheno-dvizhenieto-v-izprevarvashtata-lenta-pri-km-85-na-am-trakiya-v-posoka-burgas-poradi-remont-na-ogranichitelna-sistema.html", "text": "Временно е ограничено движението в изпреварващата лента  при км 85 на АМ \"Тракия\", в посока Бургас, поради ремонт на ограничителна система. Това съобщиха от пресцентъра на Агенция \"Пътна инфраструктура\" (АПИ). Трафикът се осъществява в активната лента. Шофьорите трябва да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.04.11", "title": "Пазарджик: Временно е ограничено движението в изпреварващата лента  при км 85 на АМ \"Тракия\", в посока Бургас, поради ремонт на ограничителна система"}
{"url": "http://www.focus-news.net/news/2018/04/11/2509885/mkd-makedoniya-v-sarbiya-se-e-razbil-voenen-samolet-edin-pilot-e-zaginal-vtoriyat-e-v-kritichno-sastoyanie.html", "text": "Сръбски военен самолет се е разбил в Северозападна Сърбия край село Ковачица. Единият пилот е загинал, а вторият е в критично състояние, предава македонската медия  „МКД“.\r\nИнцидентът се е случил в 9:30 часа сутринта. И двамата пилоти са се опитали да се катапултират. Според неофициални данни се е разбил югославски щурмови самолет Г-4 „Супер Галеб“. Виктор Турмаков", "date": "2018.04.11", "title": "„МКД“ (Македония): В Сърбия се е разбил военен самолет – един пилот е загинал, вторият е в критично състояние"}
{"url": "http://www.focus-news.net/news/2018/04/11/2509888/pravitelstvoto-odobri-pozitsii-na-balgariya-za-zasedaniya-na-saveta-na-es.html", "text": "Правителството прие позицията на България за заседанието на Съвета на Европейския съюз по земеделие и рибарство, което ще се проведе на 16 април в Люксембург. Това съобщиха от правителствената информационна служба.\r\nНа него се очаква Председателството и Европейската комисия да представят информация за постигнатия напредък по изпълнението на Заключенията на Съвета от юни 2016 г. относно загубите на храни и хранителни отпадъци, а министрите ще имат възможността да обменят мнения по темата. Предвижда се също Комисията да представи предложението за директива относно нелоялните търговски практики във веригата за доставки на храни, както и предложението за регламент за създаване на многогодишен план за рибните запаси в западните води на ЕС.\r\nПравителството одобри и позицията на България за неформалното заседание на министрите на заетостта и социалната политика на 17 и 18 април в София, което ще се ръководи от българския министър на труда и социалната политика.\r\nДебатите ще бъдат съсредоточени върху приложението на принципите в Европейския стълб за социални права за повишаване на уменията и знанията на работната сила и осигуряване на равни възможности за реализиране на пазара на труда. По време на първата пленарна сесия министрите ще обменят опит и ще обсъдят мерки за насърчаване на обучението и ученето през целия живот. България ще представи своята политика по отношение на подобряване достъпа до пазара на труда за всички групи в неравностойно положение – младежи, хора в предпенсионна възраст, дългосрочно безработни. Ще бъдат обсъдени и действия за насърчаване на социалния диалог при прилагането на принципите на Европейския стълб за социални права и за осигуряване на справедливо заплащане на труда. Министрите ще обсъдят и напредъка на държавите членки при изпълнението на Гаранцията за младежта и интегрирането на трайно безработните на пазара на труда.\r\nЗаместник-министър председателят Томислав Дончев ще председателства заседанието на Съвета по общи въпроси, формат „Кохезионна политика“, което ще се проведе на 12 април в Люксембург. В рамките на Съвета държавите-членки ще имат възможност да се обединят около общи решения по отворените въпроси за новата Кохезионна политика. Това е последният официален формат, в който държавите-членки ще имат възможност да споделят своята визия за бъдещето на Кохезионната политика в следващия програмен период, преди Европейската комисия да е представила първото си предложение за Многогодишната финансова рамка на ЕС след 2020 г.\r\nСъвет „Общи въпроси“ ще заседава на 17 април в Люксембург. Очаква се министрите да приемат измененията в Акта за избиране на членове на Европейския парламент, които следва да бъдат транспонирани в националните законодателства преди изборите през 2019 г. Комисията ще представи пакета доклади по страни, участващи в процеса на разширяване на ЕС и процеса за стабилизиране и асоцииране. Съветът ще продължи и дискусията по въпроса за върховенството на закона и Полша, като ще бъдат изслушани предложенията на страната за изменения в законодателството и мнението на Комисията по тях.", "date": "2018.04.11", "title": "Правителството одобри позиции на България за заседания на Съвета на ЕС"}
{"url": "http://www.focus-news.net/news/2018/04/11/2509892/reglamentirat-se-dopalnitelni-pensionni-prava-za-rabotnitsi-ot-es.html", "text": "Правителството одобри промени в Кодекса за социално осигуряване, с които се въвеждат изискванията на евродирективата за минималните изисквания за повишаване на мобилността на работниците между държавите-членки на ЕС чрез подобряване на придобиването и запазването на допълнителни пенсионни права. Това съобщиха от правителствената информационна служба.\r\nСъгласно измененията работодателите, които осигуряват работниците и служителите си в доброволен пенсионен или доброволен професионален пенсионен фонд, ще трябва да започнат да осигуряват по същия начин и новопостъпили работници или служители до шест месеца, след като са ги наели. Същите права ще имат и работниците и служителите, с които е сключен договор за възлагане на управление и контрол.\r\nВ съответствие с изискванията на директивата са предвидени и промени, насочени към предоставяне на осигурените лица и техните наследници на необходимата информация относно придобиването на пенсионни права и третирането на техните средства.", "date": "2018.04.11", "title": "Регламентират се допълнителни пенсионни права за работници от ЕС"}
{"url": "http://www.focus-news.net/news/2018/04/11/2509893/dimitar-margaritov-kzp-reglamentat-za-zabrana-na-geo-blokiraneto-ne-postavya-ogranicheniya-za-vida-na-stokite-i-uslugite-v-onlayn-targoviyata.html", "text": "Новият регламент за гео-блокирането не поставя ограничение по отношение вида на стоките, които можете да изберете да си купите през чуждестранен сайт от друга страна-членка на Европейския съюз. Новите правила за преносимост на цифрови услуги при краткосрочно пътуване в Съюза като абонаменти за филми, книги, музика, които произтичат от друг, вече действащ регламент, обаче поставят известни ограничения, свързани преди всичко с безплатното онлайн съдържание и предоставяното от обществени медии. Тези оператори биха могли да избират дали да въведат новия режим на регламента или да останат на стария режим. Но трябва да оповестят решението си, за да са наясно потребителите с условията на ползване. Това коментира председателят на Комисията за защита на потребителите (КЗП) Димитър Маргаритов в „Преди обед” по bTV, съобщиха от пресцентъра на КЗП. \r\nПредседателят на КЗП бе категоричен, че би било нелоялна практика, ако търговците не спазват изискванията на регламентите, тъй като те имат пряко действие и са със силата на закон. Той поясни, че специално за гео-блокирането тече гратисен период и новите правила ще започнат да се прилагат от началото на месец декември. \r\nМаргаритов цитира данни от проучвания на европейските институции, съгласно които над 60% от онлайн търговците в Съюза са практикували по един или друг начин гео-блокиране. От друга страна, около 15% от европейските потребители редовно пазаруват трансгранично. „Т.е. това е един малък процент, което отново би могло да се каже, че е свързано с определени затруднения, които потребителите са имали, когато са се насочвали да пазаруват от сайтове от друга държава – били са пренасочвани или им е бил отказван изобщо достъпът до сключване на сделка”, обясни председателят на КЗП. \r\nПри въпрос на водещия защо някои търговци блокират сови потенциални клиенти Маргаритов изрази предположение, че тази практика съществува в резултат на пазарни стратегии, свързани с по-голямата сложност за търговците да селектират, групират и доставят до по-далечни дестинации избраните от клиентите им стоки. „Нещо като потребители А група и потребители Б група. Но това се проектира в доста други теми. Хубаво е, че специално на потребителска тематика Европейската комисия взе адекватни мерки”, коментира председателят на КЗП и допълни, че отпадането на блокирането на географски принцип е една от тях. Той припомни премахнатите в средата на миналата година такси за роуминг, отпадналото от началото на този месец ограничаване при пътуване в ЕС на достъпа до онлайн съдържание, както и края на таксите при плащане с банкови карти.   \r\nМаргаритов предупреди и за опасностите, свързани с отпадането на виртуалните граници. „Има повече възможности за потребителите, по-голям избор при съпоставка. Но също и рискове от нелоялни практики и измами. По думите му Комисията е попадала на случаи с „мними търговци”, чието окончание в адреса навежда на мисълта, че са с европейски произход. „Всъщност те са ситуирани някъде, незнайно къде, с единствената цел на принципа на робота да анонсират много атрактивни оферти, да съберат авансово някакви суми и след това да потънат, без да доставят нищо”, разказа Маргаритов. Той посочи, че всеки електронен магазин трябва да съдържа определена информация – данни за търговеца, координати за директна връзка, че имате право на връщане на покупката в 14-дневен срок и информация за органите за алтернативно решаване на потребителски спорове в едно извънсъдебно производство. \r\nЗаради настъпващите промени на дигиталния пазар и необходимостта от създаване на инструменти за по-надеждна защита правата на потребителите на националните контролни органи ще бъдат дадени повече правомощия. „Ще има възможност за по-силен контрол, включително и за премахване на електронно съдържание, което не отговаря на изискванията на новите правила и продължава да държи потребителите в ограничителен режим”, завърши Маргаритов.", "date": "2018.04.11", "title": "Димитър Маргаритов, КЗП: Регламентът за забрана на гео-блокирането не поставя ограничения за вида на стоките и услугите в онлайн търговията"}
{"url": "http://www.focus-news.net/news/2018/04/11/2509890/tass-zaginalite-pri-samoletnata-katastrofa-v-alzhir-sa-181-dushi.html", "text": "Жертвите на катастрофата на военно-транспортния самолет Ил-76ТД в Алжир са 181 души. Това е съобщшено от управлението на гражданската отбрана на Алжир, предава ТАСС.\r\nСред загиналите има 26 членове на подкрепяния от Алжир „Фронт Полисарио“, борещ се за независимостта на Западна Сахара, смятана от Мароко за част от неговата територия.\r\nСамолетът на въоръжените сили на Алжир е следвал маршрута Буфарик-Тиндуф-Бешар и е паднал минути след излитането си от военното летище в Буфарик, разположено та 50 км. южно от столицата Алжир. След падането си в нива самолетът се подпалва.\r\nМинистерството на отбраната на Алжир потвърди катастрофата. Създадена е разследваща комисия. Виктор Турмаков", "date": "2018.04.11", "title": "ТАСС: Загиналите при самолетната катастрофа в Алжир са 181 души"}
{"url": "http://www.focus-news.net/news/2018/04/11/2509897/hurriyet-v-uchilishtata-v-turtsiya-shte-imat-vazmozhnostta-da-izuchavat-i-balgarski-ezik.html", "text": "Според указ, публикуван в турския Държавен вестник българският език ще може да бъде преподаван в училищата на Турция, пише   Hurriyet.\r\nСпоред правителствения указ българският език ще може да се учи като избираем предмет в държавните и частни образователни институции на Турция. В страната английският език е задължителен за учениците между седем и 18-годишна възраст.\r\nОбщо 40 различни езика, сред които арабски, грузински, фарси и гръцки се говорят в Турция, според данни от лингвистки научни изследвания.  Виктор Турмаков", "date": "2018.04.11", "title": "Hurriyet: В училищата в Турция ще имат възможността да изучават и български език"}
{"url": "http://www.focus-news.net/news/2018/04/11/2509896/predlozheni-sa-promeni-v-zakona-za-zashtita-ot-vrednoto-vazdeystvie-na-himichnite-veshtestva-i-smesi.html", "text": "Правителството предлага на Народното събрание да одобри промени в Закона за защита от вредното въздействие на химичните вещества и смеси. С проектозакона се въвежда националната процедура за освобождаване от задължения по Регламент (ЕО) №1907/2006 относно регистрацията, оценката, разрешаването и ограничаването на химикали, когато това е необходимо в интерес на отбраната. Това съобщиха от правителствената информационна служба.\r\nВъвеждането на процедурата е предвидено в регламента и е съобразено с Кодекса на Европейската агенция по отбрана за изключенията по регламента, свързани с отбраната.\r\nЦелта на процедурата е да се предотврати негативният ефект върху сектора отбрана от директното прилагане на регламента, като едновременно с това се въведат механизми за защита на човешкото здраве и околната среда. Освобождаването от задължения не засяга правното действие на разпоредбите, регламентиращи информационния лист за безопасност.\r\nЗаконопроектът определя разрешението за освобождаване от изисквания на регламента да се издава от Междуведомствения съвет по отбранителна индустрия и сигурност на доставките, както и да се създаде и поддържа регистър на издадените разрешения. Редът, условията и сроковете за издаване на разрешенията, изискванията за предотвратяване или ограничаване на вредното въздействие върху човешкото здраве и околната среда, както и другата необходима информация ще бъдат регламентирани в наредба на Министерския съвет. Предвидена е и административно-наказателна отговорност за неспазване на задълженията по издадено разрешение.", "date": "2018.04.11", "title": "Предложени са промени в Закона за защита от вредното въздействие на химичните вещества и смеси"}
{"url": "http://www.focus-news.net/news/2018/04/11/2509898/blagoevgrad-primata-na-balgarskata-estrada-lili-ivanova-shte-pee-za-svoite-pochitateli-v-grada.html", "text": "Любимата певица на България Лили Иванова отново ще пее в Благоевград. Концертът ще бъде на 16 април (понеделник)  от 20:00 часа в зала \"Скаптопара\", съобщават от пресцентъра на Община Благоевград. Отново благоевградчани могат да чуят вечни хитове, както нови изпълнения на легендарната певица. \r\nНа сцената тя ще излезе с музикантите Ангел Дюлгеров, Огнян Енев, Веселин Веселинов – Еко, Орлин Цветанов и Росен Ватев, както и с трите дами от вокално трио ЛаТиДа.\r\nТурнето ѝ е под мотото \"За пълноценни мигове с музиката\" и обхваща общо осем града, като започна тазгодишното си турне в страната от Пловдив.  \r\nБилети за концерта на българската прима Лили Иванова може да намерите в мрежата на Ивентим.бг.", "date": "2018.04.11", "title": "Благоевград: Примата на българската естрада Лили Иванова ще пее за своите почитатели в града"}
{"url": "http://www.focus-news.net/news/2018/04/11/2509894/ministar-temenuzhka-petkova-vsyako-reshenie-za-prehoda-kam-chista-energiya-tryabva-da-se-vzima-sled-seriozen-analiz-da-garantira-konkurentosposobnost-i-ustoychivost-na-industriyata.html", "text": "Всяко решение, свързано с прехода към чиста енергия, трябва да взимаме заедно, на база на сериозен анализ. Да го взимаме по начин, който да гарантира конкурентоспособността и устойчивостта на индустрията. Това каза министърът на енергетиката Теменужка Петкова на откриването на конференцията „Чиста енергия и индустриална конкурентоспособност за устойчиво развитие – Кохезия, конкурентоспособност и сигурност на доставките“, предаде репортер на Агенция „Фокус“. „Инвестициите в зелена енергия, в енергийна ефективност смело можем да кажем, че ще доведат до това да бъдат намалени и редуцирани разходите на големите индустриални потребители. Това е сериозна възможност да бъдат създадени работни места, да диверсифицираме източниците на енергийни ресурси“, заяви тя. „Това, което стои като предизвикателство в нашето първо Председателство на Съвета на ЕС, е свързано с това да запазим темпът на дискусиите и да можем да доведем до успешен край триалозите“, посочи Теменужка Петкова. „Екипът на министерството е изключително мотивиран, работим целенасочено за постигане на максимален успех и напредък по всяко едно от досиетата“, изтъкна тя. \r\nФорумът е организиран от Българската федерация на индустриалните енергийни консуматори (БФИЕК) със съдействието на Министерство на енергетиката. Той е част от програмата на българското председателство на Съвета на ЕС.\r\nБиляна ИВАНОВА", "date": "2018.04.11", "title": "Министър Теменужка Петкова: Всяко решение за прехода към чиста енергия трябва да се взима след сериозен анализ, да гарантира конкурентоспособност и устойчивост на индустрията"}
{"url": "http://www.focus-news.net/news/2018/04/11/2509895/api-za-ulesnenie-na-trafika-prouchvatelno-proektantskite-raboti-v-tunel-kriviya-na-pat-i-1-prez-kresnenskoto-defile-shte-se-izvarshvat-prez-noshtta.html", "text": "За да не се затруднява интензивният трафик през Кресненското дефиле, за безопасността на движение на шофьорите и на работещите екипи, проучвателно-проектантските работи в тунел „Кривия“ при 388-ми километър на път I-1 /Е 79/ София - Кулата ще се извършват през нощта - от 22 ч. до 5 ч. сутринта. Това съобщиха от пресцентъра на Агенция \"Пътна инфраструктура\" (АПИ).\r\nОчаква се предвидените проучвателни дейности да завършат до края на седмицата. Те са част от предстоящия ремонт на тунела, с дължина 343 м. Той ще включва нова отводнителна система, хидроизолация, нова светофарна уредба и енергоефективно осветление и други системи, повишаващи безопасността на движение. Срокът за изпълнение на проучвателните работи е 120 дни, а на ремонта - 300 дни.\r\nИзпълнител на проучвателните и на ремонтните работи е ДЗЗД „Геопът – Тунел Кривия“, в което са: „Геострой“ АД и „Пътстрой-92“ АД. Стойността на договора е 3 212 721,60 лв с ДДС. Строителният надзор се осъществява от „Пътконсулт 2000“ ЕООД. Техният договор е на стойност 54 720 лв. с ДДС. Проектът се финансира от бюджета на Агенция „Пътна инфраструктура“.", "date": "2018.04.11", "title": "АПИ: За улеснение на трафика проучвателно-проектантските работи в тунел „Кривия“ на път I-1 през Кресненското дефиле ще се извършват през нощта"}
{"url": "http://www.focus-news.net/news/2018/04/11/2509899/ruse-2000-litra-dizelovo-gorivo-bez-dokumenti-sa-zadarzhani-ot-sluzhiteli-na-mitnitsa-ruse.html", "text": "Инспектори от отдел \"Митническо разузнаване и разследване\" на Митница \"Русе\" задържаха над 2000 литра дизелово гориво без документи, намиращо се в частните стопанства на двама жители на село Цар Самуил, Силистренско. Това съобщиха от пресцентъра на Агенция \"Митници\".\r\nПроверките са извършени на 3 и 5 април 2018 година. В обекти, стопанисвани от двама различни мъже в село Цар Самуил, митническите инспектори са открили PVC-контейнери с вместимост 1000 литра. Всеки от тях е бил пълен до горе с дизелово гориво. В първия случай измереното съдържание на контейнера е 1032 литра, а във втория - 995 литра.  Собствениците на обектите не са представили пред митническите служители документи за произход на горивото, както и за  плащане, начисляване или обезпечаване на дължимия за стоката акциз.\r\nНелегалните енергийни продукти са иззети и проби от тях са изпратени за лабораторен анализ. По случаите са образувани административнонаказателни производства.  Предвидената от закона санкция е в размер на удвоения дължим акциз за откритото количество, но не по-малко от 1000 лева.  В първият случая размерът на санкцията е равен на 1333,34 лв, а във втория - 1285,54 лева.", "date": "2018.04.11", "title": "Русе:  2000 литра дизелово гориво без документи са задържани от служители на Митница \"Русе\""}
{"url": "http://www.focus-news.net/news/2018/04/11/2509869/georgi-gyokov-bsp-horata-s-uvrezhdaniya-protestirat-spravedlivo-zashtoto-upravlyavashtite-otnemat-pravata-im.html", "text": "Хората с увреждания протестират справедливо, защото с реформата си, управляващите отнемат правата им. Техните предложения са в полза за бюджета на държавата, но не и за хората. Това каза народният представител от ПГ на „БСП за България” Георги Гьоков по време на националния протест на хората с увреждания, съобщиха от пресцентъра на БСП. Той заяви, че със своята политика правителството действа така, че всички системи са насочени към финансите на държавата, а хората с увреждания са поставени на заден план. Народният представител добави, че предложението на управляващите се опитва да реши част от проблемите на хората с увреждания, но трудовата експертиза едва ли е най-големият от тях. „След тази експертиза, хубава или лоша, няма адекватно отношение от страна на работодателите към хората с увреждания”, каза още Гьоков. Той бе категоричен, че временното оттегляне на предложението е типично за Борисов, защото той действа така винаги, когато хората протестират, а след това отново връща предложенията в дневния ред. „Това предложение бе показано още по времето на втория кабинет на Борисов, обсъждано е в много организации на хората с увреждания и те категорично заявиха, че не приемат реформата. Ние, народните представители от БСП, сме тук, за да подкрепим исканията на тези хора, а не да яхваме протеста им”, заяви още народният представител. Георги Гьоков припомни, че БСП отдавна работи по въпроса с решаването на трудовата експертиза за хората с увреждания и социалистите са почти на финала на своите предложения. Те, обаче, трябва да минат през сериозно обществено обсъждане с представителите на организациите на хората с увреждания, за да бъдат съобразени с всички техни искания.", "date": "2018.04.11", "title": "Георги Гьоков, БСП: Хората с увреждания протестират справедливо, защото управляващите отнемат правата им"}
{"url": "http://www.focus-news.net/news/2018/04/11/2509900/korneliya-ninova-bsp-chez-iskat-uvelichenie-na-tsenata-na-toka-shte-plati-li-narodat-tazi-dalavera-na-upravlyavashtite.html", "text": "Стои ли правителството зад продажбата на ЧЕЗ България на Гинка Върбакова и народът ли ще плати сметката на задкулисието?, пише лидерът на БСП Корнелия Нинова в социалната мрежа \"Фейсбук\" и публикува отговор на председателя на КЕВР Иван Иванов на нейно писмо с питане какво увеличение на цената на тока за бита е поискано от \"ЧЕЗ разпределение България\" и \"ЧЕЗ Електро България\" от 1 юли 2018. \"Обръщам внимание, че искането е от 30 март 2018 г. и досега е крито. Другите енергоразпределителни дружества обявиха официално исканията си. На многократните ни въпроси за ЧЕЗ бяха давани мъгляви отговори и бяхме обвинявани в лъжа, че ще има увеличение на цената на тока за хората. Ето я истината: ЧЕЗ иска увеличение с 51% на нощната тарифа, с 35% на цената за достъп, с 34% на цената за пренос, с 5% на дневната тарифа. За сравнение: ЕВН са поискали увеличение на нощната с 5.4% , на дневната с 6,9%. \"Енерго про\" са поискали средно увеличение с 5.5%. Едните с 5%, ЧЕЗ с 51%. Защо ли? Ще плати ли народът и тази далавера на управляващите?\", пише още Корнелия Нинова.", "date": "2018.04.11", "title": "Корнелия Нинова, БСП: ЧЕЗ искат увеличение на цената на тока - ще плати ли народът тази далавера на управляващите"}
{"url": "http://www.focus-news.net/news/2018/04/11/2509903/barbados-today-politsiyata-v-barbados-e-arestuvala-balgarski-grazhdanin-izdirvan-v-sasedna-antigua-i-barbuda.html", "text": "Полицията в карибската островна държава Барбадос е арестувала 39-годишен български гражданин, който е бил издирван от властите на съседната островна държава Антигуа и Барбуда, пише   Barbados Today.\r\nМартин Даченски е арестуван на борда на туристически кораб, пристигнал в Барбадос. Той е бил пуснат под гаранция в Антигуа и Барбуда, след като през декември 2017 г. е задържан от местните власти за фалшифициране на банкови карти. Той е избягал от Антигуа и е обиколил карибските държави Гваделупа и Санта Лучия преди да се запъти към Барбадос.\r\nНай-вероятно Даченски ще бъде екстрадиран обратно в Антигуа и Барбуда.  Виктор Турмаков", "date": "2018.04.11", "title": "Barbados Today: Полицията в Барбадос е арестувала български гражданин издирван в съседна Антигуа и Барбуда"}
{"url": "http://www.focus-news.net/news/2018/04/11/2509907/regnum-parichnite-prevodi-na-balgarite-ot-chuzhbina-sa-previshili-obema-na-investitsiite-v-stranata.html", "text": "Гражданите на България работещи в чужбина през 2017 г. са превели в родината си на близки и роднини най-малко 1,15 млрд. евро, което е с 284 млн. евро повече в сравнение с предишната година, предава  Regnum.\r\nПо данни на БНБ най-големият обем парични средства постъпва от българите, работещи в САЩ, Испания и Гърция. Експертите отбелязват, че реалният обем на превежданите средства може да е значително по-голям, защото регулаторът отчита единствено парите, превеждани по банков път и единствено преводите, превишаващи 2500 евро. Обнародваните данни свидетелстват, че частните преводи на българите превишават обема на чуждестранните инвестиции в икономиката на страната, въпреки, че за миналата година и те са се увеличили сериозно. \r\nПрез 2017 г. чуждестранните компании са инвестирали в България близо 902 милиона евро, което е с 36,7% повече в сравнение с година по-рано. В момента чуждестранният инвестиционен поток е насочен най-вече към преработвателната промишленост на страната. \r\nНа свой ред българите, които получават преводи от роднини зад границата не само изплащат с тези средства текущи разходи, но често започват собствен бизнес.  Виктор Турмаков", "date": "2018.04.11", "title": "Regnum: Паричните преводи на българите от чужбина са превишили обема на инвестициите в страната"}
{"url": "http://www.focus-news.net/news/2018/04/11/2509906/ministar-temenuzhka-petkova-sigurnostta-na-elektroenergiynata-sistema-ne-se-opredelya-ot-sobstvenitsite-na-druzhestvata.html", "text": "Сигурността на електроенергийната система не се определя от собствениците на дружествата. В тях работят изключително добри професионалисти. Това каза министърът на енергетиката Теменужка Петкова за това на какъв етап е сделката за активите на ЧЕЗ в България след като откри конференцията „Чиста енергия и индустриална конкурентоспособност за устойчиво развитие – Кохезия, конкурентоспособност и сигурност на доставките“, предаде репортер на Агенция „Фокус“. „Не бива да се заиграва със страховете на хората и да се акцентира върху това, че със смяната на собствеността на ЧЕЗ ще се промени цената на електроенергията. Не ЕРП-тата определят цената, а българския регулатор“, заяви тя. „Държавата си е на мястото и хората трябва да бъдат спокойни“, изтъкна Теменужка Петкова. „И регулаторът е на мястото си, тъй като предприятията изпълняват дейност по лиценз“, уточни тя. „Министерството на енергетиката и изпълнителната власт нямат отношение към определяне цената на електроенергията. Разчитам изцяло на експертността и професионализма на регулатора“, посочи министърът. „Нека да го оставим да си свърши работата спокойно и професионално“, каза още Теменужка Петкова.\r\nБиляна ИВАНОВА", "date": "2018.04.11", "title": "Министър Теменужка Петкова: Сигурността на електроенергийната система не се определя от собствениците на дружествата"}
{"url": "http://www.focus-news.net/news/2018/04/11/2509908/sliven-vremenno-dvizhenieto-po-am-trakiya-ot-km-251-do-km-252-v-posoka-burgas-v-rayona-na-s-bikovo-se-osashtestvyava-v-aktivnata-lenta-poradi-remont.html", "text": "Временно движението по АМ \"Тракия\" от км 251 до км 252 в посока Бургас в района на с. Биково се осъществява в активната лента, поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.04.11", "title": "Сливен: Временно движението по АМ \"Тракия\" от км 251 до км 252 в посока Бургас в района на с. Биково се осъществява в активната лента, поради ремонт"}
{"url": "http://www.focus-news.net/news/2018/04/11/2509905/gd-granichna-politsiya-trafikat-e-intenziven-na-gkpp-kulata-gkpp-kapitan-andreevo-i-gkpp-lesovo-na-izhod-za-tovarni-avtomobili.html", "text": "Трафикът е интензивен на ГКПП \"Кулата\" на българо-гръцката, ГКПП \"Капитан Андреево\" и ГКПП \"Лесово\" на българо-турската граница, на изход за товарни автомобили. Това съобщиха за Агенция \"Фокус\" от ГД \"Гранична полиция\".\r\nНа българо-сръбската българо-македонската  и българо-румънската граница трафикът е нормален на всички контролно-пропускателни пунктове.", "date": "2018.04.11", "title": "ГД \"Гранична полиция\": Трафикът е интензивен на ГКПП \"Кулата\",  ГКПП \"Капитан Андреево\" и ГКПП \"Лесово\", на изход за товарни автомобили"}
{"url": "http://www.focus-news.net/news/2018/04/11/2509902/akad-ivan-milanov-v-balgariya-ima-okolo-15-000-dushi-s-parkinsonova-bolest.html", "text": "В България има около 15 000 души с Паркинсонова болест. Това каза акад. Иван Миланов, председател на българското дружество по неврология в интервю за Агенция „Фокус“ по повод Световния ден за борба с болестта на Паркинсон. „Тази цифра си е константна – не се увеличава или намалява. Преди години имаше една много голяма хипердиагностика, тъй като диагнозата за болестта не винаги се поставя лесно“, допълни още той. „От 10 години имаме необходимата апаратура за по-точно поставяне на диагнозата. Ще кажа, че ако преди 10 - 15 години имаше около 53 000- 55 000 пациенти с Паркинсонова болест, се оказа, че при около 40 000 от тях диагнозата не е била правилна. Причината за това е, че има едно треперене на ръцете, което много прилича на симптом на Паркинсоновата болест. Народът му казва старческо треперене, но то си има друго име – тремор на Минор и понякога много трудно се разграничават двете заболявания“, каза още Акад. Миланов. \r\nПо думите му в момента в България има всички медикаменти за лечението на болестта Паркинсон, които има и в чужбина. „Закупуването на тези медикаменти се поема от здравната каса. Тоест на един български пациент с Паркинсонова болест можем да осигурим едно наистина съвременно и модерно лечение. В последните години има изключително много научни пробиви в тази област. В САЩ и Западна Европа се разработват много нови медикаменти, които вероятно ще излязат на пазара съвсем скоро“, коментира още той.\r\nЦветелин ДИМИТРОВ", "date": "2018.04.11", "title": "Акад. Иван Миланов: В България има около 15 000 души с Паркинсонова болест"}
{"url": "http://www.focus-news.net/news/2018/04/11/2509904/obshtina-veliko-tarnovo-izlozhba-predstavi-v-parlamenta-istoriyata-na-velikotarnovskoto-chitalishte-nadezhda-i-kluba-po-bitova-kultura.html", "text": "Изложба представи в Народното събрание историята на читалище „Надежда – 1869“ и дейността на Клуба по битова култура, съобщават от пресцентъра на Община Велико Търново. Експозицията „Великотърновското читалище „Надежда – 1869“ – пазител на държавната и духовна традиция“ имаше за цел да популяризира както самото културно средище и ролята му в обществения живот на Велико Търново и България, така също съхранението на традициите и нематериалното културно наследство. \r\nИзложбата включваше две части. В първата седем пана под формата на летопис разказваха за историята на читалище „Надежда – 1869“, за четирите от общо седем Великите народни събрания, заседавали в историческата сграда, за първия председател на читалищното настоятелство - Димитър хаджи Павли Иванов. Акцент бе поставен и върху прочутия надпис „Съединението прави силата“, който е изписан първо на фасадата на читалището – това се случва още през 1911 година. Върху сградата на Народното събрание мъдрата сентенция се появява през 1930 г.\r\nВ отделна витрина бяха подредени документи с исторически факти за културното средище, както и четири книги от старопечатния фонд, издадени в периода 1850-1860 година. Литературата включваше поредици за Петко Р. Славейков и д-р Петър Берон, както и Търговски законник. \r\nВтората част на експозицията също включваше седем пана, в които бяха изложени плетива, карета, шевици, колани, гайтани и други изделия, сътворени от дамите в Клуба по битова култура. Също във витрина бяха подредени ръкоделия, коледни венци и други саморъчно изработени творби.\r\nИзложбата бе открита от заместник-председателя на Народното събрание Явор Нотев и от председателя на читалищното настоятелство – арх. Донка Колева. Организацията й бе дело на ръководителката на Клуба по битова култура Павлина Владева. Присъстваха и редица народни представители както от Великотърновски регион, така и други.  \r\nИзложбата е посветена и на европейската година на културното наследство - 2018.", "date": "2018.04.11", "title": "Община Велико Търново: Изложба представи в парламента историята  на великотърновското читалище „Надежда“ и Клуба по битова култура"}
{"url": "http://www.focus-news.net/news/2018/04/11/2509909/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин отново ще се спрем на няколко интересни теми, свързани с жителите на общината. В първите минути от днешната ни среща ще говорим за обичаите, които се изпълняват на днешната Светла или Празна сряда. След това подробно ще Ви разкажа как в Община Симитли бе отбелязан празникът на празниците – Великден. В рамките на предаването ще имат възможността да чуете и повече за поредното залесяване на нови 4дка с кестени в района на Брежани. Наш гост по темата ще бъде кметът на Община Симитли – Апостол Апостолов.", "date": "2018.04.11", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/04/11/2509912/sofiyska-rayonna-prokuratura-vnese-obvinitelen-akt-za-nanasyane-na-telesna-povreda-na-politsay-izvarshval-proverka-v-targovski-obekt.html", "text": "Софийска районна прокуратура внесе обвинителен акт за нанасяне на телесна повреда на полицай, извършвал проверка в търговски обект. Това съобщиха от пресцентъра на Прокуратурата на Република България. На 4 август 2017 г., свидетелите В. Н. и Г. - инспектори сектор „Противодействие на икономическата престъпност“ към 09 РУ-СДВР, около 14:00 часа, получили сигнал за лице, което държи и разпространява акцизни стоки без бандерол в търговски обект - магазин за хранителни стоки, намиращ се в гр. София, ж.к. „Люлин“, бл. 765, вх. „Б“, партер. Свидетелите пристигнали на място пред обекта около 14:10 часа със служебен автомобил, където установили че се намира Албена Борисова. След като забелязала пристигането на полицейския автомобил, тя влязла в търговския обект и заключила вратата за едно от помещенията, като прибрала ключовете за него в джоба си. Полицейските служители се легитимирали и пристъпили към извършване на проверката, а Борисова им заявила, че е управител на търговския обект. След като свидетелите й поискали документ за самоличност и документи относно дейността на магазина, тя започнала да се държи агресивно, като на висок тон ги питала кои са  и на какво основание я проверяват. Полицаите повторно се легитимирали, но тя заявила, че „й е омръзнало от проверки“ и отказала да даде документ за самоличност, като казала трите си имена и годината на раждането си. На Борисова било разпоредено да осигури достъп до заключеното от нея помещение, но тя категорично отказала, като изхвърлила връзката с ключове зад хладилна витрина, до входа на търговския обект. В. повторно й разпоредил да отключи помещението, но Борисова взела метална пръчка от метла и посегнала да му нанесе удар, като на висок глас отправяла закани към полицейските служители. Непосредствено след това Борисова замахнала повторно  към лицето на В. и нанесла удар по ръцете му, с които той инстинктивно се опитал да прикрие главата си. След поредно нареждане да осигури достъп до помещението, Борисова го отключила и влязла вътре. Там били установени  60 кутии с цигари без бандерол, които били предадени с протокол за доброволно предаване. Албена Борисова била задържана за срок от 24 часа и отведена в сградата на 09 РУ-СДВР, а по случая е образувано досъдебно производство. В хода на това производство, на Борисова е повдигнато обвинение по чл. 131, ал. 1, т. 1, вр. чл. 130, ал. 1 НК (нанасяне на телесна повреда на длъжностно лице, при изпълнение на служебните му задължения).\r\nРазследването е приключено под ръководството и надзора на Софийска районна прокуратура, като на 11.04.2018 г. е внесен обвинителен акт срещу Борисова за описаното по-горе деяние.\r\nПредстои делото да бъде насрочено за разглеждане в Софийски районен съд.", "date": "2018.04.11", "title": "Софийска районна прокуратура внесе обвинителен акт за нанасяне на телесна повреда на полицай, извършвал проверка в търговски обект"}
{"url": "http://www.focus-news.net/news/2018/04/11/2509914/rumen-petkov-podari-na-akad-svetlin-rusev-validiran-poshtenski-plik-i-marka-posveteni-na-140-godishninata-ot-rusko-turskata-osvoboditelna-voyna.html", "text": "Румен Петков подари на акад. Светлин Русев валидиран пощенски плик и марка, посветени на 140-годишнината от Руско-турската Освободителна война. Това се случи по време на петата самостоятелна изложба на акад. Русев, която събра елита на Москва, съобщиха от пресцентъра на ПП АБВ. На откриването Н. Пр. посланик Бойко Коцев и акад. Русев говориха за безпримерния подвиг на освободителите. \r\nИменитият български художник и общественик представя в руската столица 50 свои живописни платна, изложени в Музейно-изложбен комплекс на Руската академия за изобразително изкуство.\r\nКултурното събитие е организирано от Руската академия за изобразително изкуство, чийто почетен член е акад. Светлин Русев, с подкрепата на Българския културен институт и посолството ни в Москва.", "date": "2018.04.11", "title": "Румен Петков подари на акад. Светлин Русев валидиран пощенски плик и марка, посветени на 140-годишнината от Руско-турската Освободителна война"}
{"url": "http://www.focus-news.net/news/2018/04/11/2509910/ministar-temenuzhka-petkova-horata-nyamat-osnovanie-da-se-pritesnyavat-elektrorazpredelitelnite-predpriyatiya-ne-sa-sobstvenost-na-darzhavata-mnogo-otdavna.html", "text": "Хората нямат никакво основание да се притесняват. Електроразпределителните предприятия не са собственост на държавата много отдавна. Това каза пред журналисти министърът на енергетиката Теменужка Петкова за това на какъв етап е сделката за активите на ЧЕЗ в България след като откри конференцията „Чиста енергия и индустриална конкурентоспособност за устойчиво развитие – Кохезия, конкурентоспособност и сигурност на доставките“, предаде репортер на Агенция „Фокус“. „По отношение на сделката с ЧЕЗ се създаде обществена истерия, която беше абсолютно пресилена и ненужна“, коментира тя. „Премиерът Бойко Борисов като изключително отговорен държавник веднага потърси комуникация с компанията, определена от ЧЕЗ за купувач на активите й в България, за да се прецени съществува ли възможност държавата по някакъв начин да влезе в сделката“, посочи Теменужка Петкова.\r\nБиляна ИВАНОВА", "date": "2018.04.11", "title": "Министър Теменужка Петкова: Хората нямат основание да се притесняват- електроразпределителните предприятия не са собственост на държавата много отдавна"}
{"url": "http://www.focus-news.net/news/2018/04/11/2509915/petya-pamporova-rd-sotsialno-podpomagane-smolyan-v-oblastta-nad-7400-sa-horata-s-50-i-nad-50-uvrezhdaniya-307-ot-tyah-sa-detsa.html", "text": "7099 са лицата с увреждания, които се подпомагат по различни правни основания по Закона за интеграция на хората с увреждания. Децата с увреждания са 307, като данните са лица с 50 и над 50 % увреждания. Това каза за Радио „Фокус“ – Смолян директорът на Регионална дирекция (РД) „Социално подпомагане“ – Смолян. По думите й, хората с трайни увреждания имат право на месечна добавка за социална интеграция, като към тях са включени транспортни услуги, информационни и телекомуникационни услуги, лечение, балнеолечение и рехабилитация, достъп до информация, наемане на общинско жилище, диетично хранене, лекарствени продукти. Пампорова поясни, че индивидуалните потребности на хората се определят въз основна на методика, утвърдена от министъра на труда и социалната политика и на тази база се дават и различните видове помощи. В РД „Социално подпомагане“ не се водят на отчет хората с по-малко от 50 % увреждания, каза още Пампорова.\r\nНели ГЕРГЬОВСКА", "date": "2018.04.11", "title": "Петя Пампорова, РД „Социално подпомагане“-Смолян: В областта над 7400 са хората с 50 и над 50 % увреждания, 307 от тях са деца"}
{"url": "http://www.focus-news.net/news/2018/04/11/2509916/reuters-hilyadi-protestirat-sreshtu-predlozheniyata-za-reforma-v-otsenkata-na-rabotosposobnostta-v-balgariya.html", "text": "Хиляди българи протестират срещу планираната реформа в оценката и помощите за неработоспособността на инвалидите, за която правителството съобщава, че е насочена срещу злоупотребите в системата, предаде  Reuters.\r\nТЕЛК струва на правителството на България, най-бедната страна в ЕС, 1,7 милиарда евро годишно. Но според официалните оценки има злоупотреби. \r\nПроектозаконът за реформите предизвика силна обществена съпротива, като критиците смятат, че той ще доведе до по-малки плащания за  мнозина, които живеят под линията за бедност.\r\nВ опит да предотврати протестите правителството изтегли най-спорните детайли от проектозакона, включително и по-стриктните критерии за оценяване на степента на неработоспособност, но протестът в столицата София въпреки това се проведе. \r\n„Това не е модерна реформа , а отнемане на права“, смята Христо Антонов, протестиращ от северозападния град Монтана.\r\nПравителството смята, че предложената реформа е основана на наръчниците на СЗО, която цели да върне инвалидите на работа. \r\nСпоред проучване на профсъюза „Подкрепа“ 41% от инвалидите в България разчитат единствено на средствата, отпускани по ТЕЛК.\r\nМинистърът на труда Бисер Пеков заяви, че ще се срещне с представители на групите, представящи инвалидните, за да обсъди с тях плановете за реформа. \r\n„Целта на промените е не да се намали подкрепата за инвалидите, а да се постигне по-честно разпределение и да се избягват злоупотреби“, уточни той. Виктор Турмаков", "date": "2018.04.11", "title": "Reuters: Хиляди протестират срещу предложенията за реформа в оценката на работоспособността  в България"}
{"url": "http://www.focus-news.net/news/2018/04/11/2509913/akad-ivan-milanov-v-balgarina-e-zalegnala-stigmata-che-ako-na-edin-chovek-mu-treperyat-ratsete-to-toy-e-alkoholik-a-tova-ne-e-taka.html", "text": "В българина е залегнала стигмата, че ако на един човек му треперят ръцете то той е алкохолик, а това не е така. Това каза акад. Иван Миланов, председател на българското дружество по неврология в интервю за Агенция „Фокус“ по повод Световния ден за борба с болестта на Паркинсон. „Хората диагностицирани с болестта на Паркинсон, за съжаление получават не много добро обществено отношение, защото в българина е залегнала стигмата, че ако на един човек му треперят ръцете то той е алкохолик“, каза още той. „Истината е, че на алкохолиците много рядко им треперят ръцете. Хората с болестта на Паркинсон много често се срамуват да се показват пред обществото, защото това треперене на ръцете създава едно особено отношение към тях. Крайно време е да се разбере, че треперенето на ръцете няма нищо общо със злоупотребата с алкохол“ допълни още акад. Миланов.\r\nЦветелин ДИМИТРОВ", "date": "2018.04.11", "title": "Акад. Иван Миланов: В българина е залегнала стигмата, че ако на един човек му треперят ръцете то той е алкохолик, а това не е така"}
{"url": "http://www.focus-news.net/news/2018/04/11/2509917/smolyan-v-sgradata-na-obshtinska-administratsiya-shte-se-provede-preskonferentsiya-po-proekt-za-obnovyavane-i-energiyna-efektivnost-na-obrazovatelna-infrastruktura.html", "text": "На 12 април 2018 г. (четвъртък) от 14.00 часа в зала 247 в сградата на Общинска администрация - Смолян ще се проведе пресконференция по проект №BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\" по процедура за директно предоставяне № BG16RFOP001-1.022 „Изпълнение на интегрирани планове за градско възстановяване и развитие 2014 – 2020 г. – Смолян“, част от процедура № BG16RFOP001-1.001-039 „Изпълнение на интегрирани планове за градско възстановяване и развитие 2014 – 2020 г.“, който се осъществява с финансовата подкрепа на Оперативна програма „Региони в растеж“ 2014 -2020 г., съфинансирана от Европейския съюз чрез Европейския фонд за регионално развитие. Това съобщиха от пресцентъра на Общината.\r\nОбщата цел на проекта е да се подобрят условията за учене и работа в общинска образователна инфраструктура и да се модернизира учебният процес чрез ремонт и рехабилитация на сгради и обновяване на дворни пространства и спортни площадки за четири училища и една детска градина на територията на гр. Смолян.\r\nПроекта е на стойност 6 598 925, 21 лв. (шест милиона петстотин деветдесет и осем хиляди деветстотин двадесет и пет лева и двадесет и една стотинки) с продължителност 30 месеца, в рамките на който ще бъдат извършени следните основни дейности:\r\n- Обновяване на дворно пространство и спортни площадки на сградата на VII СОУ   \"Отец Паисий\"; \r\n- Обновяване на дворно пространство и спортни площадки на ГПЧЕ и VI ОУ \"Иван Вазов\";\r\n- Цялостен ремонт на ПМГ \"Васил Левски\", включващ енергийна ефективност и Реконструкция на сградата, доставка, обновяване на прилежащо дворно пространство и Изграждане на физкултурен салон и система за видеонаблюдение; \r\n- Основен ремонт и реконструкция на ОДЗ №5 \"Буратино\"\r\n- Доставка на обзавеждане и оборудване на петте учебни заведения.\r\nДруги съпътстващи дейности по проекта са упражняване на строителен надзор при изпълнение на строителството, изпълнение на авторски надзор, въвеждане в експлоатация на обектите, изпълнение на дейности за осигуряване на публичност и комуникация, извършване на независим финансов одит и управление и отчитане на проекта.", "date": "2018.04.11", "title": "Смолян: В сградата на Общинска администрация ще се проведе пресконференция по проект за обновяване и енергийна ефективност на образователна инфраструктура"}
{"url": "http://www.focus-news.net/news/2018/04/11/2509918/ministar-tsetska-tsacheva-odobri-protsedura-po-provezhdane-na-konkurs-za-notariusi.html", "text": "Министърът на правосъдието Цецка Цачева одобри днес процедура по провеждане на конкурс за нотариуси в страната. Това съобщиха от пресцентъра на Министерство на правосъдието. \r\nМинистерството на правосъдието публикува на сайта си проект на заповед (рубрика „Кариери“) за конкурс за заемане на общо 92 вакантни места за нотариуси в различни съдебни райони в страната.\r\nДо стартиране на процедурата се пристъпи след изготвен анализ от Министерството на правосъдието за останалите незаети места за нотариуси, след проведения конкурс през 2014 г., както и анализ във връзка с вакантните места по съдебни райони, поради преместване на нотариуси при условията на чл. 34б от Закона за нотариусите и нотариалната дейност, и поради загубване на правоспособност.\r\nЗапълването на незаетите места за нотариуси цели равномерното им разполагане на територията на страната, създаване на подходящи условия за предоставяне на нотариални услуги на гражданите и юридическите лица и предотвратяване на нелоялната конкуренция при осъществяване на нотариалната дейност.\r\nНа основание чл. 66 от Административнопроцесуалния кодекс в едномесечен срок от публикуването на проекта на заповед, всички заинтересовани лица и организации могат да представят писмени предложения и възражения по изготвения проект на заповед за насрочване на конкурса. \r\nПисмените предложения и възражения следва да се депозират в посочения срок в деловодството на министерството в сградата на ул. „Славянска“ № 1 или да се изпратят по пощата на адрес: гр. София, ул. „Славянска“ № 1.", "date": "2018.04.11", "title": "Министър Цецка Цачева одобри процедура по провеждане на конкурс за нотариуси"}
{"url": "http://www.focus-news.net/news/2018/04/11/2509923/prieta-e-naredba-za-razglezhdane-na-sporove-po-zakona-za-markite-i-geografskite-oznacheniya.html", "text": "Правителството прие Наредба за разглеждане на спорове по Закона за марките и географските означения. Документът урежда реда за разглеждане на жалби и искания, постъпили по реда на Закона. С нея ще бъде въведена правна регламентация за депозиране на жалби или искания, условията на които те следва да отговарят, както и редът за тяхното разглеждане и за произнасяне. Това съобщиха от правителствената информационна служба.\r\nС наредбата се създават условия за публичност и прозрачност на процедурите по разглеждане на спорове, за ефективност и бързина на администрацията, както и правилата за водене на кореспонденция.\r\nПриет е доклад за изпълнението на Плана\r\nза действие с мерките, произтичащи от членството на България в ЕС\r\nМинистерският съвет прие доклад за изпълнението към 31 март на Плана за действие за 2018 г. с мерките, произтичащи от членството на България в Европейския съюз. Това съобщиха от правителствената информационна служба.\r\nИзпълнени са 55 мерки от 93, чийто срок е до края на март. По-високият процент неизпълнение е традиционен за първото тримесечие на годината поради прехвърлянето на неизпълнените мерки от Плана за 2017 г.\r\nНа министрите беше възложено да предприемат действия съобразно своята компетентност за преодоляване на закъсненията с цел подобряване на резултатите на България при въвеждането на директивите на ЕС и недопускане стартирането на процедури за нарушения.", "date": "2018.04.11", "title": "Приета е Наредба за разглеждане на спорове по Закона за марките и географските означения"}
{"url": "http://www.focus-news.net/news/2018/04/11/2509920/aktsenti-v-predavaneto-belovo-gradat-na-trite-planini.html", "text": "Пазарджик. В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще ви разкажем за историята и традициите в едно от най-големите села в община Белово – село Сестримо. С кмета на населеното място Стефан Джамов ще разговаряме и за работата по проекти и състоянието на обществените сгради. В предаването днес наш събеседник ще бъде Ивана Даутова, директор на СУ „Александър Иванов – Чапай“ в Белово. С нея ще коментираме промените направени в материално-техническата база на училището и нейното цялостно обновяване. Във втората част на предаването започваме поредица, посветена на подготовката и участието на Беловския край в Априлското въстание през 1876 година. Днес ще ви разкажем за една от бележитите личности, свързани с него – свещеник Михаил Радулов. Повече за живота и дейността му ще чуете от Севдалина Попова, старши специалист „Музейно дело“ в община Белово. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.04.11", "title": "Акценти в предаването „Белово – градът на трите планини”"}
{"url": "http://www.focus-news.net/news/2018/04/11/2509922/akad-ivan-milanov-nevro-degeneratsiyata-e-protses-koyto-prodalzhava-mnogo-dalgo-vreme-bez-da-proyavyava-nikakvi-simptomi-sredno-10-godini.html", "text": "Невро-дегенерацията е процес, който продължава много дълго време без да проявява никакви симптоми – средно 10 години. Това каза Акад. Иван Миланов, председател на българското дружество по неврология в интервю за Агенция „Фокус“ по повод Световния ден за борба с болестта на Паркинсон. „Когато започнат да се появяват симптомите, вече 80% от невроните в мозъка, свързани със заболяването, са загинали. Първият най-чест симптом на Паркинсоновата болест е треперенето на ръцете. Но тук вече идва трудността то да бъде разграничено от другото „старческо“ треперене“, допълни още Миланов. „Тази група невро-дегенеративни заболявания, в която влизат болестта на Паркинсон, Алцхаймер и този „старчески“ тремор, се предизвиква от загиване на различни области в мозъка. Съгласно най-последната теория, в мозъка се разпространяват едни патологични протеини, които в зависимост от това коя част на мозъка ще засегнат водят до развитие на Паркинсон, болест на Алцхаймер или тремор на Минор. Когато разберем вече, че пациентът е болен е малко късно да правим профилактика. Това, върху което много се работи е много ранна диагностика чрез откриване на тези патологични протеини, които най-напред се формират в стомашната лигавица и лигавицата на дебелото черво и могат да бъдат открити 10 години преди появата на класическите неврологични симптоми“, каза още акад. Миланов. По думите му ако тази идея бъде реализирана, ще може да има тест, с който да се прави ранна диагностика и съответно да се прави профилактика за развиването на болестта. „Защото ние сега лекуваме симптомите – не сме в състояние да спрем загиването на невроните в мозъка.\r\nЦветелин ДИМИТРОВ", "date": "2018.04.11", "title": "Акад. Иван Миланов: Невро-дегенерацията е процес, който продължава много дълго време без да проявява никакви симптоми – средно 10 години"}
{"url": "http://www.focus-news.net/news/2018/04/11/2509901/balkan-insight-spored-balgarskiya-ministar-predsedatel-bosna-i-hertsegovina-e-zaplashena-ot-politicheska-paraliza.html", "text": "Българският министър-председател Бойко Борисов, чиято страна в момента е ротационен председател на Съвета на ЕС заяви, че Босна и Херцеговина и заплашвана от политическа парализа, ако етническите и съставни не успеят да се разберат относно електоралната реформа, предава  Balkan Insight.\r\nБорисов заяви в Мостар, че политическата система на Босна и Херцеговина може да достигне до безизходица, ако законът за изборите не бъде променен преди парламентарните избори преди края на годината.\r\n„Чул съм и от трите страни – босненците, босненските сърби и босненските хървати, че няма да постигнат компромис и това може да парализира постоянно Босна и Херцеговина. Това е моето мнение“, предупреди Борисов.\r\nПрез октомври в Босна и Херцеговина ще се проведат парламентарни избори. Виктор Турмаков", "date": "2018.04.11", "title": "Balkan Insight: Според българския министър-председател Босна и Херцеговина е заплашена от политическа парализа"}
{"url": "http://www.focus-news.net/news/2018/04/11/2509925/veliko-tarnovo-propadnaliyat-paten-uchastak-mezhdu-veliko-tarnovo-i-s-ledenik-shte-bade-remontiran-v-ramkite-na-mesets.html", "text": "В рамките на един месец ще бъде ремонтиран пропадналият участък от общинския път между Велико Търново и с. Леденик. Щетите върху шосейната инфраструктура са причинени от голямото количество подпочвени води, съобщават от пресцентъра на Община Велико Търново. \r\nВъзложено е спешно проектиране на необходимите строителни и укрепителни дейности, а средствата ще бъдат осигурени от общинския бюджет. \r\nВ района на пропадането ще бъде изграден нов водосток, ще бъдат оформени и канавки. В най-ниската част водите ще бъдат отведени в естествен водоприемник. В участъка пътната основа ще бъде изградена наново чрез насипване на фракция и валиране, а след оформянето на отводняването ще бъде положена нова асфалтова настилка. \r\nПродължава и работата по изграждането на новия мост, част от общинския път между Велико Търново и с. Шемшево. Строителните работи ще приключат през лятото. Финансирането в размер на 1,1 милиона лева бе осигурено от кабинета „Борисов 3“. Новият мост ще позволи възстановяване на най-пряката транспортна връзка на жителите на селата Шемшево, Леденик, Буковец, Керека и Пушево с Велико Търново.", "date": "2018.04.11", "title": "Велико Търново: Пропадналият пътен участък между Велико Търново и с. Леденик ще бъде ремонтиран в рамките на месец"}
{"url": "http://www.focus-news.net/news/2018/04/11/2509911/afp-257-dushi-sa-zaginali-pri-katastrofata-na-voenniya-samolet-v-alzhir.html", "text": "Най-малко 257 души, най-вече войници и членове на семействата им, са били убити при катастрофата на алжирския военно-транспортен самолет край столицата на страната, предава  AFP.\r\nСамолетът Ил-76 се е разбил скоро, след като е излетял от военно летище „Буфарик“ на около 50 км. югозападно от столицата Алжир.\r\n„Сред загиналите има 10 души екипаж и 247 пътници, повечето членове на въоръжените сили на страната“, съобщава алжирското министерство на отбраната в официално свое заявление.  Виктор Турмаков", "date": "2018.04.11", "title": "AFP: 257 души са загинали при катастрофата на военния самолет в Алжир"}
{"url": "http://www.focus-news.net/news/2018/04/11/2509921/afp-donald-tramp-predupredi-rusiya-zaradi-siriya-zayavi-che-shte-pristigat-raketi.html", "text": "Президентът на САЩ Доналд Тръмп предупреди Русия заради това, че подкрепя сирийския президент Башар Асад в Сирия и заяви, че американските ракети „ще пристигнат“ в отговор на употребата на химическите нападения срещу цивилни“, предава  AFP.\r\n„Русия се заканва да свали всяка ракета, изстреляна по Сирия. Бъди готова, Русия, защото ще пристигат - хубави, нови и умни! Ти не трябва да си партньор с убиващото с газ животно, което избива собствения си народ и се забавлява от  това!“, написа Тръмп на профила си в социалната мрежа „Туитър“. Виктор Турмаков", "date": "2018.04.11", "title": "AFP: Доналд Тръмп предупреди Русия заради Сирия, заяви, че „ще пристигат ракети“"}
{"url": "http://www.focus-news.net/news/2018/04/11/2509927/mariya-zaharova-umnite-raketi-tryabva-da-letyat-kam-teroristi-a-ne-kam-zakonni-pravitelstva.html", "text": "Прессекретарят на руското външно министерство Мария Захарова заяви, че „умните ракети“ трябва да летят към терористите, а не към законните правителства. Тя заяви това, коментирайки думите на президента на САЩ Доналд Тръмп за това, че на Русия трябва да бъде готова да сваля ракети, изстрелвани към Сирия, предава ТАСС.\r\n„Умните ракети трябва да летят към терористи, а не към законни правителства, които вече години се борят срещу международния тероризъм на своя територия“, заяви Захарова.\r\nТя обърна внимание, че ракетен удар по Сирия може да унищожи доказателствата около възможното нападение с химично оръжие в Източна Гута. „Да не би цялата история да се състои в това как да си заличите следите с провокативните удари на умните ракети и международните инспектори вече нищо да не могат да открият като доказателство“, допълни Захарова. \r\nПо-рано Тръмп написа на профила си в „Туитър“ следното: „Русия се заканва да свали всяка ракета, изстреляна по Сирия. Бъди готова, Русия, защото ще пристигат, хубави, нови и умни! Ти не трябва да си партньор с убиващото с газ животно, което избива собствения си народ и се забавлява от  това!“ Виктор Турмаков", "date": "2018.04.11", "title": "Мария Захарова: „Умните ракети“ трябва да летят към терористи, а не към законни правителства!"}
{"url": "http://www.focus-news.net/news/2018/04/11/2509919/akad-ivan-milanov-lechenieto-na-patsienti-s-bolestta-na-parkinson-se-poemat-iztsyalo-ot-nzok.html", "text": "Лечението на пациенти с болестта на Паркинсон се поемат изцяло от НЗОК. Това каза акад. Иван Миланов, председател на българското дружество по неврология в интервю за Агенция „Фокус“ по повод Световния ден за борба с болестта на Паркинсон. „Можем да разделим лечението на болестта на два етапа. Така нареченият ранен етап, който в литературата се нарича „етап на медения месец“. Това е времето, в което всички медикаменти действат много добре на пациента с Паркинсонова болест. Този период продължава до 10 години. Това лечение не е скъпо – то струва на пациентите 100-200 лева месечно и се поема от здравната каса изцяло“, допълни още той. „След този период обаче настъпва една адаптация на мозъчните рецептори към медикаментите и тогава се преминава на лекарство, което се поставя или директно в стомаха, или се инжектира подкожно. Това лечение вече е скъпо, но то дава възможност на пациента да бъде в нормално състояние неограничен брой години. То обаче струва над 3000 лева на месец. Слава богу, касата го поема, защото имаше периоди, в минало време, когато не го поемаше и разбира се, хората не успяваха да отделят такива средства“ каза още Акад. Миланов. \r\nЦветелин ДИМИТРОВ", "date": "2018.04.11", "title": "Акад. Иван Миланов: Лечението на пациенти с болестта на Паркинсон се поемат изцяло от НЗОК"}
{"url": "http://www.focus-news.net/news/2018/04/11/2509928/kolko-harchat-nyakoi-ot-evropeyskite-darzhavi-za-razvitieto-na-turizma-sii-spravka-agentsiya-fokus.html", "text": "Във връзка с решението на правителството да осигури допълнителни 1 680 000 лв. по бюджета на Министерството на туризма за изпълнение на Годишната програма за национална туристическа реклама, Агенция „Фокус“ изготви справка за бюджетите на конкурентите дестинации през последните години.Турция:\r\nПрез 2014 г. обществения бюджет, отпуснат за туризма е 495 милиона турски лири (185 милиона щатски долара), в размер на 1,2% от общия държавен бюджет.Гърция:\r\nПрез 2014 г. бюджетът за туризъм е 74 милиона евро. От този бюджет 27 милиона евро е редовен бюджет и още 47 милиона евро са от програма за публични инвестиции (32 милиона евро, съфинансирани от Европейския съюз и 15 милиона национално финансиране).   През 2014 г. GNTO (Greek National Tourism Organization) разполага с бюджет от 11,3 милиона евро, главно за покриване на туристическата маркетингова дейност.Хърватска:\r\nПрез 2014 г. общият държавен бюджет малко надвиши 113,9 милиарда куни. Делът отделен за Министерството на туризма е 220.9 милиона куни представляващи 0,2% от общия държавен бюджет. 80.8 милиона куни са прехвърлени към CNTB за промоционални дейности.Испания:\r\nОбщо средствата, отпуснати за туризъм на държавно равнище през 2015 г. е 323 72 милиона евро, увеличение от 2,18% в сравнение с 2014 г., но значително по-малко, отколкото през 2011 г. Това включва 236 милиона евро за Секретариата по туризъм и 85 милиона евро, за Turespaña. Основният източник на финансиране е общия държавен бюджет. На държавно ниво няма конкретни туристически такси.  Turespaña получава около 20% от доходите си от своята търговска дейност. Секретариатът за туризъм е отговорен за 220 милиона евро фондове, които не са включени в общия бюджет, за предоставяне на заеми за модернизация на туристическите дестинации. В допълнение, много важен дял от разходите за туризъм идва от 17 автономни общности и техните собствени бюджети.Италия:\r\nБюджетът на генералната дирекция по туризъм през 2015 г. е 30 милиона евро. Туризмът може да се възползва от програмата Култура и иновации 2014-20, финансирана от структурните фондове на Европейския съюз. От общ бюджетен пакет от 490 милиона евро, голяма част се разпределя към развитието на 60 културни атракции в пет южни райони: Кампания, Пулия, Базиликата, Калабрия и Сицилия. Големите културни атракции включват потенциално интересни сайтове регионалното наследство, които, подходящо поддържани и насърчавани, могат да помогнат за разнообразяване на регионалния туристически поток.Чехия:\r\nПрез периода 2007-13 г., е имало разпределение на публичните средства в размер на почти 55 милиарда чешки крони. Бюджетът на CzechTourism през 2014 г. е бил 29,3 милиона евро, като се намалява с 14,5% на годишна база. Основният източник на финансиране през периода 2007-13 г. е бил от европейските структурни фондове и съответните проекти на Съюза вече са довършителни. Офертите са в процес на финализиране на новия програмен период 2014-20 въпреки че нивото на подкрепа за туризма не се очаква да бъде на същото ниво. Ако трябва да се обърне внимание на ограниченията около туристическата инфраструктура, маркетинговите дейности, статистиката и проучването на пазара, държавния бюджет ще трябва да бъде увеличен.Франция:\t\r\nATOUT Франция, Френската национална организация по туризъм, е създадена като Група за икономически интерес (EIG), което й дава необходимата гъвкавост да изпълнява ролята си и да търси финансиране. През 2014 г. тя разполага с бюджет от малко над 68 милиона евро. Това включва обща субсидия в размер на около 30 милиона евро (от 2015 г., тази субсидия се изплаща от Министерството на външните работи), и допълнителни вноски от местните власти, професионалисти от индустрията, и абонаменти членове. Отделен бюджет за туризъм от около 4 милиона евро се управлява от Министерството на икономиката. Тези средства могат да бъдат изразходвани за подобряване на качеството и разнообразието на туристическото предлагане или за разширяване на достъпа до празници.Португалия:\r\nОбщият бюджет на Turismo de Portugal през 2015 г. е 252,4 милиона евро, от които 38.6% се получават от специални данъци върху хазарта, 36,3% от Структурните фондове на Европейския съюз и 25.1% от друго публично финансиране. Промоционалният бюджет е около 47 милиона евро и включва разходи за промоция на национално и международно равнище, както и съфинансирането на регионална промоция в чужбина (ARPTs), към които частните фирми и регионални туристически органи също допринасят.", "date": "2018.04.11", "title": "Колко харчат някои от европейските държави за развитието на туризма си? (справка Агенция „Фокус“)"}
{"url": "http://www.focus-news.net/news/2018/04/11/2509929/yambol-okrazhnata-prokuratura-zadarzha-za-72-chasa-ukrainski-grazhdanin-obvinen-v-kontrabanda-na-narkotitsi.html", "text": "Окръжна прокуратура – !мбол задържа за 72 часа Иван Г. украински гражданин.(на 26 г.). Той е привлечен като обвиняем за това, че на  7 април 2018г., около 17,00 часа, през ГКПП „Лесово“, обл. Ямбол, с пътнически микробус марка „Мерцедес Бенц“, с украинска регистрация, без надлежно разрешително, пренесъл през границата на страната от република Турция в Република България 2 пакета с високорисково наркотично вещество - екстази, с общо тегло 342 грама. Това съобщиха от Апелативна прокуратура-Бургас.\r\nПредстои в следващите дни Окръжна прокуратура – Ямбол да внесе в съда искане  за налагане на мярка за неотклонение „задържане под стража“ спрямо обвиняемия.", "date": "2018.04.11", "title": "Ямбол: Окръжната прокуратура задържа за 72 часа украински гражданин, обвинен в контрабанда на наркотици"}
{"url": "http://www.focus-news.net/news/2018/04/11/2509934/otkriti-sa-protseduri-za-predostavyane-na-kontsesii-na-chetiri-morski-plazha.html", "text": "Правителството стартира процедури за предоставяне на концесия на четири морски плажа - „Св. Св. Константин и Елена – юг“, „Ривиера“, „Ахтопол север – източна зона“ и „Китен - юг“. Предлага се срокът на първите две концесии да е 15 години, а на вторите две – десет. Това съобщиха от правителствената информационна служба.\r\nС процедурите се цели обезопасяване на морските плажове и предоставяне на услуги от обществен интерес за срока на концесията. Процедурата се провежда по реда на Закона устройството на Черноморското крайбрежие, като концесионерите ще бъдат определени чрез конкурс, организиран от министъра на туризма и проведен от комисия, назначена от министър-председателя.\r\nРазмерът на минималното годишно концесионно заплащане на плаж Св. Св. Константин и Елена – юг“ е 78 662 лева без ДДС, на плаж „Ахтопол север – източна зона“ – 30 775 лева без ДДС, на плаж „Ривиера“ – 257 959 лева без ДДС, и на плаж „Китен-юг“ - 119 499 лева без ДДС. Размерите са определени съгласно приетата от Министерския съвет Методика за определяне минималния размер на концесионното плащане за морски плажове. Критериите за формиране на комплексната оценка са съобразни с РМС 604/2016.", "date": "2018.04.11", "title": "Открити са процедури за предоставяне на концесии на четири морски плажа"}
{"url": "http://www.focus-news.net/news/2018/04/11/2509924/angel-vukodinov-natsionalna-asotsiatsiya-na-zarnoproizvoditelite-v-kampaniya-sme-za-sklyuchvane-na-zastrahovki-na-produktsiyata-osnovno-na-pshenitsa-i-rapitsa.html", "text": "Зърнопроизводителите са в кампания за сключване на застраховки на продукцията, като се застрахова основно пшеницата и рапицата. Това съобщи за Радио „Фокус”-Пловдив Ангел Вукодинов от Националната асоциация на зърнопроизводителите в България (НАЗ).„Кампанията трябва да приключи до средата на месец май, защото тогава е периодът, в който има по-големи рискове от градушка и културите са по-уязвили, а щетите са по-големи”, каза Вукодинов.\r\nПо думите му, всеки стопанин си има собствена политика, но застраховки на продукцията се правят поради две причини. Първата от тях е когато се ползват финансови инструменти от различни банки, които искат да имат достатъчно гаранции и обезпечения. Втората причина е чисто практическа, тъй като при настъпване на такива събития може да се загубят 100% от вложенията, които са направени.\r\nЦветана ТОНЧЕВА", "date": "2018.04.11", "title": "Ангел Вукодинов, Национална асоциация на зърнопроизводителите: В кампания сме за сключване на застраховки на продукцията, основно на пшеница и рапица"}
{"url": "http://www.focus-news.net/news/2018/04/11/2509926/pazardzhik-povecheto-domashni-lyubimtsi-koito-se-izvezhdat-na-razhodka-v-grada-sa-s-povodi-i-namornitsi.html", "text": "Повечето домашни любимци, които се извеждат на разходка в Пазарджик, са с поводи и наморници в зависимост от породата им, показа репортерска проверка на Радио „Фокус“–Пазарджик. Единични са случаите в които кучетата се разхождат по централните улици или в пешеходната зона на града. Най-често домашните любимци се извеждат в парк-остров „Свобода“ в парк „Стадиона“, в тревната площ около мост „Атлантик“ и в градските градинки. Кучетата от породите „Питбул и“ и „Алабай“ са извеждани с наморници. В парк „Острова“ е обособена и тревна площ специално за разходка на домашни любимци. Местата в града, на които е забранено движение на животни, са посочени с указателни табели. Прави впечатление, че собствениците на по-големи по размер животни са обособили и специални клетки в задната част на автомобилите си, където транспортират кучетата. Стопаните предпочитат да извеждат домашните си любимци извън града в почивните дни.  Малко обаче са собствениците на кучета, които носят със себе си найлонови торбички, където да събират изпражненията на животните.\r\nАлбена ЖИЛЕКОВА", "date": "2018.04.11", "title": "Пазарджик: Повечето домашни любимци, които се извеждат на разходка в града, са с поводи и наморници"}
{"url": "http://www.focus-news.net/news/2018/04/11/2509937/burgas-v-grada-za-parvi-pat-shte-bade-pokazan-originalniyat-skafandar-na-aleksandar-aleksandrov.html", "text": "По повод Деня на авиацията и космонавтиката – 12 април, за първи път в Бургас пристига оригиналният скафандър на Александър Александров. Това съобщиха от пресцентъра на Община Бургас. Той ще може да бъде видян в залата на Историческия музей на ул. Лермонтов 31. Александров е вторият български космонавт, летял е на борда на съветския космически кораб „Съюз ТМ -5“ заедно с командира на полета Анатолий Яковлевич Соловьов и бординженера – Виктор Савиних. Мисията им продължава от 7-и до 17-и юни 1988 година. Скафандърът днес е част от фонда на Историческия музей в град Омуртаг – родно място на космонавта. Александър Александров е роден на 1 декември 1951 г. През 1977 г. Александров e избран за космонавт във втората група от програмата Интеркосмос. На 1 март 1978 г. пристига в Центъра за подготовка на космонавти. Подготвя се за космическия полет през 1979 г., при който е дубльор на първият български космонавт Георги Иванов. Девет години по-късно – през юни 1988 г., Александров става вторият българин, излетял в Космоса. Официалното откриване на сбирката „Българска космическа слава“ ще се състои в 16:00 часа на 12.04.2018 г. (четвъртък) в Историческата експозиция на РИМ-Бургас, специални гости ще бъдат ръководителите на Община Омуртаг. Любопитният експонат ще остане в Бургас до 1 юни.", "date": "2018.04.11", "title": "Бургас: В града за първи път ще бъде показан оригиналният скафандър на Александър Александров"}
{"url": "http://www.focus-news.net/news/2018/04/11/2509936/temata-balgariya-v-mezhdunarodnite-medii-agentsiya-fokus.html", "text": "Кипърската полиция разследва български гражданин, заклал агне пред дома си в град Паралимни за Великден. Все още не известно дали срещу него ще бъдат повдигнати обвинения, пише  Cyprus Mail.\r\nСпоред председателя на природозащитната „Животинска партия“ Кирякос Киряку ветеринарните служби обмислят дали да повдигнат обвинения срещу мъжа, който се защитава, заявявайки, че не е знаел, че нарушава закона. Той също така е посочил, че това е българска традиция, макар и да не се практикува по големите градове.\r\nКиряку заяви, че България е страна член на ЕС и мъжът трябва да бъде изправен пред съда и или да плати глоба, или да излежи шест месеца затворническа присъда.\r\nСлучаят е попаднал в полезрението на властите, след като член на „Животинската партия“ , докато е бил в град Паралимни, е видял как мъжът коли агнето.  Тя е уведомила партийната централа, която е изпратила сигнал до полицията. \r\n***\r\nСпоред указ, публикуван в турския Държавен вестник българският език ще може да бъде преподаван в училищата на Турция, пише   Hurriyet.\r\nСпоред правителствения указ българският език ще може да се учи като избираем предмет в държавните и частни образователни институции на Турция. В страната английският език е задължителен за учениците между седем и 18-годишна възраст.\r\nОбщо 40 различни езика, сред които арабски, грузински, фарси и гръцки се говорят в Турция, според данни от лингвистки научни изследвания. \r\n***\r\nБългарският министър-председател Бойко Борисов, чиято страна в момента е ротационен председател на Съвета на ЕС заяви, че Босна и Херцеговина и заплашвана от политическа парализа, ако етническите и съставни не успеят да се разберат относно електоралната реформа, предава  Balkan Insight.\r\nБорисов заяви в Мостар, че политическата система на Босна и Херцеговина може да достигне до безизходица, ако законът за изборите не бъде променен преди парламентарните избори преди края на годината.\r\n„Чул съм и от трите страни – босненците, босненските сърби и босненските хървати, че няма да постигнат компромис и това може да парализира постоянно Босна и Херцеговина. Това е моето мнение“, предупреди Борисов.\r\nПрез октомври в Босна и Херцеговина ще се проведат парламентарни избори.\r\n***\r\nГражданите на България работещи в чужбина през 2017 г. са превели в родината си на близки и роднини най-малко 1,15 млрд. евро, което е с 284 млн. евро повече в сравнение с предишната година, предава  Regnum.\r\nПо данни на БНБ най-големият обем парични средства постъпва от българите, работещи в САЩ, Испания и Гърция. Експертите отбелязват, че реалният обем на превежданите средства може да е значително по-голям, защото регулаторът отчита единствено парите, превеждани по банков път и единствено преводите, превишаващи 2500 евро. Обнародваните данни свидетелстват, че частните преводи на българите превишават обема на чуждестранните инвестиции в икономиката на страната, въпреки, че за миналата година и те са се увеличили сериозно. \r\nПрез 2017 г. чуждестранните компании са инвестирали в България близо 902 милиона евро, което е с 36,7% повече в сравнение с година по-рано. В момента чуждестранният инвестиционен поток е насочен най-вече към преработвателната промишленост на страната. \r\nНа свой ред българите, които получават преводи от роднини зад границата не само изплащат с тези средства текущи разходи, но често започват собствен бизнес. \r\n***\r\nПолицията в карибската островна държава Барбадос е арестувала 39-годишен български гражданин, който е бил издирван от властите на съседната островна държава Антигуа и Барбуда, пише   Barbados Today.\r\nМартин Даченски е арестуван на борда на туристически кораб, пристигнал в Барбадос. Той е бил пуснат под гаранция в Антигуа и Барбуда, след като през декември 2017 г. е задържан от местните власти за фалшифициране на банкови карти. Той е избягал от Антигуа и е обиколил карибските държави Гваделупа и Санта Лучия преди да се запъти към Барбадос.\r\nНай-вероятно Даченски ще бъде екстрадиран обратно в Антигуа и Барбуда. „;\r\n***\r\nХиляди българи протестират срещу планираната реформа в оценката и помощите за неработоспособността на инвалидите, за която правителството съобщава, че е насочена срещу злоупотребите в системата, предаде  Reuters.\r\nТЕЛК струва на правителството на България, най-бедната страна в ЕС, 1,7 милиарда евро годишно. Но според официалните оценки има злоупотреби. \r\nПроектозаконът за реформите предизвика силна обществена съпротива, като критиците смятат, че той ще доведе до по-малки плащания за  мнозина, които живеят под линията за бедност.\r\nВ опит да предотврати протестите правителството изтегли най-спорните детайли от проектозакона, включително и по-стриктните критерии за оценяване на степента на неработоспособност, но протестът в столицата София въпреки това се проведе. \r\n„Това не е модерна реформа , а отнемане на права“, смята Христо Антонов, протестиращ от северозападния град Монтана.\r\nПравителството смята, че предложената реформа е основана на наръчниците на СЗО, която цели да върне инвалидите на работа. \r\nСпоред проучване на профсъюза „Подкрепа“ 41% от инвалидите в България разчитат единствено на средствата, отпускани по ТЕЛК.\r\nМинистърът на труда Бисер Пеков заяви, че ще се срещне с представители на групите, представящи инвалидните, за да обсъди с тях плановете за реформа. \r\n„Целта на промените е не да се намали подкрепата за инвалидите, а да се постигне по-честно разпределение и да се избягват злоупотреби“, уточни той.\r\n***", "date": "2018.04.11", "title": "Темата България в международните медии (Агенция \"Фокус\")"}
{"url": "http://www.focus-news.net/news/2018/04/11/2509938/ria-novosti-kipar-nyama-da-uchastva-vav-voenna-operatsiya-v-siriya.html", "text": "Прессекретарят на правителството на Кипър Продромос Продрому заяви, че страната му няма намерение по никакъв начин да участва в плановете на другите страни по възможната военна операция на територията на Сирия, предава РИА Новости.\r\nТой подчерта, че Кипър не е въвлечен в операцията и във връзка с това няма опасност за сигурността на страната. „Има много спорове какво се случва в нашата страна, но трябва да е ясно, че Кипър не се занимава с операции“, заяви Продрому. Коментирайки възможността Великобритания да използва базите си на острова като плацдарм за операция срещу Сирия той увери, че Никозия няма общо с това и не е имало никакви консултации в този план.\r\nСпоред анализаторите, ако Франция реши да нанесе удар по Сирия, тя ще се интересува от използването на кипърското военно летище „Андреас Папандреу“. Според Продрому това би изисквало разрешението на правителството на Кипър и той изключи тази възможност.  Виктор Турмаков", "date": "2018.04.11", "title": "РИА Новости: Кипър няма да участва във военна операция в Сирия"}
{"url": "http://www.focus-news.net/news/2018/04/11/2509939/sofiyska-rayonna-prokuratura-vnese-obvinitelen-akt-sreshtu-nepalnoleten-unizhil-i-ograbil-drugo-momche.html", "text": "Софийска районна прокуратура внесе обвинителен акт срещу непълнолетен извършител на хулиганство, отличаващо се с изключителен цинизъм, както и за осъществен от същото лице грабеж. Това съобщиха от пресцентъра на Прокуратурата на Република България.\r\nС внесен на 11.04.2018 г. обвинителен акт, непълнолетният Д. А. е обвинен в това, че на 24.03.2017 г. около 15:45 часа в гр. София, до железопътната линия водеща към гр. Перник, в близост до пешеходния прелез на ул. „Монтевидео“, като непълнолетен, но могъл да разбира свойството и значението на извършеното деяние и да ръководи постъпките си, извършил непристойни действия, грубо нарушаващи обществения ред и изразяващи явно неуважение към обществото – пресрещнал непълнолетния Д. Й., дръпнал  го за раницата и със сила го съборил на земята, където го ударил няколко пъти с пръчка по тялото, след което уринирал върху него в присъствието на три други непълнолетни лица – свидетелите Т. Б. и М., като деянието по своето съдържание се отличава с изключителен цинизъм. Описаното деяние представлява извършено престъпление по чл. 325, ал. 2, пр. 2, вр. ал. 1, вр. чл. 63, ал. 1, т. 4 НК.\r\nА. е обвинен и за извършен от него грабеж (по чл. 198, ал. 1, пр. 1 и 2, вр. чл. 63, ал. 1, т. 3 НК), а именно:\r\nНа 24.03.2017 г. около 16:00 часа в гр. София, до железопътната линия водеща към гр. Перник, в близост до пешеходния прелез на ул. Монтевидео, като непълнолетен, но могъл да разбира свойството и значението на извършеното деяние и да ръководи постъпките си, отнел чужда движима вещ – един брой мобилен телефон марка „Самсунг“, модел „Галакси Ноут 4“ („Samsung Galaxy Note 4”), от владението на непълнолетния Д. Й., с намерение противозаконно да я присвои, като употребил за това сила и заплашване – казал му „Ще ти направя гроб, бе момче“, след което издърпал мобилния телефон от ръката на Й. \r\nПредстои делото да бъде насрочено за разглеждане в Софийски районен съд.", "date": "2018.04.11", "title": "Софийска районна прокуратура внесе обвинителен акт срещу непълнолетен, унижил и ограбил друго момче"}
{"url": "http://www.focus-news.net/news/2018/04/11/2509932/kyustendil-do-kraya-na-mesetsa-e-srokat-za-deklarirane-i-vklyuchvane-na-registar-na-domashnite-kucheta-v-obshtinata.html", "text": "До края на месец април е срокът за деклариране и включване на регистър на домашните кучета в община Кюстендил. Това каза пред Радио „Фокус” – Кюстендил Пламен Илиев, кмет на село Соволяно. По думите му има издадена заповед от страна на кмета на Община Кюстендил Петър Паунов, с която се регламентира изискването. „При мен нещата вървят добре, но хората се сърдят, защото има изискване за поставяне на чип на кучето, а той струва около 30 лева”, каза Пламен Илиев. Въпреки това включването на домашните кучета в регистъра върви добре. До момента само за село Соволяно са подадени над 70 заявления. „В заявлението се описва породата на кучето, основанието за собственост, трябва да се плати и таксата която е в размер на 1 стотинка”, каза Пламен Илиев. Според него до момента няма проблем с домашните кучета, собствениците са наясно със задълженията при отглеждане на куче.\r\nВенцеслав ИЛЧЕВ", "date": "2018.04.11", "title": "Кюстендил: До края на месеца е срокът за деклариране и включване на регистър на домашните кучета в общината"}
{"url": "http://www.focus-news.net/news/2018/04/11/2509931/donald-tramp-otnosheniyata-mezhdu-rusiya-i-sasht-sega-sa-po-loshi-otkolkoto-po-vreme-na-studenata-voyna.html", "text": "Президентът на САЩ Доналд Тръмп заяви, че отношенията между Вашингтон и Москва в момента „са по-лоши от когато и да е и това включва и Студената война“, предава  AFP.\r\n„Няма причина за това. Русия се нуждае от нас, за да им помогнем на икономиката, нещо, което ще бъде много лесно. Трябва всички нации да работят заедно. Да спрем надпреварата във  въоръжението?“, написа той на профила си в социалната мрежа „Туитър“.  Виктор Турмаков", "date": "2018.04.11", "title": "Доналд Тръмп: Отношенията между Русия и САЩ сега са по-лоши, отколкото по време на студената война"}
{"url": "http://www.focus-news.net/news/2018/04/11/2509930/valeri-yovev-zemedelski-proizvoditel-ovoshtarite-nyamat-interes-da-zastrahovat-produktsiyata-si.html", "text": "Овощарите нямат интерес да застраховат продукцията си. Това каза пред Радио „Фокус” – Кюстендил земеделският производител Валери Йовев. По думите му земеделските стопани са наясно с възможностите за застраховане, но и самите застрахователи знаят какво и как да предложат, за да не се плащат почни никакви обезщетения. „Терминът осланяване се използва при застраховането, но ако има вече измръзване, което е – 4, – 5 или – 6 градуса, това не се признава за щета и не се покрива”, каза Валери Йовев. По думите му при осланяването продукцията може да се запази и да няма поражения, но при измръзването щетите са най-големи и са фатални за овошките и за земеделските стопани. „При градушка също нещата стоят проблемни. Там има субективен оглед на унищожената реколта, трябва да се доказва съсипана продукция, увредени площи, а доказването е трудно. Ако се каже, че реколтата не е унищожена на 100 %, полученото обезщетение е по-малко от това, за което е направена застраховката”, каза Валери Йовев.\r\nВенцеслав ИЛЧЕВ", "date": "2018.04.11", "title": "Валери Йовев, земеделски производител: Овощарите нямат интерес да застраховат продукцията си"}
{"url": "http://www.focus-news.net/news/2018/04/11/2509941/varna-upraviteli-na-firma-poluchiha-efektivna-i-uslovna-prisada-za-ukriti-danatsi-v-osobeno-golemi-razmeri.html", "text": "По обвинителен акт на Окръжната прокуратура във Варна управители на фирма получиха ефективна и условна присъда за укрити данъци в особено големи размери. Това съобщиха от пресцентъра на Апелативна прокуратура – Варна.\r\nПри условията на съкратено съдебно следствие състав на Варненския окръжен съд осъди на 2 години лишаване от свобода при строг режим 45-годишния Тодор А. от Търговище за укриване на данъчни задължения в особено големи размери. След групиране на наказанието му по настоящото дело с наложено наказание по друго дело за извършени други данъчни престъпления, по които е бил осъден на 3 години лишаване от свобода и глоба от 5000 лева, Варненският окръжен съд му наложи да изтърпи най-тежкото от тях -  3 години лишаване от свобода при строг режим и глоба от 5000 лева. Със съдебния акт Тодор А. трябва да заплати на държавата сумата от 553 128 лева заедно със законната лихва за причинените имуществени вреди  от извършеното данъчно престъпление, държавна такса върху уважения граждански иск в размер на 22 125 лева, заедно с направените разноски по делото.  \r\nСъучастникът му в укриването на данъчни задължения в особено големи размери – 44-годишният варненец Атанас Ат., получи условна присъда от 2 години лишаване от свобода, чието изтърпяване е било отложено с 3-годишен изпитателен срок след прилагане на редукция на наказанието му с една трета заради съкратеното съдебно следствие. И той е бил осъден от Варненския окръжен съд да заплати на държавата сумата от 1, 521 млн. лева, както и 60 849 лева държавна такса и разноски по делото. \r\nПродължаваното престъпление по член 255, ал. 3 от НК двамата подсъдими извършили в различни данъчни периоди като собственици и управители на „Хаджи 98“ ООД в съучастие. И Тодор, който е основно образование, и Атанас използвали документи с невярно съдържание. Те потвърждавали неистина в подавани пред НАП – Варна, справки-декларации по несъстояли се сделки. \r\nТака 45-годишният Тодор А. избегнал установяването и плащането на данъчни задължения, като успял да приспадне данъчен кредит от фиктивните сделки на стойност 553 128 лева. Атанас Ат. сам и в съучастие с Тодор приспаднал неследващ се ДДС в размер на над 1, 5 млн. лева. Сумите й до момента не са възстановени от двамата подсъдими.\r\nДелото срещу двамата управители се гледа за втори път във Варненския окръжен съд, след като е било върнато от Апелативния съд за ново разглеждане. \r\nПрисъдата подлежи на въззивна проверка пред Апелативния съд.", "date": "2018.04.11", "title": "Варна: Управители на фирма получиха ефективна и условна присъда за укрити данъци в особено големи размери"}
{"url": "http://www.focus-news.net/news/2018/04/11/2509940/spetsializiraniyat-nakazatelen-sad-varna-na-prokuraturata-za-otstranyavane-na-sashtestveni-narusheniya-deloto-sreshtu-bivshiya-direktor-na-fonda-za-lechenie-na-detsa-pavel-aleksandrov.html", "text": "След проведено съдебно заседание на 03.04.2018г. по НОХД № 658/2018г., съдът прекрати съдебното производство по делото, водено срещу Павел Александров, Катерина Котева, Татяна Радева и Станислава Горанова и върна същото на Специализираната прокуратура за отстраняване на съществени процесуални нарушения, допуснати в хода на разследването и изготвения обвинителен акт. Това съобщиха от Специализирания наказателен съд.\r\nОпределението на съда влезе в сила, като не беше протестирано от страна на Специализираната прокуратура. Делото е изпратено на Специализираната прокуратура за отстраняване на допуснатите процесуални нарушения.", "date": "2018.04.11", "title": "Специализираният наказателен съд върна на прокуратурата за отстраняване на съществени нарушения делото срещу бившия директор на Фонда за лечение на деца Павел Александров"}
{"url": "http://www.focus-news.net/news/2018/04/11/2509943/premierat-boyko-borisov-shte-se-sreshtne-s-evropeyskiya-komisar-po-vaprosite-na-humanitarnata-pomosht-i-upravlenieto-pri-krizi-hristos-stilianidis.html", "text": "Министър-председателят Бойко Борисов ще се срещне с Христос Стилианидис - европейски комисар по въпросите на хуманитарната помощ и управлението при кризи, утре, 12 април. Това съобщиха от правителствената информационна служба.  \r\nДвамата ще обсъдят приоритетите в сферата на хуманитарната помощ и реакцията при кризи, като акцент ще бъде поставен върху инициативата rescEU – предложението на Европейската комисия за нова европейска система за справяне с природните бедствия, което ще допълни и подсили Механизма за гражданска защита на Съюза. \r\nВ срещата ще участва и министърът на вътрешните работи Валентин Радев.", "date": "2018.04.11", "title": "Премиерът Бойко Борисов ще се срещне с европейския комисар по въпросите на хуманитарната помощ и управлението при кризи Христос Стилианидис"}
{"url": "http://www.focus-news.net/news/2018/04/11/2509944/evropeyskata-komisiya-epredpriema-deystviya-za-povishavane-na-doverieto-v-nauchnite-izsledvaniya.html", "text": "Европейската комисия (ЕК) предприема действия за повишаване на доверието в научните изследвания, свързани с безопасността на храните. Това съобщиха от Представителството на ЕК в България. С представено днес предложение Комисията дава отговор на притесненията, изразени от гражданите в успешно проведена европейска гражданска инициатива. В него се предлага повишаване на прозрачността на научните изследвания относно безопасността на храните. \r\nДокументът се основава на извършената от Комисията проверка за пригодност на общото законодателство в областта на храните, което е от 2002 г. и има нужда от актуализация. С предложението: \r\n-\tгражданите ще получат по-голям достъп до подадената до Европейския орган за безопасност на храните (ЕОБХ) информация за одобренията относно агрохранителната верига; \r\n-\tще се предостави възможност Комисията да изисква допълнителни изследвания, и \r\n-\tучените от държавите членки ще се ангажират в по-голяма степен в работата по процедурите за одобрение. \r\nКомисията предлага да се направи целенасочено изменение на регламента относно общото законодателство в областта на храните и да бъдат преразгледани осем секторни законодателни акта, които да бъдат приведени в съответствие с общите правила. Целта е също да се осигури по-голяма прозрачност относно генетично модифицираните организми (ГМО), фуражните добавки, пушилните ароматизанти, материалите, предназначени за контакт с храни, добавките в храните, хранителните ензими и овкусителите, продуктите за растителна защита и новите храни.", "date": "2018.04.11", "title": "Европейската комисия епредприема действия за повишаване на доверието в научните изследвания"}
{"url": "http://www.focus-news.net/news/2018/04/11/2509946/dobrich-v-zooparka-v-grada-se-e-rodilo-poni.html", "text": "За първи път в Центъра за защита на природата и животните в Добрич се е родило пони. То е от породата шотландско пони и е рожба на двойката Маша и Некропол. Това съобщиха от пресцентъра на Община град Добрич. Първото бебе пони се е родило в ранните часове на 12 март и е с черна окраска. Малкият красавец се радва на добро здраве и може де се види от посетителите в Зоопарка. Породата шотландско пони е кръстена на островите, от които произлиза и сега е една от най-известните порода понита в света. Цветът му се променя в зависимост от сезона. Много цветове се наблюдават при тази порода, като най-често срещани са черен и тъмно кафяв. Понитата са любима атракция за децата, защото са внимателни, добронамерени и интелигентни по природа. Центърът за защита на природата и животните в Добрич е уникален както за България, така и за Източна Европа. Той е създаден по българо-швейцарски проект с богата дървесна и храстовидна растителност, удобен транспорт и пешеходни връзки. Обитателите на Зоопарка са над 250. Сред тях са лами, кози муфлони, коне на Пржевалски, Европейски бизон и голямо разнообразие от птици. Мечките Берна и Константин се събудиха от своя зимен сън и са готови за нови приключения и игри. Първите бебета през тази година в добричкия зоопарк са камерунски козлета, родени през януари.\r\n\"Откъснете се от забързаното ежедневие сред природа, атрактивните животински видове и приятна атмосфера!\", призовават от Общината.", "date": "2018.04.11", "title": "Добрич: В Зоопарка в града се е родило пони"}
{"url": "http://www.focus-news.net/news/2018/04/11/2509933/rozin-beevski-zemedelski-proizvoditel-v-planinski-rayon-kato-smolyan-mnogo-ryadko-stopanite-zastrahovat-produktsiyata-si.html", "text": "В планински район като Смолян много рядко се застрахова селскостопанската продукция. Това каза за Радио „Фокус“ – Смолян земеделският производител Розин Беевски. Той отглежда 14 дка овошки и 10 дка картофи и отбеляза, че също не прави застраховки. „През последните години нямам нанесени щети от градушка, повече щети ми нанасят ромите, които пускат конете си в моите ниви, както и набезите на дивите прасета. Преди 5 години правих застраховка, след това не съм правил, защото е доста скъпо. Тогава застраховах 8 дка картофи и дадох около 400-500 лв., а еврофонд ми пое част от сумата“, припомни Беевски. Той посочи, че застраховките покриват само щети от градушка, а сушата, кражбите и набезите на дивите прасета не се смятат за природно бедствие. По думите на Беевски, застрахователите искат над 80 % от площите да се пропаднали, а много рядко се случва всичко да е унищожено.\r\n„Сушата при нас нанася повече щети и добивите са по-ниски, но застраховката няма да помогне тук. В планината се полива по-трудно и няма как да се полива навсякъде. Всичко е Божа работа – ако вали дъжд ще има реколта“, коментира Беевски.  Той уточни, че и да се направи застраховка, много рядко се случва да се изплати нещо, ако не е напълно унищожена реколтата. Така че при всички случаи при нанесени щети на продукцията, по-малки от 80 %, разходите пак ще се за сметка на земеделския производител, категоричен е Беевски.\r\nНели ГЕРГЬОВСКА", "date": "2018.04.11", "title": "Розин Беевски, земеделски производител: В планински район като Смолян много рядко стопаните застраховат продукцията си"}
{"url": "http://www.focus-news.net/news/2018/04/11/2509947/prezidentat-rumen-radev-se-sreshtna-s-predstaviteli-na-balgarski-kompanii-ot-sektora-na-otbranitelnata-industriya.html", "text": "Президентът Румен Радев проведе днес работна среща на „Дондуков“ 2 с представители на български компании, развиващи дейност в сектора на отбранителната индустрия. Това съобщиха от прессекретариата на държавния глава. По време на разговора бяха обсъдени теми, свързани с актуалното състояние, предизвикателствата и перспективите пред българската отбранителна индустрия. \r\n„Необходимо е България да развива високите технологии и производства с висока добавена стойност, каквато е и вашата дейност“, посочи Румен Радев. Според президента, държавата трябва по-активно да стимулира и подпомага работата на фирмите от българския военно-промишлен комплекс. \r\nОт своя страна представителите на българските компании определиха срещата като изключително навременна и ползотворна. Разменени бяха и мнения, свързани с процесите на модернизация в Българската армия, както и необходимостта те да се развиват успоредно със съответните програми за индустриално сътрудничество.\r\nБяха засегнати и въпроси, свързани с необходимостта от изграждане и обучение на специалисти с подходящи умения и образование. Поставен беше и въпросът за синхронизиране на българското законодателство, за да може да предостави перспективи за участие в европейски проекти на родни компании от военната индустрия. \r\nСред участниците в срещата бяха министърът на икономиката Емил Караниколов, представители на Министерство на отбраната, на Института по отбрана „Професор Цветан Лазаров”, учени от БАН.", "date": "2018.04.11", "title": "Президентът Румен Радев се срещна с представители на български компании от сектора на отбранителната индустрия"}
{"url": "http://www.focus-news.net/news/2018/04/11/2509942/vyacheslav-volodin-dumite-na-prezidenta-na-sasht-ot-tuitar-vodyat-sveta-do-uzhas.html", "text": "Председателят на Руската Дума Вячеслав Володин заяви, че фразите и решенията, които президентът на САЩ Доналд Тръмп публикува на профила си в социалната мрежа „Туитър“ предизвикват ужас у целия свят, предава Regnum.\r\n„Преди време председателят на партия ЛДПР Владимир Жириновски обсъжда демокрацията и даде САЩ като пример. Но техният президент не се избира от народа, а се избира от малко повече от 500 електора. При тях има двупартийна система. И президентът в „Туитър“ взема такива решения, че целият свят изпитва ужас“, отбеляза Володин.\r\nСпоред него подобни ценности и дейности не са нужни за развитието на Русия. „Това е не е нашият път“, заяви той. Виктор Турмаков", "date": "2018.04.11", "title": "Вячеслав Володин: Думите на президента на САЩ от „Туитър“ водят света до ужас"}
{"url": "http://www.focus-news.net/news/2018/04/11/2509949/prokurorskata-kolegiya-na-visshiya-sadeben-savet-obedini-dve-proizvodstva-po-distsiplinarno-delo-sreshtu-prokuror-v-okrazhna-prokuratura-ruse.html", "text": "Прокурорската колегия на Висшия съдебен съвет (ВСС) обедини производствата по дисциплинарно дело № 1/2018 г. и дисциплинарно дело № 9/2018 г. по описа на ВСС, образувани срещу Валентина Личева Личева – Найденова – прокурор в Окръжна прокуратура - Русе, за извършени от нея дисциплинарни нарушения по чл. 307, ал. 3, т. 3 от ЗСВ в едно общо производство, което ще продължи по дисциплинарно дело № 1/2018 г. Това съобщиха от ВСС. Двете производства са висящи, имат за предмет идентични факти и обстоятелства и сочат извършване на един и същ вид дисциплинарно нарушение - действие или бездействие, включително нарушаване на Кодекса за етично поведение на българските магистрати, което накърнява престижа на съдебната власт.\r\nПрокурорската колегия прие за сведение заповеди, както следва: № РД-08-57/13.03.2018 г. и № РД–08-53/06.03.2018 г. на административния ръководител на Специализираната прокуратура за обръщане на внимание на Евгения Тихомирова Деянова и Детелина Ганчева Ганчева – прокурори в Специализираната прокуратура.\r\nЗаповедите се прилагат към кадровото досие на прокурорите, като в случай на оспорването им административният ръководител следва да уведоми Прокурорската колегия на ВСС за влязлото в сила съдебно решение и да изпрати препис от същото за прилагане към съответното кадрово досие.", "date": "2018.04.11", "title": "Прокурорската колегия на Висшия съдебен съвет обедини две производства по дисциплинарно дело срещу прокурор в Окръжна прокуратура - Русе"}
{"url": "http://www.focus-news.net/news/2018/04/11/2509948/poveche-ot-250-dushi-sa-zaginali-pri-katastrofa-na-voennotransporten-samolet-v-alzhir-obzor.html", "text": "Повече от 250 души са загинали при катастрофата на военнотранспортен самолет Ил-76 на алжирските въоръжени сили. Той е паднал на земеделска площ скоро след излитане от летището на военна база „Буфарик“ на около 50 км. южно от столицата Алжир. Веднага след падането си корпусът на самолета е обхванат от пламъци.\r\nСамолетът на въоръжените сили на Алжир е следвал маршрута Буфарик-Тиндуф-Бешар. \r\n„Сред загиналите има 10 души екипаж и 247 пътници, повечето членове на въоръжените сили на страната“, съобщава алжирското министерство на отбраната в официално свое заявление. Сред загиналите има 26 членове на подкрепяния от Алжир „Фронт Полисарио“, борещ се за независимостта на Западна Сахара, смятана от Мароко за част от неговата територия.\r\nСъздадена е разследваща за уточняване на обстоятелствата около трагедията. Виктор Турмаков", "date": "2018.04.11", "title": "Повече от 250 души са загинали при катастрофа на военнотранспортен самолет в Алжир (ОБЗОР)"}
{"url": "http://www.focus-news.net/news/2018/04/11/2509950/plovdiv-politsiyata-izdirva-42-godishen-mazh-koyto-ne-se-e-pribral-v-zatvora-sled-rabota-na-vanshen-obekt.html", "text": "Полицията в Пловдив издирва 42-годишен лишен от свобода, който не се е прибрал в затвора след работа на външен обект. Това съобщи за Радио „Фокус“ – Пловдив говорителят на Областната дирекция на МВР. Сигналът, че затворникът не се е прибрал е получен след 18.00 часа вчера. Веднага са предприети действия по издирването му. Прокуратурата е уведомена за случая.\r\nТони МИХАЙЛОВ", "date": "2018.04.11", "title": "Пловдив: Полицията издирва 42-годишен мъж, който не се е прибрал в затвора след работа на външен обект"}
{"url": "http://www.focus-news.net/news/2018/04/11/2509953/plovdiv-po-povod-mezhdunarodniya-den-na-aviatsiyata-i-kosmonavtikata-v-grada-se-provezhda-nauchna-konferentsiya-50-godini-bezpilotna-aviatsiya-v-balgariya.html", "text": "По повод Международния ден на авиацията и космонавтиката в Пловдив се провежда научна конференция „50 години безпилотна авиация в България“, предаде репортер на Радио „Фокус“ – Пловдив. На събитието присъстваха бригаден генерал Спас Спасов, председател на фондация „Български Военновъздушни сили“ и Илия Милушев, съветникът на президента по сигурност и отбрана. „Тази идея е съвместна с военновъздушните сили на Българската армия на Република България и Технически университет“, каза по време на откриващата пресконференция Спас Спасов. По думите на Илия Мушев Българската армия преди няколко години е получила около 8 безпилотни летателни системи, „Според мен трябва доста по-широко да се използват безпилотни летателни апарати, свидетели сме тяхното масирано използване в бойните конфликти, както в Сирия, Ирак и Афганистан, така и в Украйна. Ако ние сме се снишили и чакаме бурята да отмине тя няма да отмине. Безпилотните летателни средства и системи трябва да се усвояват от сегашните военнослужещи. Те трябва да се обърнат с лице към проблема, под ръководството на министерството на отбраната, да го адресират този проблем, да се обучат хора, да се прилага в практиката, за да има някаква ефективност. По този начин ще бъдем адекватни на сегашната ситуация“, каза Илия Милушев.\r\nВ Пловдив началото на използването на безпилотните самолети започва още през 1964 година, когато група офицери се срещат на два пъти с членовете на аероклуба в Пловдив, който се е занимавал с изработването на модели и ходене по състезания. „Младите са били причината за това появяване на този сектор в България и интересът на офицерите. След няколко срещи показвания, през 1965г. и 1966г. се появяват първите патенти и авторски свидетелства за безпилотни мишени, които са служили за тренировка на войските. През 1968 година на 25 октомври или 1 ноември се събира една група по заповед на заместник-министъра и в Пловдив в рамките на авиационния завод се основава групата „102“ със задача да разработва мишени за тренировка на войските. От тогава започват разработките на РУМ-радио управляема мишена“, каза доцент д-р Атанас Начев.\r\nНа 12 април от 10.30 часа ще се проведе летателен ден с демонстрационни и мотивационни полети, както и статичен показ на авиационна техника. Събитието ще се проведе на летателна площадка „Марица“, която се намира преди село Граф Игнатиево.\r\nВесела КРЪСТЕВА", "date": "2018.04.11", "title": "Пловдив: По повод Международния ден на авиацията и космонавтиката в града се провежда научна конференция „50 години безпилотна авиация в България“"}
{"url": "http://www.focus-news.net/news/2018/04/11/2509952/kyustendil-okolo-100-krazhbi-na-voda-sa-ustanoveni-za-godina-na-teritoriyata-na-oblastta.html", "text": "Около 100 кражби на вода са установени за година на територията на област Кюстендил. Това каза пред Радио „Фокус” – Кюстендил Владимир Джоров, главен инженер на дружеството „Кюстендилска вода”, обслужващо седем от деветте общини на територията на Кюстендилска област. За тези кражби са оформени констативни протоколи. „Друг е въпросът, че кражбите са много повече, но ние не успяваме да ги обхванем. Кражбите на вода се отразяват негативно върху коректните платци. Мисля, че на всеки трети човек му се е случвало да види съседа си как опъва маркучите. Това по-често се случва по селата, където се поливат зеленчукови градини. Кражбата на вода води и до намален дебит и налягане, а това създава неудобства за абонатите”, каза Владимир Джоров. По думите му самите кражби влияят върху съзнанието на хората – оформяне на водна култура и на разумно отношение към водата. Процедурата за установяване на кражба включва изпращане на специалисти, които трябва да извършат съответните дейности. „Имаме зони за водоснабдяване, където отчитаме на вход и на изход количеството вода, там също се установяват кражбите, но конкретно къде отива водата е по-дълъг процес”, каза Владимир Джоров. Според него налаганите глоби са различни по размер, те се изчисляват по определена формула. Средната глоба е около 1 000 лева.\r\nВенцеслав ИЛЧЕВ", "date": "2018.04.11", "title": "Кюстендил: Около 100 кражби на вода са установени за година на територията на областта"}
{"url": "http://www.focus-news.net/news/2018/04/11/2509945/afp-spored-siriyskoto-pravitelstvo-zaplahite-na-sasht-vodyat-do-bezrazsadna-eskalatsiya.html", "text": "Сирийското правителство заяви, че заплахите на президента на САЩ Доналд Тръмп за ракетни удари по страната в отговор на предполагаемата химическа атака в град Дума е „безразсъдна ескалация“, предава  AFP. \r\n„Не сме изненадани от подобна безразсъдна ескалация от режим като САЩ, който изгради и продължава да изгражда тероризма в Сирия“, съобщи източник от правителството на Сирия. Виктор Турмаков", "date": "2018.04.11", "title": "AFP: Според сирийското правителство заплахите на САЩ водят до „безразсъдна ескалация“"}
{"url": "http://www.focus-news.net/news/2018/04/11/2509954/kyustendil-sredno-na-okolo-1-000-leva-vazliza-globata-pri-ustanovena-krazhba-na-voda-v-dupnitsa.html", "text": "Средно на около 1 000 лева възлиза глобата при установена кражба на вода в Дупница. Това каза пред Радио „Фокус” – Кюстендил Илия Илиев, управител на общинското ВиК дружество. По думите му кражбите на вода са проблем не само за дружеството, но и за потребителите. „Когато установим кражба, ние имаме право да прекъснем не само незаконното отклонение, но и редовното отклонение, защото е необходимо плащане на глоба. Не са малко кражбите. Те са предимно пролет и лято, когато се поливат градините. Ако водата преминава през водомера едва ли ще си позволят това нещо”, каза Илия Илиев. По думите му кражбите на вода са и причина за намален дебит, слабо налягане и дори липса на вода. „Санкциите се изчисляват съгласно наредбите, но са около 1 000 лева”, каза Илия Илиев. Според него самите кражби не се откриват лесно, но се работи по пресичането им. През настоящата година дружеството ще инвестира средства за подмяна на водопроводи на места, които са с най-чести аварии в селата. В града също предстои подмяна на водопровода по няколко улици.\r\nВенцеслав ИЛЧЕВ", "date": "2018.04.11", "title": "Кюстендил: Средно на около 1 000 лева възлиза глобата при установена кражба на вода в Дупница"}
{"url": "http://www.focus-news.net/news/2018/04/11/2509956/b-92-sarbiya-voislav-sheshel-e-osaden-na-10-godini-zatvor-no-nyama-da-iztarpi-nakazanieto.html", "text": "Воислав Шешел бе признат за виновен и осъден на 10 г. лишаване от свобода от Хага, предава белградската медийна компания B-92, като отбелязва, че въпреки това лидерът на опозиционната Сръбска радикална партия няма да отиде в затвора, тъй като прекара в Хага 11,5 г. \r\nПрез 2016 г. Шешел бе оправдан по всички обвинения, повдигнати срещу него от Прокуратурата на вече разпуснатия Международен наказателен трибунал за бивша Югославия (МНСБЮ). \r\nАпелативната камара на Международния механизъм за наказателните трибунали, която продължи работата на Хагския трибунал, можеше да потвърди първоинстанционното решение, да го отмени или да отсъди нов процес. По-рано Шешел  обяви, че няма да присъства в Хага за четене на присъдата за обжалване.\r\nПървоначално сръбският политик бе оправдан по всички девет обвинения в обвинителния акт, включително за употреба на реч за омраза, подбуждане към военните престъпления в Хърватия и Босна и Херцеговина по време на военни конфликти от 90-те години на миналия век, както и за експулсиране на етнически хървати от северната провинция Войводина в Сърбия. Прокуратурата в Хага обжалва това решение, а Шешел представи писмен отговор на жалбата.\r\nПревод и редакция: Тереза Герова", "date": "2018.04.11", "title": "B-92 (Сърбия): Воислав Шешел е осъден на 10 години затвор, но няма да изтърпи наказанието"}
{"url": "http://www.focus-news.net/news/2018/04/11/2509955/vik-pazardzhik-izvarshva-chesti-proverki-za-nerednosti-pri-izpolzvaneto-na-piteyna-voda.html", "text": "На територията, обслужвана от ВиК-Пазарджик има случаи на незаконно присъединяване към водопроводната мрежа, съобщиха за Радио „Фокус“ – Пазарджик от дружеството. От там уточниха, че такива случаи са регистрирани в квартал „Изток“ в областния град. Групи на ВиК извършват регулярни проверки и при установяване на незаконно присъединяване към мрежата на дружеството, налагат санкции. От ВиК-Пазарджик уточниха, че инкасаторите също следят за начина, по който се отчитат потребените количества вода и при констатиране на неизправни водомери или липса на такива, се предприемат необходимите мерки, за да може да бъдат осигурени измервателни уреди на всички абонати. От дружеството допълниха, че ежемесечно се извършват проверки на различни адреси, а също и проверки по сигнали за нередности при потребяването или отчитането на изразходвани количества питейна вода.\r\nВаня НИКОЛОВА", "date": "2018.04.11", "title": "ВиК-Пазарджик извършва чести проверки за нередности при използването на питейна вода"}
{"url": "http://www.focus-news.net/news/2018/04/11/2509951/mvr-tehnicheski-problem-zatrudnyava-preminavaneto-prez-granichnite-punktove-v-stranata.html", "text": "Поради възникнал технически проблем работата на граничните контролно-пропускателни пунктове и на секторите „Пътна полиция“ в страната временно е затруднена. Това съобщиха от пресцентъра на МВР. На места по граничните пунктове има образувани колони от чакащи автомобили, а в секторите на Пътна полиция не може да се извършва регистрация и пререгистрация на автомобилите. Предприети  са действия за отстраняване на проблема.", "date": "2018.04.11", "title": "МВР: Технически проблем затруднява преминаването през граничните пунктове в страната"}
{"url": "http://www.focus-news.net/news/2018/04/11/2509957/lora-lyubenova-gd-granichna-politsiya-4-kilometrova-e-kolonata-ot-tovarni-avtomobili-na-granichniya-punkt-kulata-a-na-dunav-most-pri-ruse-15-km.html", "text": "На граничния пункт „Дунав мост“ при Русе има около 1,5 км. товарни автомобили на изход от страната. На граничния пункт „Кулата“ има около 4 км. Това съобщи за Агенция „Фокус“ говорителят на ГД „Гранична полиция“ Лора Любенова във връзка със затрудненото преминаване на граничните пунктове в страната заради технически проблем. „Граничните пунктове не са затворени, преминаването през тях е затруднено“, обясни тя и допълни, че се работи по отстраняването на софтуерния проблем. „Няма яснота до кога тъй като проблемът е на централно ниво, не на ниво „Гранична полиция““, каза още Лора Любенова.\r\nБиляна ИВАНОВА", "date": "2018.04.11", "title": "Лора Любенова, ГД „Гранична полиция“: 4-километрова е колоната от товарни автомобили на граничния пункт „Кулата“, а на „Дунав мост“ при Русе- 1.5 км"}
{"url": "http://www.focus-news.net/news/2018/04/11/2509959/brig-gen-spas-spasov-fondatsiya-balgarski-voennovazdushni-sili-fondatsiyata-motivira-reklamira-i-populyarizira-aviatsionnata-ideya.html", "text": "Работата на фондация „Български Военновъздушни сили“ е да мотивира, рекламира и популяризира авиационната идея. Това каза на пресконференция по повод началото на научна конференция на тема „50 години безпилотна авиация в България“ бригаден генерал Спас Спасов, председател на фондация „Български Военновъздушни сили“, предаде репортер на Радио \"Фокус\"-Пловдив. „Отношението на фондацията към безпилотните системи а и към всички други летателни апарати, е популяризирането. Ние за това се наехме тази година по повод честването 50 години от раждането на безпилотната авиация у нас да я популяризираме тази годишнина, свързана с авиацията, свързана с космоса, там където също летят дронове в космоса“, каза генерал Спас Спасов. По думите му вече няма начин да стоим отстрани, а трябва да се организираме и популяризираме в безпилотната авиация. „За съжаление намалява броят на студентите по авиация, а с тези мероприятия ние точно това правим, популяризираме сред младежите идеята за авиацията и в частност и безпилотната“, каза генерал Спас Спасов. Той коментира, че фондацията не акцентира изобщо на безпилотната, а на авиацията като цяло. По думите всичко се развива и колкото чакаме, толкова ще сме и по-назад. Фондацията подкрепя авиационните кадри, които ще излязат. „Някои от тях могат да отидат при военните, което нас като бивши военни много ни интересува, но разбира се, преди всичко, ще отидат при цивилните дейности“, каза генерал Спасов. Той коментира големият успех на младия конструктор Александър Мариносян, който е създал четири самолета. „Това е нашият съвременен Асен Йорданов“, зави генерал Спас Спасов. По думите му, провеждайки се подобни събития, се дава на младежите един поглед да видят и да открият своето призвание. Връзките на фондацията с международни и чужди подобни структури ще допринесат за мотивацията на нашите младежи да влязат в авиационната система и да се развиват в това отношение. До сега фондация „Български ВВС“ е  провела 8 международни авиационни фестивала. „Имаме връзка с много чужди изпълнители, групи или индивидуални. Подпомагаме в социално отношение много дейности в тази насока“, каза генерал Спас Спасов.Той коментира, че когато е станало едно от земетресенията в Турция военновъздушните сили са изпратили наш хеликоптер там, за да помага, фондацията също е откликнала благородно и превела средства в помощ на пострадалите. В благодарност турските военновъздушни сили са изпратили за тяхна сметка един изтребител, за да участва във фестивал на фондация „Български ВВС“.\r\nВесела КРЪСТЕВА", "date": "2018.04.11", "title": "Бриг. ген. Спас Спасов, фондация „Български Военновъздушни сили“: Фондацията мотивира, рекламира и популяризира авиационната идея"}
{"url": "http://www.focus-news.net/news/2018/04/11/2509961/afp-turskiyat-premier-prizova-moskva-i-vashington-da-prekratyat-ulichniya-boy-za-siriya.html", "text": "Министър-председателят на Турция Бинали Йълдъръм призова Русия и САЩ да прекратят „уличния бой“ за Сирия, като подчерта, че е настъпил моментът да бъде изоставено настрани съперничеството между тях, което рискува да навреди на гражданите, предава AFP.\r\n„Това е уличен бой, те се борят като улични хулигани, но кой плаща цената? Това са цивилни граждани\", заяви Йълдъръм в телевизионна реч, изнесена от Истанбул.\r\n„Сега не е време за съперничество. Време е да излекуваме раните в региона, да се съберем и да оставим настрана борбата\", допълни турският премиер.Тереза Герова", "date": "2018.04.11", "title": "AFP: Турският премиер призова Москва и Вашингтон да прекратят „уличния бой“ за Сирия"}
{"url": "http://www.focus-news.net/news/2018/04/11/2509960/kyustendil-varhu-osvobodenite-ploshti-ot-sanitarna-sech-se-zalesyava-predimno-s-cheren-bor-i-zimen-dab.html", "text": "Върху освободените площи от санитарна сеч се залесява предимно с черен бор и зимен дъб. Това каза пред журналисти Емилия Иванова, директор на Държавно ловно стопанство „Осогово”, предаде репортер на Радио „Фокус” – Кюстендил. „Това са площи в горски територии, върху които е извършена санитарна сеч заради нападения на върхов корояд”, каза Емилия Иванова. По думите й в градски условия се залесяват бреза, върба, чинар, смърч и ела. „Прави впечатление, че гражданите проявяват интерес, изразяват желание и искат да озеленяват пространствата между блоковете. Някои търсят и храстови видове”, каза Емилия Иванова. Според нея държавното ловно стопанство цели да въвлече повече деца, които да бъдат насочени към дейностите в гората. „Днес направихме четири станции за интерактивни игри. По този начин децата научават за растенията, за дърветата, за животните, за тяхното опазване. Представят се и противопожарните мерки”, каза Емилия Иванова.\r\nВенцеслав ИЛЧЕВ", "date": "2018.04.11", "title": "Кюстендил: Върху освободените площи от санитарна сеч се залесява предимно с черен бор и зимен дъб"}
{"url": "http://www.focus-news.net/news/2018/04/11/2509963/haskovo-15-sa-podadenite-ideyni-proekti-za-izgrazhdane-na-park-v-grada-komisiyata-shte-izbere-edin-ot-tyah-v-srok-ot-2-mesetsa.html", "text": "15 са подадените идейни проекта за изграждане на парк до ДНА, съобщиха от Община Хасково. Комисия с председател доцент д-р Елена Драгозова започна оценка на подадените проекти в закрито заседание. Доцент  д-р Драгозова е преподавател в Лесотехническия университет, специалист ландшафтна архитектура. В комисията са още архитект Иван Бакалов, Стефан Стайков– урбанист, главен експерт в  МРРБ, Благой Петков, урбанист, главен експерт в община Пловдив. Банко Банев  юрисконсулт сектор „Обществени поръчки“ Община Хасково. Комисията разглежда проектите без да знае кои са авторите. Те са номерирани, имената на авторите са в запечатан плик, който ще бъде отворен след като комисията вземе решение за класирането на проектите. Това ще стане на открито заседание на комисията, на която ще бъдат представени класираните проекти. Срокът за вземане на решение е два месеца. Според изискванията на конкурса всеки участник трябва да има в екипа си архитект, ландшафтен архитект и геодезист, всички с магистърска степен. Оценява се градоустройствена схема, алейна мрежа, осветление, висока растителност, художествени елементи. Класираният на първо място кандидат получава награда от 5 000 лева, вторият 3000 лв, а третият 1000 лв. Класираният на първо място участник ще разработи и техническия проект за изграждането на парка. Парцелът, върху който ще се изгражда паркът, е предоставен безвъзмездно на общината от Министерството на отбраната. В него се намира паметника на 10 Родопски полк.", "date": "2018.04.11", "title": "Хасково: 15 са подадените идейни проекти за изграждане на парк в града, комисията ще избере един от тях в срок от 2 месеца"}
{"url": "http://www.focus-news.net/news/2018/04/11/2509958/angel-vukodinov-natsionalna-asotsiatsiya-na-zarnoproizvoditelite-balgarskiyat-zastrahovatelen-model-po-otnoshenie-na-zemedelskata-produktsiya-ne-raboti-dostatachno-dobre.html", "text": "Българската застрахователна система и застрахователен модел не работи достатъчно добре по отношение на земеделската продукция. Това съобщи за Радио „Фокус”-Пловдив Ангел Вукодинов от Националната асоциация на зърнопроизводителите в България (НАЗ). „Преди 6 години посетих САЩ и установих колко добре е разработена системата там”, каза Вукодинов и поясни, че там се говори не просто за застраховки, а за управление на риска, в което се включват и застраховките. „Този процес е тристранен – в него участие взимат и държавата, и застрахователите и фермерите”, добави Вукодинов. Според него един от проблемите тук е, че няма оценка на реалната себестойност на продукцията и даде пример, че инвестицията в един декар може да е 170-180 лева, в зависимост от  технологията, която използва фермерът, от потенциала на полето и очаквания добив. „В България няма застраховател, който да прави застраховка на повече от 100 – 120 лева на декар максимум. И когато настъпи реална щета ти получаваш 60 лева при 100% щета, при направени 4 пъти по-големи разходи. Това демотивира земеделците”, посочи Ангел Вукодинов.\r\n„От друга страна, не е нормално, че функциите на застраховател и инвеститор са съвместени при застрахователя, тъй като не е нормално този, който ще изплаща щетите, да определя размера им”, каза още Вукодинов. Според него трябва да има независим оценител. В момента у нас практиката е застрахователната компания да работи със свои оценители. „Трябва да има по-сериозен независим орган, в който да участват всички страни, може би под арбитража на държавата”, добави Вукодинов. „Не говорим за финансови задължения на държавата. Става въпрос за това държавата да изготви нормативната база и да арбитрира процеса за реалния размер на щетите, в който да участват и двете страни – и застрахователя, и засегнатия”, уточни той. По думите на Ангел Вукодинов, на практика сега, като настъпи щета, застрахователят ти изпраща един оценител и ти подписваш, или не. „Когато е малка щетата, обикновено губиш бонуси от застраховката за следващата година. Затова понякога се примиряваш да я преглътнеш тази щета и да не я предявяваш”, разясни още зърнопроизводителят. По думите на Ангел Вукодинов цялата сегашна система на застраховане трябва да се усъвършенства.  Трябва да се говори за управление на риска като за политика, която да е заложена и в подпомагащите програми за селско стопанско, каквато е ОСП в Европа. „В САЩ, например нямат други субсидии за земеделците. Субсидията е част от застрахователната премия, но забележете, там може да застраховаш дохода и то срещу всякакви събития”, посочи още Ангел Вукодинов.\r\nЦветана ТОНЧЕВА", "date": "2018.04.11", "title": "Ангел Вукодинов, Национална асоциация на зърнопроизводителите: Българският застрахователен модел по отношение на земеделската продукция не работи достатъчно добре"}
{"url": "http://www.focus-news.net/news/2018/04/11/2509965/mvnr-shtatat-virdzhiniya-shte-priznava-balgarskiya-kato-chuzhd-ezik-v-diplomite-za-sredno-obrazovanie.html", "text": "След Мериленд и щатът Вирджиния включва българския като чужд език в дипломите за средно образование. Това съобщиха от пресцентъра на Министерството на външните работи. Езиковият тест по български език, провеждан от Департамента за езиково обучение (ДЕО-ИЧС) при СУ „Св. Климент Охридски“, е признат и включен в програмата „Сертификат за двуезичност“ (Seal of Biliteracy) на този щат. Решението беше взето на 10 април, на извънредно заседание на Управителния съвет на Департамента по образование във Вирджиния, проведено по молба на посолството на България във Вашингтон. В резултат на предприетите действия от страна на дипломатическата ни мисия преди седмица и в щата Мериленд беше признат езиковият тест по български език, провеждан от Департамента за езиково обучение (ДЕО-ИЧС) при СУ „Св. Климент Охридски“. Още тази година завършващите гимназия ученици във Вирджиния ще могат да положат дистанционно изпит по български език и да получат „Сертификат за двуезичност“. Департаментът по образование в щата ще включи директна препратка към теста на електронната си страница в срок до две седмици. Сертификат ще бъде издаван при успешно полагане на теста - минимум ниво В 1.", "date": "2018.04.11", "title": "МВнР: Щатът Вирджиния ще признава българския като чужд език в дипломите за средно образование"}
{"url": "http://www.focus-news.net/news/2018/04/11/2509967/ombudsmanat-maya-manolova-se-sreshtna-s-izpalnitelnite-direktori-na-amerikanskite-tsentrali.html", "text": "Омбудсманът Мая Манолова се срещна с изпълнителните директори на „американските централи“. Това съобщиха от пресцентъра на омбудсмана на Р България. Повод за срещата бе жалбата на представители на Асоциация на индустриалния капитал в България,  Българска стопанска камара, Българска търговско-промишлена палата и Конфедерация на работодателите и индустриалците в България, които в качеството си и на граждани поискаха от омбудсмана да предприеме действия по отношение на договорите с „Ей и Ес ЗС Марица Изток 1“ ЕООД  и „Контур Глобал Марица Изток 3“ АД за дългосрочно изкупуване на електрическа енергия. Припомняме, че на 2 април т.г. омбудсманът се срещна с жалбоподателите, които обявиха, че договорите с „американските централи“  ощетяват непазарно както държавата, така и всички 3 600 000 български домакинства средно годишно с по 161 лева.  Според тях, с тези договори се предоставя неправомерно държавна помощ. На днешната среща омбудсманът чу позицията и на „американските централи“ в лицето на изпълнителния директор на „Ей и Ес България“ Иван Цанков и Красимир Ненов, изпълнителен директор на „Контур Глобал Марица Изток 3“. Те припомниха историята на подписването на въпросните договори, с участието на няколко правителства и подчертаха ползите от дейността им за обществото и направените инвестиции. Изпълнителните директори заявиха готовност да трансформират договорите, така че да се запазят интересите на инвеститорите и на българските граждани, както и да излязат на свободния енергиен пазар. На срещата те посочиха още, че в момента тече предварително проучване на договорите в Европейската комисия. Омбудсманът смята, че отговорните държавни институции до момента нямат единна, ясна и обоснована позиция по отношение действието на договорите. Няма откритост и прозрачност в действията им. Няма яснота относно:\r\n- направени ли са необходимите икономически, финансови и правни анализи относно действието на дългосрочните договори за изкупуване на електрическа енергия и за възможностите за тяхното прекратяване.\r\n- какви действия са предприети и на какъв етап се намират, с цел гарантиране на обществения интерес.\r\n- на какъв етап е процедурата, предприета от ЕК за одобряване на методика за компенсиране при прекратяване на договорите.\r\nОтговорите на тези въпроси са наложителни, с оглед осигуряване прозрачност в действията на институциите, както и предоставяне на информация какви ще бъдат последиците за българските граждани при евентуално запазване или прекратяване действията на тези договори.\r\nЗа да защити интересите на българските граждани, омбудсманът ще инициира среща между отговорните държавни институции – министерствата на енергетиката, на финансите, КЕВР, НЕК, БЕХ и ЕСО, парламентарната комисия по енергетика, работодателските организации и ръководителите на „американските централите“.", "date": "2018.04.11", "title": "Омбудсманът Мая Манолова се срещна с изпълнителните директори на „американските централи“"}
{"url": "http://www.focus-news.net/news/2018/04/11/2509969/blagoevgrad-gratski-grazhdanin-e-predaden-na-sad-za-avtomobilna-katastrofa-otnela-choveshki-zhivot.html", "text": "Окръжна прокуратура – Благоевград е внесла обвинителен акт срещу Е. П. от Република Гърция за извършено от него престъпление по време на шофиране, в резултат на което била причинена смъртта на пътничка и средна телесна повреда на друг пострадал при катастрофата. Това съобщиха от пресцентъра на Апелативна прокуратура-София.\r\nНа 19 февруари 2017 г. обвиняемият П. управлявал собствения си лек автомобил „БМВ Х5“, като пътувал от гр. Благоевград за гр. София. Атмосферните условия били неблагоприятни, валял дъжд. Въпреки това, при избирането на скоростта на движение, той не се съобразил със състоянието на пътя – хлъзгава асфалтова настилка и наличие на локви по платното. Освен това водачът не спазил задължението да не превишава максимално допустимата скорост извън населено място и управлявал лекия автомобил със 113,82 км./ч. \r\nВ резултат действията си Е. П. допуснал пътно транспортно произшествие, при което загинала возещата се на предна дясна седалка в автомобила пътничка и причинил средна телесна повреда на друго лице, довело до трайно затруднение на движението на крайниците за срок по-голям от един месец. \r\nПредстои насрочване на разпоредително заседание от съда.", "date": "2018.04.11", "title": "Благоевград: Гръцки гражданин е предаден на съд за автомобилна катастрофа, отнела човешки живот"}
{"url": "http://www.focus-news.net/news/2018/04/11/2509970/vratsa-uslovna-prisada-poluchi-zhena-obvinena-za-podbuzhdane-kam-ubiystvo.html", "text": "Съдът е признал за виновна М. Асенова (на 29 години), обвинена от Районна прокуратура – Враца за извършено от нея престъпление по чл. 117, ал. 2, вр. ал. 1, вр. чл. 26, ал. 1 от НК. Това съобщиха от пресцентъра на Апелативна прокуратура-София. М. Асенова живее в гр. Мездра. Преди няколко години тя се сприятелила с нейна колежка – П.П., като впоследствие отношенията им преминали в интимни. Познавала се със съпруга на приятелката си – Г.П., взаимно си гостували. \r\nПрез последната година отношенията между двете жени се влошили, поради проявяваната ревност от страна на Асенова, което станало повод П.П. да пожелае да прекратят връзката им. Освен това имало и обвинения, свързани с давани и получавани парични суми в заем. \r\nПрез пролетта на 2017 г. М. Асенова се свързала с неин познат и по време на среща в гр. Враца му казала, че иска съпругът на приятелката й да бъде убит. Тя съобщила данни за него – местоживеене и работно място. Мъжът отказал да се ангажира, но тя продължила да търси начини да осъществи престъпните си намерения. Впоследствие й бил препоръчан човек, който би могъл да й свърши този вид „услуга“. \r\nНа 03.08.2017 г. Асенова се срещнала в гр. Мездра с „Дмитрий“, без да знае, че същият е служител под прикритие. Тя му показала снимки и копие от личната карта на лицето, което искала да бъде убито. Уговорено било и възнаграждение - парична сума от 1500 лева. В допълнение на това тя предоставила информация за местоработата и навиците на съпруга на приятелката й, предала ключ от входната им врата и платила капаро в размер на 400 лева. \r\nВъв връзка с воденото досъдебно производство и действията на жената, на 16.08.2017 г. тя била задържана от органите на МВР. \r\nЗа извършеното престъпно деяние – подбуждане към убийство, съдът е наложил на М. Асенова наказание от една година и четири месеца „лишаване от свобода“ с изпитателен срок от четири години.", "date": "2018.04.11", "title": "Враца: Условна присъда получи жена, обвинена за подбуждане към убийство"}
{"url": "http://www.focus-news.net/news/2018/04/11/2509972/chez-tsenovite-ni-predlozheniya-sa-izgotveni-na-printsipa-za-spravedlivost-ako-badat-prieti-srednoto-uvelichenie-za-bitovite-klienti-shte-e-s-po-malko-ot-3-st-na-kwh.html", "text": "Ценовите предложения на дружеството са изготвени на принципа за справедливост, ако бъдат приети средното увеличение за битовите клиенти ще е с по-малко от 3 ст. на kWh. Това се посочва в позиция на ЧЕЗ.\r\n„Фокус“ публикува позицията на дружеството без редакторска намеса:", "date": "2018.04.11", "title": "ЧЕЗ: Ценовите ни предложения са изготвени на принципа за справедливост, ако бъдат приети средното увеличение за битовите клиенти ще е с по-малко от 3 ст. на kWh"}
{"url": "http://www.focus-news.net/news/2018/04/11/2509968/afp-prezidentat-na-sasht-obvini-robart-myuler-za-loshite-otnosheniya-s-rusiya.html", "text": "Държавният глава на САЩ Доналд Тръмл обвини специалния прокурор Робърт Мюлер за лошите отношения с Руската федерация, определяйки воденото от него разследване като „фалшиво и корумпирано“, предава AFP.  \r\nВ поредица от постове в социалната мрежа „Туитър“, Тръмп отправи остра реторика към Русия, но също така нападна Мюлер за възпрепятстване на по-добри отношения между Москва и Вашингтон. \r\n„До голяма степен лошите отношения са заради фалшивото и корумпирано разследване (на предполагаемата руска намеса в президентските избори в САЩ – бел. р.), ръководено от лоялни на демократите или от хора, работещи за (Барак) Обама\", коментира Тръмп.Тереза Герова", "date": "2018.04.11", "title": "AFP: Президентът на САЩ обвини Робърт Мюлер за лошите отношения с Русия"}
{"url": "http://www.focus-news.net/news/2018/04/11/2509962/angel-vukodinov-natsionalna-asotsiatsiya-na-zarnoproizvoditelite-v-balgariya-nyama-zastrahovka-sreshtu-sushata.html", "text": "В България няма застраховка срещу сушата. Това съобщи за Радио „Фокус”-Пловдив Ангел Вукодинов от Националната асоциация на зърнопроизводителите в България (НАЗ). „Аз работа в Южна България, където сушата е често явление и самата суша може да ми унищожи 30-40% от производството”, каза Вукодинов. Според него проектът за управление на градушките, който сега се дебатира, също е един недомислен проект.  В него много лесно е казано „земеделците ще плащат по 0.50 лв. на декар, застрахователите ще отделят някаква част от премиите, а държаната ще събира тези средства и ще изплаща щетите, като ще се грижи само за градушките. „Малко е сурово това. Ако себестойността на този декар е 100 лева 0.50 лв. е нормално, но ако е 5000 лева, и стане щета, няма да е солидарно плащането и обезщетението”, посочи Ангел Вукодинов. Това, според него също трябва да се диференцира. По думите му, защитата от градушки не пази само земеделската продукция – тя пази и прозорците на сгради, и покривите и автомобилите. Затова този модел трябва да се разработи много по-сериозно.\r\nАнгел Вукодинов каза още, че тази година е имало райони в Ловешко и най-вече в Летница, където зърнопроизводителите са имали над 100% щети. „При 11000 декара продукция не знам как застрахователите ще покрият разходите”, каза Вукодинов. Той даде пример, че при 100 лева засрахователна премия и ако щетата бъде оценена на 60%”, стопанинът не може да си покрие дори текущите разходи за бизнеса. „Този човек ще получи загуби от порядъка на 150 лева и дори да е бил застрахован, ще получи компенсация само от 40-50 лева”, посочи Вукодинов.\r\nЦветана ТОНЧЕВА", "date": "2018.04.11", "title": "Ангел Вукодинов, Национална асоциация на зърнопроизводителите: В България няма застраховка срещу сушата"}
{"url": "http://www.focus-news.net/news/2018/04/11/2509974/po-pokana-na-premiera-boyko-borisov-na-poseshtenie-v-balgariya-shte-bade-predsedatelstvashtiyat-saveta-na-ministrite-na-bosna-i-hertsegovina-denis-zvizdich.html", "text": "По покана на премиера Бойко Борисов на официално посещение в България на 12 и 13 април ще бъде председателстващият Съвета на министрите на Босна и Херцеговина Денис Звиздич. Това съобщиха от правителствената информационна служба.\r\nРазговорите между двамата правителствени ръководители са в петък. Ще бъдат обсъдени развитието на отношенията между България и Босна и Херцеговина, както и политически и икономически въпроси от регионален характер.\r\nВ рамките на визитата си у нас Денис Звиздич ще проведе срещи с президента Румен Радев и с председателя на Комисията по външна политика към Народното събрание Джема Грозданова.\r\nВ делегацията, придружаваща председателстващия Съвета на министрите на Босна и Херцеговина Денис Звиздич са министрите на транспорта и съобщенията, на правосъдието и на сигурността.", "date": "2018.04.11", "title": "По покана на премиера Бойко Борисов на посещение в България ще бъде председателстващият Съвета на министрите на Босна и Херцеговина Денис Звиздич"}
{"url": "http://www.focus-news.net/news/2018/04/11/2509966/plovdiv-rayonnata-prokuratura-nablyudava-dosadebno-proizvodstvo-za-byagstvoto-na-zatvornika-koyto-ne-se-e-varnal-sled-rabota-na-vanshen-obekt.html", "text": "Районна прокуратура-Пловдив наблюдава досъдебно производство за бягство на затворник -  престъпление по чл. 297 ал. 1 от Наказателния кодекс. Това съобщиха от пресцентъра на Апелативна прокуратура-Пловдив. До момента е установено, че на 10 април 2018 г., Георги Т., на 42 г., който изтърпява влязла в сила присъда за държане на наркотични вещества в размер на една година „лишаване от свобода“ при първоначален „общ“ режим, е напуснал външен обект  край гр. Пловдив, където е работил и не се е прибрал в Затвора в гр. Пловдив. Георги Т. е изтърпявал наказанието си в Затворническо общежитие от открит тип /ЗООТ/ „Хеброс“ към Затвора в гр. Пловдив. Съгласно Закона за изпълнение на наказанията и задържането под стража, лишените от свобода, изтърпяващи наказание при първоначален „общ“ режим, могат да полагат труд на външни обекти. Георги Т. е бил приведен в ЗООТ „Хеброс“ на 9 март 2018 г. До момента той е бил осъждан многократно за престъпления против собствеността и притежаване на наркотични вещества.\r\nПод ръководството на Районна прокуратура-Пловдив се извършват активни процесуално-следствени действия и оперативни мероприятия за издирване на Георги Т.\r\nПредвиденото от закона наказание, за престъпление по чл. 297 ал. 1 от Наказателния кодекс, е до три години „лишаване от свобода“.", "date": "2018.04.11", "title": "Пловдив: Районната прокуратура наблюдава досъдебно производство за бягството на затворника, който не се е върнал след работа на външен обект"}
{"url": "http://www.focus-news.net/news/2018/04/11/2509971/kathimerini-turski-samoleti-prodalzhavat-s-narusheniyata-na-gratskoto-vazdushno-prostranstvo-v-egeysko-more.html", "text": "Самолети от Военновъздушните сили на Турция продължават да извършват нарушения на гръцкото въздушно пространство в Егейско море. В сряда, 11 април, два турски изтребителя F-4 са навлезли в Атинския полетен информационен регион, без да представят полетен план пред гръцките военни власти, съобщава електронното издание Kathimerini.\r\nСамолетите са навлезли в гръцкото въздушно пространство в 14:50 часа, прелитайки над островите Панагия и Инусес в източната част на Егейско море.\r\nВ понеделник гръцки войници произведоха предупредителни изстрели срещу турски хеликоптер, след като машината се приближи до малък гръцки остров в източната част на Егейско море – инцидент, който за пореден път повиши градуса на напрежението между двете съседни държави.Тереза Герова", "date": "2018.04.11", "title": "Kathimerini: Турски самолети продължават с нарушенията на гръцкото въздушно пространство в Егейско море"}
{"url": "http://www.focus-news.net/news/2018/04/11/2509975/pazardzhik-vik-poddarzha-vodoprovodnata-mrezha-i-otstranyava-svoevremenno-vazniknali-avarii.html", "text": "ВиК-Пазарджик прави всичко необходимо, за да поддържа водопроводната мрежа и се грижи за своевременното отстраняване на възникнали аварии. Това каза за Радио „Фокус“ – Пазарджик инж. Димитър Мишев от ВиК-Пазарджик. Дружеството обслужва общините  Пазарджик, Септември и Лесичово. Той коментира, че остава проблемът с изхвърлянето на мокри кърпи в канализационната мрежа, които я запушват. „Изваждаме, това, до което успеем да стигнем. В момента, в който стане запушване, машина ги изтегля. Мокрите кърпи не гният и се натрупват на топка, за разлика от листата, които гният и с тях няма такъв проблем. Санитарните материали, които не са на хартиена, а на текстилна основа и са неразградими, са най-голям проблем за канализацията в Пазарджик. Гражданите трябва да проявят отговорно отношение, тъй като са правят разходи от дружеството, за да се отпушва канализационната мрежа от мокри кърпи“, коментира Мишев.\r\nВаня НИКОЛОВА", "date": "2018.04.11", "title": "Пазарджик: ВиК поддържа водопроводната мрежа и отстранява своевременно възникнали аварии"}
{"url": "http://www.focus-news.net/news/2018/04/11/2509977/vik-sliven-se-bori-s-krazhbi-na-voda-i-neplateni-smetki-chrez-sreshti-po-mesta-i-postavyane-na-novi-vodomeri.html", "text": "Кражби и остарели съоръжения са основната причина за загубите на вода в Сливен, съобщи пред Радио „Фокус“ – Сливен управителят на ВиК инж. Севдалин Рашев. За предотвратяване на нерегламентираното ползване на вода от ръководството на дружеството са разработили специална програма, която включва срещи на ВиК – експерти по кварталите в Сливен и малките населени места. Вече има и резултати.  От ВиК-Сливен  са събрали над  3 000 лева задължения от потребителите в ромската махала на село Крушаре. След среща в ромския квартал „Надежда“ е постигната споразумение водомерите там да се наблюдават от местни отговорници. През миналата година там бяха монтирани нови водомери, но половината от тях изчезнаха. В квартала местен инкасатор отчита работещите около 400 водомера.  \r\nСъщият е проблемът в село Тополчане, като през миналата  година дълговете на селото към водния оператор възлизаха на 200 000 лева. 142-ма са били  абонатите от ромската махала, но към всяка партида има по няколко нерегламентирани отклонения за други домакинства, което води до неразбирателство между потребителите и липса на плащания към оператора. По силата на взаимна договореност, ВиК отстранява проблемите с налягането и ограничения дебит в ромските махали, подменя неработещи водомери и поставя нови.  През тази година в Тополчане, в резултата на предприети мерки, от  150 абонати са събрани първите 1500 лева. Поставят се и нови  измервателни уреди. За сметка на водното дружество ще бъдат монтирани 150 водомера. В село Крушаре, където работата в ромския квартал се разгърна миналата есен, вече са монтирани над  70 водомера. Събираемостта е нараснала  до 3000 лева месечно. Предстои поставяне на още 80 нови водомера. \r\nСлед подобряване на водоснабдяването в ромския квартал „Надежда“ в Сливен се  вземат мерки за равномерно разпределяне на водата във всички райони. Събираемостта е 2000 лева месечно, с тенденция да бъде повишена. В кв. „Надежда“ броят на новите водомери трябва да достигне 800. Целта е всички потребители да имат измервателни уреди и да заплащат потреблението по отчетените показания. В противен случай, с двуседмично предизвестие, водоснабдяването ще бъде прекъснато, катогоричен бе управителят на ВиК. Работата на „ВиК“-Сливен в ромските махали продължава  и в други селища в Сливенска област с компактно ромско население. Идеята е да започнат да се погасяват като новите, така и старите дългове. Според заявените в бизнес-плана на дружеството намерения, всеки месец в Сливенска област ще бъдат монтирани по 1000 водомера. За пет години в Сливенска област ще бъдат поставени 60 000 водомера.", "date": "2018.04.11", "title": "ВиК – Сливен се бори с кражби на вода и неплатени сметки чрез срещи по места и поставяне на нови водомери"}
{"url": "http://www.focus-news.net/news/2018/04/11/2509980/kyustendil-zhitelite-na-obshtina-dupnitsa-shte-mogat-da-se-vazpolzvat-ot-nova-usluga-za-proverka-na-dalzhimite-danatsi-i-taksi.html", "text": "Жителите на Община Дупница ще могат да се възползват от нова услуга за проверка на дължимите данъци и такси. Това каза пред Радио „Фокус” – Кюстендил Христо Апостолов, пресаташе на Община Дупница. По думите му общината започва предоставянето на нова услуга във връзка с облекчаване обслужването на граждани и фирми по извършване на справките за дължими суми за местни данъци и такси. Новата услуга е свързана с издаването на персонални кодове за достъп през сайта на Община Дупница и е напълно безплатна. „Получаването става чрез подаване на заявление и веднага се получава персонален  код. Това е и едната от причините от тази година да не се изпращат десетки хиляди писма на хартиен носител за дължимите суми”, каза Христо Апостолов. По думите му предоставянето на услугата ще започне от 16 април в деловодството на Общината, а в края на този месец изтича срокът, в който данъчно обложените лица могат да ползват отстъпка от 5 % при заплащане на цялата дължима сума за 2018 година.\r\nВенцеслав ИЛЧЕВ", "date": "2018.04.11", "title": "Кюстендил: Жителите на Община Дупница ще могат да се възползват от нова услуга за проверка на дължимите данъци и такси"}
{"url": "http://www.focus-news.net/news/2018/04/11/2509964/d-r-gloriya-hristova-veterinar-otgovornostta-v-sluchaite-s-agresivni-kucheta-e-osnovno-na-stopanite.html", "text": "Отговорността в случаите с агресивни кучета, които нападат хора или други животни, е основно на техните стопани. При повечето подобни инциденти те или не са положили достатъчно усилия за възпитанието, или не държат животните под достатъчен контрол. Това коментира пред Радио „Фокус“-Велико Търново д-р Глория Христова, ветеринар и управител на Приюта за безстопанствени животни във Велико Търново. Тя уточни, че всички животни са с различен темперамент и характер и , по думите й, трябва да се държат ограничени, когато са навън. „Всеки собственик на куче е длъжен да осигури безопасността на околните хора и животни, когато разхожда домашния си любимец. Защото агресията не е само срещу хора, но много често тя е и срещу други животни. Имали сме много агресивни животни, които са много социални по отношение на хората, но видят ли друго куче, на момента тръгват да хапят“, обясни д-р Христова. Тя допълни и, че в приюта постъпват сигнали за агресивни животни, но до момента не е имало случай на нахапан човек. Ако има подобна ситуация и виновността на животното е доказана, но остава затворено в приюта до живот.\r\nЛуиза ТРАНЧЕВА", "date": "2018.04.11", "title": "Д-р Глория Христова, ветеринар: Отговорността в случаите с агресивни кучета е основно на стопаните"}
{"url": "http://www.focus-news.net/news/2018/04/11/2509982/the-jerusalem-post-ot-izraelskata-armiya-preduprediha-ako-iran-deystva-sreshtu-nas-shte-svalim-bashar-asad-ot-vlast.html", "text": "„Ако иранците действат срещу Израел от сирийска територия, Башар Асад и неговият режим ще бъдат тези, които ще платят цената\". Това предупредиха високопоставени лица от Израелските отбранителни сили, след като върховният аятолах на Иран Али Хаменей определи ракетната атака срещу сирийската въздушна база Т-4 като „израелско престъпление“ и увери, че тя „няма да остане без отговор“, отбелязва вестник The Jerusalem Post. \r\n„Режимът на Асад и самият Асад ще изчезнат от картата и от света, ако иранците се опитат да навредят на Израел или неговите интереси от територията на Сирия\", заявиха висши представители на израелските военни кръгове, чиито имена не разкриват от редакцията на вестника. \r\n„Нашата препоръка към Иран е да не се опитва да действа, защото Израел е твърдо решен да продължи по този въпрос до самия край\", предупредиха събеседниците на изданието. \r\nМинистърът на отбраната на Израел Авигдор Либерман заяви във вторник, че Израел ще предприеме всички необходими стъпки, за да попречи на Иран да създаде постоянна военна база в Сирия. „Независимо от цената, няма да позволим на Иран да има постоянни военни позиции в Сирия. Нямаме друг избор\", категоричен бе Либерман.\r\nСпоред източниците на вестника, Иран може да предприеме опит за ответен удар срещу „предполагаемото израелско нападение в Сирия“, който вероятно ще бъде извършен с оръжия, които Техеран е транспортирал в Сирия. \r\nДлъжностните лица не вярват, че директният конфликт между Израел, Иран и Сирия задължително ще вкара ливанската групировка „Хизбула“ в конфликта.\r\n„Надяваме се, че генералният секретар на „Хизбула“ Хасан Насрала няма да се присъедини и ще бъде държан настрани в кампанията, ако такава бъде задействана. Нямаме никакъв интерес да разширим фронта, но ако се случи, Насрала трябва да разбере, че съдбата му няма да се различава от тази на Асад, той ще плати много висока цена\", увериха събеседниците на редакцията. Тереза Герова", "date": "2018.04.11", "title": "The Jerusalem Post: От израелската армия предупредиха: Ако Иран действа срещу нас, ще свалим Башар Асад от власт"}
{"url": "http://www.focus-news.net/news/2018/04/11/2509981/prof-nikolay-ovcharov-arheolog-v-kitay-misiya-balgariya-shte-predstavi-tsyalata-ni-istoriya-do-xiv-vek-kakto-i-vrazkite-na-prabalgarite-s-tezi-zemi.html", "text": "В Китай ще покажем цялата история на България до XIV век, но ще акцентираме върху връзките, които прабългарите са имали още в края на старата ера и началото на новата ера с тези земи. Това каза в интервю за Агенция „Фокус“ археологът проф. Николай Овчаров във връзка с проекта „Мисия България“, популяризиращ българското културно-историческо наследство в различни части на света. „Прабългарите са били част от империята Хунну, която е воювала цели столетия с Китай. Между другото Великата китайска стена или поне първите ѝ части са построени имено срещу хуните или по-скоро срещу империята Хунну, защото в тази огромна държава са влизали много народи. Акцентът ще бъде на тази тема“, разказа археологът. \r\n„Навсякъде нашите дипломати са на изключително високо ниво и много добре организират нашите презентации и лекции. Доколкото разбирам в Китай ще се открие Българистичен център и нашата презентация ще бъде кулминацията на това“, подчерта проф. Овчаров.\r\nПо думите му в Пекин ще бъде организирана и кръгла маса във връзка с Българското председателство. „Попитаха ме каква тема смятам, че ще бъде добре да се разглежда. Няма съмнение – културно-историческия туризъм. Всички ние виждаме колко усилия се полагат, за да се привлекат туристи от Азия и особено от Китай, защото това е един неизчерпаем потенциал. В тази кръгла маса, както и в самата презентация ние ще се опитаме да покажем на китайците колко интересни неща има в България. В страната, която е трета, след Гърция и Италия, по брой исторически паметници на своята територия“, коментира проф. Овчаров.\r\n„Това ще бъде всъщност китайското приключение. Надявам се от него наистина да има полза не само по отношение на европредседателството, а въобще по отношение на българската стратегия за развитието на туризма“, допълни още тя. \r\nИван ЛАЗАРОВ", "date": "2018.04.11", "title": "Проф. Николай Овчаров, археолог: В Китай „Мисия България“ ще представи цялата ни история до XIV век, както и връзките на прабългарите с тези земи"}
{"url": "http://www.focus-news.net/news/2018/04/11/2509983/sport-pszh-predlaga-na-zhoze-prazen-chek-za-da-napusne-yunayted.html", "text": "Ръководството на Пари Сен Жермен подготвя четвърта последователна оферта към Жозе Моуриньо. На „Парк де Пренс” твърдо са решени да вземат португалеца и ще му предложат най-голямата в историята на футбола заплата, както и неограничени средства за трансфери, за да напусне „Олд Трафорд”, твърди вестник „АС”.\r\nСамият Моуриньо отказва три последователни години, но не крие симпатиите си към Париж и към клуба, който през миналото лято плати 222 милиона евро за Неймар и взе под наем Килиан Мбапе от Монако. \r\nОт февруари трансферът на младия французин вече е перманентен, тъй като тогава стана ясно, че парижани няма да изпаднат от Лига 1 и ще платят 180 млн. евро на \"монегаските\" за френския национал.", "date": "2018.04.11", "title": "Спорт: ПСЖ предлага на Жозе празен чек, за да напусне Юнайтед"}
{"url": "http://www.focus-news.net/news/2018/04/11/2509973/plovdiv-97-ot-registriranite-domashni-kucheta-v-grada-sa-s-postaven-chip.html", "text": "97 % от регистрираните домашни кучета в град Пловдив са с поставен чип. Това каза за Радио „Фокус“ – Пловдив Йорданка Цонева, главен експерт в отдел „Екология“ към Община Пловдив. По думите й, жителите на града са изключително съвестни по отношение на чипирането и почти няма собственик с новопридобито куче, което да не е чипирано. „ С всяка следващата година собствениците на кучета стават все по-научени и информирани по отношение на своите задължения. Вероятно голяма роля имат и ветеринарните лекари, от които се извършва ветеринарната регистрация. В последните години частните клиники в Пловдив започнаха да дават все по-коректни указания на собственика по отношение на задълженията му. Обясняват, че ангажиментът на стопаните на кучета към държавата и общината не приключва с издаването на паспорт и слагането на чип“, каза Цонева. Тя обясни, че преди собствениците на кучета да декларират притежание в общината, те трябва задължително да преминат през ветеринарна клиника,  след което да бъде направена идентификацията на животното – да се издаде паспорт и микрочип.\r\n„Стопаните стават все по-съвестни и запознати. Огромна роля за това имат многобройните кампании, които провеждаме в тази насока. За поредна година има кампания, която е насочена към собствениците на домашни кучета за подпомагане тяхната кастрация. Другата кампания, озаглавена „Регистрирай куче, спечели награда“ цели да поощри хората, които притежават кучета, да изпълнят своя ангажимент, да ги декларират и регистрират в общината. На всеки близо 50 души, които регистрират своя домашен любимец, се пада един печеливш номер, генериран от електронната система, в която се въвежда информацията за кучетата и техните собственици. Стопанинът, отговарящ на номера, получава награда. Смятам, че по този начин  по този начин ще провокираме техния интерес и най-вече отговорност“, коментира Йорданка Цонева. Тя посочи, че административната регистрация на домашни кучета е регламентирана по Закона за ветеринарномедицинската дейност и Закона за местни данъци и такси. Всеки Общински съвет решава какъв да бъде размера на такса „куче“, която стопаните за длъжни да заплатят.\r\n„Отглеждането на куче не е просто задоволен каприз, а преди всичко отговорност, проява на съвест и внимание“, каза Йорданка Цонева по повод случая в София с нахапано от куче 6-годишно дете. По думите й, грижа на всички отговорни институции и на медиите е да говорят все повече и повече за това, че взимането на домашен любимец не е просто прищявка, а отговорност както към животното, така и към околните. „Трябва да апелираме за много отговорност от страна на стопаните, които имат основна роля за формиране поведението на кучето. Ако хората не знаят какви усилия, какво време и внимание изисква притежаването на домашен любимец, оттук нататък това ще навежда до все повече проблеми“, смята Цонева. Тя посочи, че на територията на град Пловдив стават все по-малко хората, които не изпълняват ангажиментите си спрямо своите домашни любимци, в това число чипиране и ваксиниране, и на които са наложени глоби заради неизпълнението на тези ангажименти. „Собствениците са все по-информирани за своите задължения и ги изпълняват“, каза Цонева.\r\nТони МИХАЙЛОВ", "date": "2018.04.11", "title": "Пловдив: 97 % от регистрираните домашни кучета в града са с поставен чип"}
{"url": "http://www.focus-news.net/news/2018/04/11/2509978/violeta-filipova-obshtina-smolyan-103-bezstopanstveni-kucheta-sa-obraboteni-v-obshtinata-kam-kraya-na-2017-g.html", "text": "Към края на 2017 година, 103 безстопанствени кучета на територията на община Смолян са обработени. Това каза за Радио „Фокус“ – Смолян Виолета Филипова от пресцентъра на Общината. Близо 17 000 лв. са разходите направени за тях. 11 000 лв. от тях са за консултативна помощ, залавяне на кучета, кастрация, обезпаразитяване на кучета и поставяне на ваксина против бяс. 600 лв. са дадени за храна на кучета и близо 6000 лв. за консумативи. За всички дейности има съставени протоколи, поясни Филипова. Тя уточни, че местната администрация има сключен договор с фирма от Стара Загора за ветеринарно-медицинска помощ и контрол за залавяне и транспортиране на безстопанствените кучета в община Смолян. По думите на Филипова, специалистите извършват тези действия с използване на специфична анестезия като кастрират, маркират, обезпаразитяват и ваксинират животните. „Проблем в община Смолян е, че все още се карат кучета от други населени места и се пускат на територията на общината и по този начин се увеличава още повече популацията на безстопанствени кучета“, посочи Филипова. Тя призова гражданите, ако станат свидетели на такива ситуации да сигнализират веднага в община Смолян.\r\nНели ГЕРГЬОВСКА", "date": "2018.04.11", "title": "Виолета Филипова, Община Смолян: 103 безстопанствени кучета са обработени в общината към края на 2017 г."}
{"url": "http://www.focus-news.net/news/2018/04/11/2509984/prezidentat-rumen-radev-shte-se-sreshtne-s-predsedatelstvashtiya-saveta-na-ministrite-na-bosna-i-hertsegovina-denis-zvizdich.html", "text": "На 12 април 2018 г., от 14.00 часа на „Дондуков 2“, президентът Румен Радев ще се срещне с председателстващия Съвета на министрите на Босна и Херцеговина Денис Звиздич. Това съобщиха от прессекретариата на държавния глава.", "date": "2018.04.11", "title": "Президентът Румен Радев ще се срещне с председателстващия Съвета на министрите на Босна и Херцеговина Денис Звиздич"}
{"url": "http://www.focus-news.net/news/2018/04/11/2509979/d-r-vera-ivanova-veterinar-zadalzhitelnoto-chipirane-na-domashnite-lyubimtsi-ne-e-bolezneno-za-tyah.html", "text": "Задължителното чипиране на домашните любимци не е болезнено за тях. Това каза за Радио „Фокус“ – Пирин ветеринарният лекар д-р Вера Иванова. Тя отбеляза, че всеки собственик на домашен любимец е длъжен да постави инжектируем транспондер на своето куче, като изискването е записано в Закона за ветеринарно-медицинската дейност и се отнася за четириногите, които са над четири месеца. „Много хора се притесняват от това дали този чип няма да навреди на техния домашен любимец, чисто здравословно, и дали процедурата не е болезнена за кучетата – отговорът на тези въпроси е, че домашните любимци почти не усещат поставянето на чипа, който е безвреден за тях“, обясни д-р Иванова. Тя подчерта, че процедурата по поставяне на микрочип е абсолютно безопасна за животните.\r\nЛивия НИНОВА", "date": "2018.04.11", "title": "Д-р Вера Иванова, ветеринар: Задължителното чипиране на домашните любимци не е болезнено за тях"}
{"url": "http://www.focus-news.net/news/2018/04/11/2509987/ek-iska-da-vavede-definitsiya-za-falshivi-novini-kato-gi-nareche-dezinformatsiya-onlayn.html", "text": "ЕК иска да въведе дефиниция за фалшиви новини, като ги нарече „дезинформация онлайн”. Това стана ясно по време на срещата на българския еврокомисар Мария Габриел с български журналисти, предаде репортер на Агенция „Фокус”. \r\nГабриел обясни, че 83% от европейските граждани смятат, че фашливите новини са заплаха за демокрацията. „Нямаме намерение да предлагаме законодателство, а дефиниция на феномена. Искаме да подчертаем ключовата роля на журналистите. Не можем да накараме фалшивите новини да изчезнат, но можем да предложим мерки за подпомагане на качествената журналистика. Важно е да излъчим сигнал за това, че кмаме смелост. Фалшивите новини не познават граници”, обясни тя. \r\n„Няма никакво отстъпление от нито една точка. За да предложиш законодателство, трябва да знаеш какво искаш да регулираш. Изразът фалшиви новини не дава представа за мащабите на дезинформация онлайн. За мен е неприкосновена свободата на изразяване. Това са наши ценности”, добави тя. Според нея фалшивите новини все повече са инструментализирани като израз от политици. „За мен е достатъчно, че цифровизацията е на преден план”, подчерта тя. „Наблюдаваме желание това, което се случва в държавите членки да е в унисон с европейското законодателство”, добави тя.\r\nПо думите ѝ защитата на личните данни е ясен и силен инструмент. „ЕК донякъде единствена предвиди, че може да се случи такава ситуация. 9 от 10 европейци се интересуват какво се случват с данните им”, допълни Габриел. Тя уточни, че ЕК е в контакт с Фейсбук още от първия ден на скандала с изтичането на данни. „Ще бъде публикуван доклад по отделните три аспекта за целия този конфликт с изтичането на лични данни. До края на май месец ще се въздържаме от коментари. Докаже ли се това - то е недопустимо”, посочи Габриел и добави, че е много ясно какво е незаконно съдържание за разлика от фалшиви новини. „В областта на тероризма в рамките на един час трябва да бъде премахнато”, заяви Габриел и уточни, че след три месеца държавите членки трябва да кажат на ЕК какво е състоянието по отношение на премахването на незаконно съдържание, свързано с тероризъм, а след шест - и за останалите неща\r\nДруги източници от Брюксел коментираха, че в дебата за фалшивите новини става ясно, че нарастваща тревога за това е, че не става дума за определен сектор. Според тях е пострадала самата демокрация и въпросът е дали трябва да се подпомага медийният сектор. Те уточниха още, че днес фалшивите новини показват колко е спешно и неотложно, че добрата имформация е от съществено значение за устойчивата демокрация в Европа.\r\nЕврокомисарят Мария Габриел припомни приоритетите си като киберсигурност, инвестиция в хората, суперкомпютърът. Тя се срещна с български журналисти в Брюксел. По думите ѝ суперкомпютърът позволява да използваме всички данни. „Тече интензивен диалог със Западните Балкани за намаляване цените на роуминга. За ЕС това отне 10 години. В момента сме се съсредоточили върху датата 25 април, където ще излезем с много законодателни предложения. Ще се концентрираме върху етични въпроси, както и влоянието върху пазара на труда. Ще наблегнем на това, че е необходимо да има повече прозрачност. Ще обявим създаването ан европейска обсерватория в областта на платформите”, обясни Габриел. Според нея всяка една държава-члекнка може да има суперкомпютър.\r\nЛюба АЛЕКСИЕВА", "date": "2018.04.11", "title": "ЕК иска да въведе дефиниция за фалшиви новини, като ги нарече „дезинформация онлайн”"}
{"url": "http://www.focus-news.net/news/2018/04/11/2509985/lora-lyubenova-gd-granichna-politsiya-otstranen-e-tehnicheskiyat-problem-na-granichnite-punktove-trafikat-e-intenziven.html", "text": "Към 17.00 часа е отстранен техническият проблем, заради който беше затруднено преминаването през граничните пунктове. Това съобщи за Агенция „Фокус“ говорителят на ГД „Гранична полиция“ Лора Любенова във връзка със затрудненото преминаване на граничните пунктове в страната заради технически проблем. „Трафикът навсякъде е интензивен, тъй като се наложи автомобили да изчакат на граничните пунктове“, посочи тя. „Най-много товарни автомобили на изход от страната имаше на граничния пункт „Кулата“- около 8 км. На другите пунктове имаше между 1-2 км“, обясни Лора Любенова и допълни, че е създадена организация за обработката на автомобилите.\r\nБиляна ИВАНОВА", "date": "2018.04.11", "title": "Лора Любенова, ГД „Гранична полиция“: Отстранен е техническият проблем на граничните пунктове, трафикът е интензивен"}
{"url": "http://www.focus-news.net/news/2018/04/11/2509989/borislav-yordanov-obshtinsko-turistichesko-druzhestvo-veliko-tarnovo-turisticheskiyat-produkt-na-po-malkite-balgarski-obshtini-shte-bade-osnoven-aktsent-na-izlozhenieto-kulturen-turizam.html", "text": "Туристическият продукт, който предлагат по-малките български общини, ще бъде основен акцент на 15-то международно изложение „Културен туризъм“. Това каза в предаването „Царевград Търнов-славата и величието на България“ на Радио „Фокус“ Борислав Йорданов, директор на Общинското туристическо дружество „Царевград Търнов“-Велико Търново по повод най-голямото специализираното изложение и второто по рода си в Европа, което ще се проведе от 19 до 21 април в старата столица. По думите е предвидена разнообразна програма и любопитни съпътстващи събития, сред които фолклорни програми и исторически възстановки. \r\n„Ансамбъл „Българче“, който тази година отбелязва своя 50-годишен юбилей, ще вземе участие. Тази година борсата ще се проведе в Националния дворец на културата и спорта „Васил Левски“ в старата столица, като ще имаме повече място за различни събития. Около 50-60 ще бъдат изложителите, като ще имаме и активно международно присъствие от Унгария, Палестина, Азербайджан, Бразилия“, обясни той. Йорданов коментира, че идеята е фокусът на изданието на се измести към туристическите продукти и атракции, които предлагат малките общини в България, а целта е продуктът да стигне до крайния потребител. \r\n„Българските общини имат много какво да предложат, но имат нужда от помощ в презентирането на обектите и продуктите си. А това е важно, тъй като нашите сънародници все по-често пътуват в страната. На изложението ще имат възможност дори да резервират своята почивка“, каза още той и добави, че целта на международното изложение е туристическите агенции, бизнесът и общините да сверят часовниците си, определяйки обща посока за бъдещо развитие.", "date": "2018.04.11", "title": "Борислав Йорданов, Общинско туристическо дружество-Велико Търново: Туристическият продукт на по-малките български общини ще бъде основен акцент на изложението „Културен туризъм“"}
{"url": "http://www.focus-news.net/news/2018/04/11/2509988/ria-novosti-rusiya-izprashta-voenna-politsiya-v-siriyskiya-grad-duma.html", "text": "От четвъртък, 12 април, в сирийския град Дума ще действа руска военна полиция. Това заяви на брифинг първият заместник-началник на Главното оперативно управление на Генералния щаб на Въоръжените сили на Руската федерация – генерал-лейтенант Виктор Познихир, предава РИА Новости.\r\n„Считано от утре, (12 април – бел.р.), за гарантиране на сигурността, поддържане на реда и организиране на оказването на помощ на местното население в град Дума ще бъдат въведени подразделения на руската военна полиция“, обяви Познихир.Тереза Герова", "date": "2018.04.11", "title": "РИА Новости: Русия изпраща военна полиция в сирийския град Дума"}
{"url": "http://www.focus-news.net/news/2018/04/11/2509992/ivan-tsarov-regionalen-istoricheski-muzey-veliko-tarnovo-10-412-dushi-sa-posetili-v-dnite-okolo-velikden-obektite-stopanisvani-ot-muzeya.html", "text": "10 412 души са посетили в дните около Великден обектите, стопанисвани от Регионалния исторически музей във Велико Търново. Това каза в предаването „Царевград Търнов-славата и величието на България“ на Радио „Фокус“ директорът на музея Иван Църов. По думите му 1/3 от тези посетители са били чужденци. „Данните доказват, че интересът към обектите е изключително голям. „Традиционно крепостта „Царевец“ е привлякла и най-много туристи- 6 272 души, от тях - над 1000 чужденци. Други силно посещавани обекти са били църквата „Рождество Христово“, където преобладаващи са били чуждестранните туристи. Това, разбира се, се дължи на круизните кораби, които вече тръгнаха по река Дунав. В единия от почивните дни е имало осем групи“, обясни той. \r\nИван Църов добави, че рекламата изцяло е фокусирана върху малко известните обекти в старата столица, не толкова свързани със столичния период на Търновград, но посещенията на тези места все още не са много. „Втората средновековна крепост Трапезица е била посетена само от 550 туристи през тези четири почивни дни. Това се дължи на факта, че обектът не се намира в центъра на града и стигането до него не е толкова улеснено, колкото на Царевец например“, заяви той. Църов коментира още, че е необходимо непрекъснато да се повишава атрактивността на обектите и те да бъдат оживявани. \r\n„За тази цел, освен посещения с чисто познавателна цел, се стараем да организираме и много други разнообразни културни събития. Това лято на Царевец ще се проведе средновековен фестивал, подобно събитие ще има и на античния град Никополис ад Иструм. Културна програма ще има и на Трапезица и в Лапидариума на Историческия музей“, каза още директорът.", "date": "2018.04.11", "title": "Иван Църов, Регионален исторически музей-Велико Търново: 10 412 души са посетили в дните около Великден обектите, стопанисвани от музея"}
{"url": "http://www.focus-news.net/news/2018/04/11/2509976/sitel-makedoniya-v-balgariya-protestirat-zaradi-reshenieto-za-promyana-na-pensiite-za-invalidnost.html", "text": "Хиляди хора в България протестираха срещу планираните реформите за отпускането на пенсиите за инвалидност, които правителството планира да приложи заради злоупотреби, отбелязва скопският телевизионен канал „Сител“.\r\nПенсиите за инвалидност в България струват на хазната около 1,7 милиарда лева годишно (0,87 милиарда евро). Според официалната статистика около 900 000 плащания се извършват всяка година към сметките на 500 000 души и поради това има съмнения, че има злоупотреби.\r\nПланираната реформа предизвика ожесточена опозиция.  Критиците твърдят, че тя ще доведе до драстично орязване на средствата и ще остави пенсионерите без пари, мнозина от които и сега живеят под прага на бедността.Тереза Герова", "date": "2018.04.11", "title": "„Сител“ (Македония): В България протестират заради решението за промяна на пенсиите за инвалидност"}
{"url": "http://www.focus-news.net/news/2018/04/11/2509994/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nПрез нощта ще бъде ясно и почти тихо. Минималните температури ще са предимно между 8° и 13°. На 12.04.2018 г. ще бъде слънчево, след обяд ще има временни увеличения на облачността, но валежи са малко вероятни. След обяд ще духа слаб източен вятър. Топло, с максимални температури между 24° и 29°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:/\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: движението от км 95+300 до км 95+800 посока Бургас се осъществява в една лента поради аварийно запълване на появили се деформации на пътната настилка с топла асфалтова смес. Срок до 12.04.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: \r\nОбласт София: Движението по АМ \"Хемус\" в тунел \"Топли дол\" посока София се осъществява в една лента поради ремонтни дейности в активната лента на лявата тръба. Движението се извършва в изпреварващата лента. Срок до 12.04.2018 г. от 10.00ч. до 17.00ч.\r\nОбласт Шумен: от км 375+000 до км 373+000 движение с повишено внимание поради ремонтни дейности по асфалтовата настилка. Движение в една лента спрямо създадената организация в посока Варна. Срок до 13.04.2018 г.\r\nОбласт Варна: Движението от км 376+000 до км 380+000 посока Варна се осъществява с повишено внимание поради почистване на облицован окоп. Движение в свободната лента. Срок до 13.04.2018 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nобласт Видин: Временно се ограничава движението по път Е-79 Видин – Монтана от км 40+000 до км 60+000 за МПС над 12 т в двете посоки поради частични ремонтни дейности на асфалтовата настилка.\r\nОбходен маршрут за тежкотоварните МПС: път II-11 Дунавци – Арчар - път III-112 Добри дол – Тополовец и път III-114 Тополовец – Ружинци. Срок от 09:00 до 18:00 ч. до 12.04.2018 г.; \r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n\tОбласт Благоевград: Движението от км 388+897 до км 389+244 /кривия тунел/ се извършва в една лента за движение, поради извършване на проучвателно -проектантски работи. Движението на МПС се осъществява съгласно поставените пътни знаци и се регулира от сигналисти. Срок от 22:00 часа на 11.04.2018 г. до 05:00 часа на 17.04.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 13.04.2018 г.\r\nОбласт Варна: Движението от км 175+000 до км 186+000 се осъществява с повишено внимание спрямо поставената сигнализация поради частични ремонти дейности на асфалтовата настилка. Срок до 13.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\nОбласт Плевен: Ограничено движението по път І-3 Плевен – Луковит (обход гр. Долни Дъбник) от км 101+000 до км 106+000 поради ремонтни дейности. \r\nОбходен маршрут: през гр.Долни Дъбник. Срок до 12.04.2018 г.                                                                         \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: Dвижението по път Ябланица – Севлиево в участъка от с. Сопот до п.в. Коритна от км 0+000 до км 24+000 се осъществява с повишено внимание поради почистване на банкети и окопи. Срок до 20.04.2018 г.; Движението по път І-4 Ябланица – Севлиево в участъка от с. Сопот до пътен възел Абланица от км 25+000 до км 51+000 се осъществява с повишено внимание поради частични ремонтни дейности на асфалтовата настилка. В работните участъци движението се осъществява реверсивно в свободната лента. Срок до 12.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Русе: Русе – Бяла /разклон Иваново - р-н Две могили/ от км 19+000 до км 26+800 ремонтни дейности на асфалтовата настилка. Участъка е сигнализиран временно. Срок до 12.04.2018 г. \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол: Движение в една лента в участъка Окоп – Елхово от км 287+400 до км 287+800 поради ремонтни дейности на асфалтовата настилка. Срок до 13.04.2018 г.; Движение в една лента в участъка Зимница – Могила  от  км 247+000 до км 252+000, поради ремонтни дейности по пътната настилка. Срок до 13.04.20418 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: Движението в участъка Свиленград – Капитан Андреево от км 370+100 до км 374+170 се осъществява с повишено внимание спрямо поставената сигнализация поради частичен ремонт на асфалтовата настилка. Срок до 12.04.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- Обзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 13.04.2018 г.;\r\n- движението по път Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 15.04.2018 г.; \r\n- движението от км 207+726 до км 212+233 се осъществява в повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 13.04.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\n\tПът III-539: Път III-539 от км 6+000 до км 17+800 в участъка Средец – Айтос се извършват ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 20.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-15: Движението по път ІІ-15 Враца – Оряхово в участъка Оходен – Липница се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 13.04.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движение с повишено внимание по път II-44 Севлиево – Драгановци от км 0+000 до км 14+600 поради извършване на строително монтажни работи. Срок до 22.06.2019 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІ-27: Движението по път II-27 с. Владимирово – с. Одринци от км 48+200 до км 70+000 се осъществява с повишено внимание поради частични ремонтни дейности на асфалтовата настилка. Срок до 12.04.2018 г.;\r\nПът ІIІ-2904: Движението по път III-2904 Захари Стояново – Дуранкулак от км 26+400 до км 38+100 се осъществява с повишено внимание поради частични ремонтни дейности на асфалтовата настилка. Срок до 12.04.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 13.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-507: Движението по път ІІІ-507 Кърджали – Мост от км 0+000 до км 26+000 се осъществява с повишено внимание поради частични ремонтни дейности на асфалтовата настилка. Срок до 13.04.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІІ-133: Движение в една лента по път ІІІ-133 Септемврийци – Лом поради машинно подравняване на банкети и почистване на окопи. Движението се регулира от сигналисти. Срок до 13.04.2018 г.\r\n         Път ІІІ-815: Движение в една лента по път ІІІ-815 Боровци – Г.Геново, поради  почистване на окопи. Движението се регулира от сигналисти. Срок до 13.04.2018 г.\r\n        Път ІІІ-8104: Движение в една лента по път ІІІ-8104 Замфирово – Стояново, поради  почистване на окопи. Движението се регулира от сигналисти. Срок до 13.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІ-37: Движението по път II-37 Пещера – Батак от км 157+000 до км 160+000 се осъществява поетапно в свободната лента поради ремонтни дейности на асфалтовата настилка. Срок до 12.04.2018 г.;\r\nПът ІIІ-376: Движението по път III-376 Батак – гара Костандово от км 0+000 до км 16+700 се осъществява поетапно в свободната лента поради ремонтни дейности на асфалтовата настилка. Срок до 12.04.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: \r\nПът ІІІ-623: Движението по път ІІІ-623 Извор – Земен от км 31+600 до км 48+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 12.04.2018 г.;\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-23: Движението по път II-23 Тетово и гр. Завет от км 31+761 до км 63+249 се осъществява в една лента поради частични ремонтни дейности на асфалтовата настилка. Срок до 13.04.2018 г.\r\nПът II-49: Движението по път II-49 Разград – Кубрат в участъка Каменово – Кубрат от км 64+355 до км 70+260 се осъществява с повишено внимание спрямо поставената сигнализация поради частичен ремонт на асфалтовата настилка. Срок до 13.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът II-23: Русе – Червена вода  от км 0+000 до км 6+000 ремонтни дейности на асфалтовата настилка. Участъка е сигнализиран временно. Срок до 13.04.2018 г. \r\nПът III-5001:  Две могили – Кацелово от км 0+000 до км 25+550 ремонтни дейности на асфалтовата настилка. Участъка е сигнализиран временно. Срок до 13.04.2018 г. \r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с  повишено внимание поради почистване на пътното платно от пясък.. Участъците се регулират с пътни знаци и сигналисти. Срок до 20.04.2018 г.\r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 16.04.2018 г.\r\nПът III-866: Движението по път ІІІ-866 кв. Устово – Смолян от км 1+000 до км 1+200 се осъществява в една лента поради пропадане на пътното платна с дължина 20м. Участъка е сигнализиран с пътни знаци. Срок до 12.04.2018 г.\r\nПът III-866: Движението по път III-866 Широка лъка – Девин от км 40+000 до км 50+000 се осъществява с повишено внимание в свободната лента съобразно създадената организация на движение поради оформяне на окопи, почистване на водостоци и подравняване на банкети. Срок до 13.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-55: Младежки дом - с.Пчелиново от км 34+000 до км 40+000 се извършват ремонтни дейности /изчистване на регули/. Движението на МПС се осъществява с повишено внимание. Срок до 13.04.2018 г.\r\nПът II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г.\r\nПът II-66: Движението по път II-66 в района на гр.Чирпан  от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок до 13.04.2018 г.\r\nПът III-5504: Движението по път III-5504 ТЕЦ-3 – с.Обручище от км 8+000 до км 12+000 се осъществява с повишено внимание поради ремонтни дейности на асфалтова настилка и почистване на банкети. Срок до 13.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 13.04.2018 г.;\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът III-663: се извършва частичен ремонт на асфалтовата настилка в участъка от км 15+500 до км. 23+500 между с. Брод и с. Златополе. Движението се осъществява с повишено внимание и параметри определени от временната сигнализация. Срок до 12.04.2018 г.\r\nПът III-5009: се извършва частичен ремонт на асфалтовата настилка в участъка от разклона с път път І – 5 до с. Зорница. Движението се осъществява с повишено внимание и параметри определени от временната сигнализация. Срок до 12.04.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \t\r\nПът III-2073: Движение с повишено внимание от км 4+301 до км 9+841 с. Пет могили – м. Горска барака поради профилиране на банкети и от км 3+300 до км 5+614 с. Пет могили - с. Никола Козлево поради ремонтни дейности по асфалтовата настилка. Срок до 13.04.2018 г.\r\nПът III-7003: с. Пристое - гр.Каолиново движение с повишено внимание от км 1+007 до км 4+544 поради профилиране на банкети. Срок до 13.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-5303: Движението по път III-5303 на околовръстен път Север на гр. Ямбол от км 2+000 до км 4+800 се осъществява в една лента поради ремонтни дейности на асфалтовата настилка. Срок до 12.04.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.11", "title": "Актуална пътна обстановка към 17.30 часа"}
{"url": "http://www.focus-news.net/news/2018/04/11/2509995/pregled-na-mezhdunarodnite-novini-do-18-chasa-agentsiya-fokus.html", "text": "Воислав Шешел бе признат за виновен и осъден на 10 г. лишаване от свобода от Хага. Въпреки това лидерът на опозиционната Сръбска радикална партия няма да отиде в затвора, тъй като прекара в Хага 11,5 г. \r\nПрез 2016 г. Шешел бе оправдан по всички обвинения, повдигнати срещу него от Прокуратурата на вече разпуснатия Международен наказателен трибунал за бивша Югославия (МНСБЮ). \r\nАпелативната камара на Международния механизъм за наказателните трибунали, която продължи работата на Хагския трибунал, можеше да потвърди първоинстанционното решение, да го отмени или да отсъди нов процес. По-рано Шешел  обяви, че няма да присъства в Хага за четене на присъдата за обжалване.\r\nПървоначално сръбският политик бе оправдан по всички девет обвинения в обвинителния акт, включително за употреба на реч за омраза, подбуждане към военните престъпления в Хърватия и Босна и Херцеговина по време на военни конфликти от 90-те години на миналия век, както и за експулсиране на етнически хървати от северната провинция Войводина в Сърбия. Прокуратурата в Хага обжалва това решение, а Шешел представи писмен отговор на жалбата.\r\n*** От четвъртък, 12 април, в сирийския град Дума ще действа руска военна полиция. Това заяви на брифинг първият заместник-началник на Главното оперативно управление на Генералния щаб на Въоръжените сили на Руската федерация – генерал-лейтенант Виктор Познихир.\r\n„Считано от утре, (12 април – бел.р.), за гарантиране на сигурността, поддържане на реда и организиране на оказването на помощ на местното население в град Дума ще бъдат въведени подразделения на руската военна полиция“, обяви Познихир.\r\n*** Държавният глава на САЩ Доналд Тръмл обвини специалния прокурор Робърт Мюлер за лошите отношения с Руската федерация, определяйки воденото от него разследване като „фалшиво и корумпирано“.\r\nВ поредица от постове в социалната мрежа „Туитър“, Тръмп отправи остра реторика към Русия, но също така нападна Мюлер за възпрепятстване на по-добри отношения между Москва и Вашингтон. \r\n„До голяма степен лошите отношения са заради фалшивото и корумпирано разследване (на предполагаемата руска намеса в президентските избори в САЩ – бел. р.), ръководено от лоялни на демократите или от хора, работещи за (Барак) Обама\", коментира Тръмп.\r\n*** Самолети от Военновъздушните сили на Турция продължават да извършват нарушения на гръцкото въздушно пространство в Егейско море. В сряда, 11 април, два турски изтребителя F-4 са навлезли в Атинския полетен информационен регион, без да представят полетен план пред гръцките военни власти.\r\nСамолетите са навлезли в гръцкото въздушно пространство в 14:50 часа, прелитайки над островите Панагия и Инусес в източната част на Егейско море.\r\nВ понеделник гръцки войници произведоха предупредителни изстрели срещу турски хеликоптер, след като машината се приближи до малък гръцки остров в източната част на Егейско море – инцидент, който за пореден път повиши градуса на напрежението между двете съседни държави.\r\n*** Министър-председателят на Турция Бинали Йълдъръм призова Русия и САЩ да прекратят „уличния бой“ за Сирия, като подчерта, че е настъпил моментът да бъде изоставено настрани съперничеството между тях, което рискува да навреди на гражданите.\r\n„Това е уличен бой, те се борят като улични хулигани, но кой плаща цената? Това са цивилни граждани\", заяви Йълдъръм в телевизионна реч, изнесена от Истанбул.\r\n„Сега не е време за съперничество. Време е да излекуваме раните в региона, да се съберем и да оставим настрана борбата\", допълни турският премиер.\r\n*** „Ако иранците действат срещу Израел от сирийска територия, Башар Асад и неговият режим ще бъдат тези, които ще платят цената\". Това предупредиха високопоставени лица от Израелските отбранителни сили, след като върховният аятолах на Иран Али Хаменей определи ракетната атака срещу сирийската въздушна база Т-4 като „израелско престъпление“ и увери, че тя „няма да остане без отговор“. \r\n„Режимът на Асад и самият Асад ще изчезнат от картата и от света, ако иранците се опитат да навредят на Израел или неговите интереси от територията на Сирия\", заявиха висши представители на израелските военни кръгове.\r\n„Нашата препоръка към Иран е да не се опитва да действа, защото Израел е твърдо решен да продължи по този въпрос до самия край\", предупредиха събеседниците. \r\nМинистърът на отбраната на Израел Авигдор Либерман заяви във вторник, че Израел ще предприеме всички необходими стъпки, за да попречи на Иран да създаде постоянна военна база в Сирия. „Независимо от цената, няма да позволим на Иран да има постоянни военни позиции в Сирия. Нямаме друг избор\", категоричен бе Либерман.\r\nСпоред източниците на вестника, Иран може да предприеме опит за ответен удар срещу „предполагаемото израелско нападение в Сирия“, който вероятно ще бъде извършен с оръжия, които Техеран е транспортирал в Сирия. \r\nДлъжностните лица не вярват, че директният конфликт между Израел, Иран и Сирия задължително ще вкара ливанската групировка „Хизбула“ в конфликта.\r\n***", "date": "2018.04.11", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/04/11/2509991/ivan-kehayov-zemedelski-proizvoditel-pravim-zastrahovki-na-zemedelskite-kulturi.html", "text": "Правим застраховки на земеделските култури, а сумите, които отделяме, се определят от финансовото ни състояние. Това каза за Радио „Фокус“ – Пирин Иван Кехайов, земеделски производител. Той отбеляза, че предимно се правят общи застраховки на земеделските културите. „Нямаме практика за момента да сключваме застраховки за градушка“, коментира той. Земеделецът отбеляза, че за всяка култура,  застраховката варива в различни проценти, съответно земеделеца заплаща различна цена. „Не мога да дам точни данни и цифри, тъй като сумата за различните култури е различна, може да варива в различна граница“, обясни Кехайов.\r\nКристина МИТКОВА", "date": "2018.04.11", "title": "Иван Кехайов, земеделски производител: Правим застраховки на земеделските култури"}
{"url": "http://www.focus-news.net/news/2018/04/11/2509998/aktsenti-v-sutreshniya-blok-dobro-utro-balgariya-na-12-april.html", "text": "Три месеца Председателство. Кои са обсъдените теми, очертаните мерки и перспективи до момента? Какъв ще бъде приносът за българската култура? Анализ по темата очакваме в сутрешния блок „Добро утро, България“ на Радио „Фокус“ от д-р Диана Андреева, директор на Обсерватория по икономика и култура. \r\nОрганизации на хората с увреждания се обявиха против внесените промени в Правилника и наредбата за медицинската експертиза. Хората с увреждания настояват да отпаднат формулировката \"определяне на работоспособност\" и планираното разделяне на медицинската експертиза. Какви трябва да бъдат реформите? Трябва ли да се повиши ефективността на разходване на средствата, обемът и качеството на медицинската експертиза? Отговорите на тези и още въпроси ще потърсим от председателя на Агенцията за хора с увреждания Минчо Коралски.\r\nЩе се насочим и към най-южния град – Златоград. За възрожденското строителство, архитектурата, археологически паметници, традиции и обичаи ще разговаряме с кмета Мирослав Янчев.\r\nЧестваме Световния ден на авиацията и космонавтиката. Ще се насочим към Варна, където Народна астрономическа обсерватория и планетариум в града ще отбележи деня. Предвидено е и космическо пътешествие за деца. Повече ще научим от репортажа на  Марияна Валентинова от Радио „Фокус“ – Варна. \r\nТези и още теми в „Добро утро, България“ от 6.00 до 10.00 с водещ Йоланда Пелова.", "date": "2018.04.11", "title": "Акценти в сутрешния блок „Добро утро, България“ на 12 април"}
{"url": "http://www.focus-news.net/news/2018/04/11/2509993/veliko-tarnovo-130-kucheta-sa-chipirani-v-obshtinskiya-priyut-prez-2017-godina.html", "text": "130 кучета са чипирани в общинския приют в старата столица през 2017 година. Това каза за Радио „Фокус“ – Велико Търново Стойна Младенова, главен специалист  Отдел „Околна среда“ при местната администрация. Тя уточни, че устройство се поставя на всяко едно животно, което бива изведено от институцията, поради осиновяване или, за да бъде върнато на улицата. За предходната година в Общината са регистрирани 2 311 домашни кучета. \r\n„Тук срещаме трудности. При регистрация на домашно куче, ветеринарният лекар поставя микрочип, отговарящ на определен стандарт и въвежда данните в Интегрираната информационна система на Българската агенция по безопасност на храните. Според закона, всички ветеринарни лекари са длъжни да подават информация за всяко регистрирано куче в Областната дирекция на БАБХ и в Общината, но те не го правят“, допълни Стойна Малденова. Тя уточни, че за миналата година са съставени общо 6 акта за административни нарушения. Санкции са нечипирани животни – няма. Глобите варират от 100 до 1500 лв.\r\nЛуиза ТРАНЧЕВА", "date": "2018.04.11", "title": "Велико Търново: 130 кучета са чипирани в общинския приют през 2017 година"}
{"url": "http://www.focus-news.net/news/2018/04/11/2509986/smolyan-do-1000-lv-e-globata-za-razhozhdane-na-kucheta-na-teritoriyata-na-detski-gradini-uchilishta-i-dvorove-na-zdravni-zavedeniya-v-obshtinata.html", "text": "До 1000 лв. е глобата за разхождането на кучета на територията на детски ясли, детски градини, училища, детски и спортни площадки, дворове на здравни заведения, заведения за социални грижи и места обозначени със забранителни табели в община Смолян. Това съобщиха за Радио „Фокус“ – Смолян от Община Смолян. Глоба може да се наложи и при установяване на разхождане на кучета от малолетни лица, отглеждането на кучета в околоблокови пространства, на открити тераси и балкони и стълбищни площадки в сгради в режим на етажна собственост, както и насъскването на кучата едно срещу друго.\r\nВ специални указания на община Смолян, поставени на вниманието на собствениците на кучета е посочено, че те са длъжни да разхождат кучето си с нашийник и повод, а кучетата от големи породи да се разхождат на къс повод и с намордник, да не се оставят кучета без надзор и да не недопускат то да проявява агресия на обществени места и да нарушава спокойствието на гражданите, при извеждането на кучето да осигури пълна безопасност за живота, физическото и психическото здраве на гражданите. Стопаните трябва да събира фекалиите на кучето при разхождане на публични места, при разхождане на куче да носи в себе си съответните документи – ветеринарномедицински паспорт и документ за платена такса, като при поискване те се представят за проверка на длъжностните лица.\r\nСтопаните на кучета на територията на община Смолян са длъжни да ги кастрират и пререгистрират като заплащат такса в община Смолян в размер на 20 лв. Собствениците на ловни кучета също заплащат такса за притежаването им. Освобождават се от такса собствениците на кучета на инвалиди, служебните кучета в организациите на бюджетна издръжка, кучета използвани за опитни цели, кучета използвани от Български червен кръст, кастрирани кучета, животни, които придружават или охраняват селскостопански животни, които се отглеждат в регистриран животновъден обект, кучета с поставен микрочип за първата година от неговото регистриране.\r\nНели ГЕРГЬОВСКА", "date": "2018.04.11", "title": "Смолян: До 1000 лв. е глобата за разхождане на кучета на територията на детски градини, училища и дворове на здравни заведения в общината"}
{"url": "http://www.focus-news.net/news/2018/04/11/2509996/prezidentat-rumen-radev-podnese-saboleznovaniya-na-prezidenta-na-alzhirskata-demokratichna-republika-abdelaziz-buteflika.html", "text": "Президентът Румен Радев изпрати съболезнователен адрес до своя колега президента на Алжирската демократична република Абделазиз Бутефлика след трагичната самолетна катастрофа, довела до многобройни жертви. Това съобщиха от прессекретариата на държавния глава.\r\nОт името на българския народ и от свое име президентът Радев изразява съпричастност към болката и скръбта на семействата и близките на загиналите.", "date": "2018.04.11", "title": "Президентът Румен Радев поднесе съболезнования на президента на Алжирската демократична република Абделазиз Бутефлика"}
{"url": "http://www.focus-news.net/news/2018/04/11/2509999/predavaneto-zlatni-spomeni-na-radio-fokus-shte-bade-v-pamet-na-golemiya-balgarski-kompozitor-toncho-rusev.html", "text": "Специалното издание на предаването „Златни спомени“, което се излъчва от 21.00 до 23.00 часа в ефира на Радио „Фокус“, ще бъде в памет на големия български композитор Тончо Русев. Слушателите на Радио „Фокус“ ще имат възможността да си припомнят някои от вечните песни на Тончо Русев, оставили незабравима диря в българската естрадна музика.\r\nКомпозиторът Тончо Русев ни напусна след кратко боледуване във вторник, 10 април 2018 г. Русев е написал над хиляда песни, спечелил е десетки престижни награди на български и международни музикални конкурси.Кой е Тончо Русев:\r\nТончо Русев е роден на 20 април 1932 г. в гр. Бургас. След като завършва гимназия, постъпва в завод „Червено знаме“ като шлосер, където създава една работническа духова група от 60 човека. По същото време той взима уроци по тромпет от солиста на бургаската филхармония Димитър Ганев. Музиканти в Бургас го убеждават да кандидатства в Музикалната академия, която завършва със специалност „Тромпет“, в класа на професор Кърпаров през 1955 г. Работи като оркестрант в симфоничните оркестри на Бургас, Перник и Софийската опера.\r\nПрез 1957 г. e един от основателите на оркестъра на Сатиричния театър.\r\nПрез 1960 г. е в първия състав на Биг-бенда на Българското национално радио.\r\nПрез 1962 г. основава заедно с Димитър Ганев, Морис Аладжем и др. оркестър „Балкантон“, в който свири до 1972 г.\r\nПрез сезона 1972-73 г. ръководи отдел „Естрада“ към Концертна дирекция.\r\nПрез 1974 г. създава заедно с Иван Кутиков оркестър „Спектър“ към металургичния комбинат Кремиковци и става негов главен художествен ръководител. С този оркестър е записан целият албум „Тайна“ на Мустафа Чаушев през 1979 г. в „Балкантон“.\r\nОт 1980 до 1985 г. е директор на дирекция „Българска естрада“.\r\nВ началото на 90-те работи като музикален продуцент на фирма „Мега музика”.\r\nОт 1996 г. е на свободна практика.\r\nЧлен е на Съюза на българските композитори (СБК). Автор е и на детски песни, музика към театрални спектакли, телевизионни, детски мюзикъли и филмова музика..\r\nНегови песни са получавали много награди в редица български конкурси. Носител е на международни награди от фестивалите в Париж, Токио, Видя дел мар (Чили), Дрезден, Сопот и др. През 1981 г. от фестивала „Златният Орфей“ получава Голяма награда за цялостно творчество. \r\nПолучава награда за цялостен принос към балканската музика на „Охрид фест – Охридски трубадури 2007“.\r\nПрез 2007 г. получава и орден „Стара планина“ за изключително големите му заслуги към Република България в областта на културата.\r\nНа 6 декември 2017 г. става първият носител и кавалер на „Сребърния кръст на свети Николай“ на община Бургас. Това отличие е с най-висок ранг.", "date": "2018.04.11", "title": "Предаването „Златни спомени“ на Радио „Фокус“ ще бъде в памет на големия български композитор Тончо Русев"}
{"url": "http://www.focus-news.net/news/2018/04/11/2510003/vladimir-putin-nadyavame-se-che-zdraviyat-razum-shte-naddelee-v-mezhdunarodnite-otnosheniya.html", "text": "Държавният глава на Руската федерация Владимир Путин изрази надежда, че в сегашната трудна международна ситуация здравият разум ще надделее, предава TACC.\r\n„Наистина, ситуацията в света не може да не предизвика безпокойство. Тя става все по-хаотично. Въпреки това, ние все още се надяваме, че здравият разум в крайна сметка ще надделее и международните отношения ще поемат в конструктивна посока, глобалната система да стане по-стабилна и предвидима\", подчерта Путин в рамките на тържествена церемония по представяне на акредитивните писма на чуждестранни посланици.\r\nРуският президент също така заяви, че Москва се ангажира с конструктивен диалог с чуждестранни партньори. \r\n„Що се отнася до Русия, то тя ще продължава последователно да се застъпва за укрепването на глобалната и регионалната сигурност, стриктно да съблюдава своите международни задължения, да изгражда сътрудничество с партньори на конструктивна, уважителна основа, като се ръководи от правилата на международното право и Хартата на ООН\", увери Путин.\r\nДържавният глава на Русия подчерта: „Ще популяризираме позитивния дневен дневен ред на света, работата за осигуряване на устойчиво развитие, благополучие  и просперитет на човечеството\".Тереза Герова", "date": "2018.04.11", "title": "Владимир Путин: Надяваме се, че здравият разум ще надделее в международните отношения"}
{"url": "http://www.focus-news.net/news/2018/04/11/2509990/gsht-na-ruskata-armiya-situatsiyata-v-iztochna-guta-e-napalno-stabilizirana.html", "text": "В сряда от руската армия увериха, че ситуацията в бившия анклав на бунтовниците в Сирия – Източна Гута, ситуацията е „напълно стабилизирана“, предава AFP.\r\n„Ситуацията в Източна Гута е напълно стабилизирана, бежанците се връщат там, където са живели. Към днешна дата около 60 000 души се завърнаха по домовете си\", увери първият заместник-началник на Главното оперативно управление на Генералния щаб на Въоръжените сили на Руската федерация – генерал-лейтенант Виктор Познихир.Тереза Герова", "date": "2018.04.11", "title": "ГЩ на руската армия: Ситуацията в Източна Гута е напълно стабилизирана"}
{"url": "http://www.focus-news.net/news/2018/04/11/2510001/plovdiv-politsiyata-razprostrani-snimka-na-izbyagaliya-ot-otkrit-obekt-zatvornik.html", "text": "Полицията разпространи снимка на избягалия от открит обект затворник. Това съобщи за Радио „Фокус“ - Пловдив говорителят на ОДМВР. 42-годишният лишен от свобода Георги Танчев не се е прибрал в затвора в Пловдив след приключване на работа на външен обект край града.\r\nМъжът е среден на ръст, с нормално телосложение, кестенява коса и тъмни очи. Гражданите, които разполагат с информация за местонахождението му, могат да сигнализират в дежурната част на ОДМВР – Пловдив на телефони 032/632210 и 032/932323, в най-близкото районно полицейско управление или на тел. 112. \r\nАнонимността е гарантирана.", "date": "2018.04.11", "title": "Пловдив: Полицията разпространи снимка на избягалия от открит обект затворник"}
{"url": "http://www.focus-news.net/news/2018/04/11/2510004/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak-na-asfaltova-nastilka.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Пътните настилки са сухи. Времето е предимно облачно. Температурата на въздуха е 25°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път  Севлиево – Драгановци се осъществява с повишено внимание  поради извършване на строително монтажни работи.\r\nДвижението в участък от път  Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация.\r\nДвижението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nНадежда КРЪСТЕВА", "date": "2018.04.11", "title": "Габрово: Движението по път Габрово – Стоманеците се осъществява с повишено внимание поради пропаднал участък на асфалтова настилка"}
{"url": "http://www.focus-news.net/news/2018/04/11/2510006/prezidentat-rumen-radev-se-angazhira-da-vklyuchi-balgarski-voenno-promishleni-firmi-v-biznes-forumite-pri-vizitite-mu-zad-granitsa.html", "text": "Президентът Румен Радев се е ангажирал с конкретни инициитиви за съдествие на българските компании, развиващи дейност в сектора на отбранителната индустрия. Това разказаха за Агенция \"Фокус\" участници от бранша, които участваха в срещата при държавния глава на „Дондуков“ 2 днес. \r\nПрезидентът осъзнава важната роля на българския военно-промишлен комплекс и изследователската дейност в отрасъл с висока добавена стойност и е готов да съдейства с инициативи от неговите компетенции, обясниха представители на сектора, които са присъствали на разговорите. Президентът е предложил конкретни мерки за взаимодействие с фирмите от военната индустрия. Президентската институция се е ангажирала с подкрепа за българските фирми при кандидатстване по проекти от Европейския фонд за отбрана. Той е обещал и съдействие с цел привличане на съвременни модерни технологии в специфичния сектор.\r\nПрезидентът е поканил представители на български компании, развиващи дейност в сектора на отбранителната индустрия, да участват в бъдещи негови посещения в чужбина, по време на които да се включат в бизнес – форуми и разговори с техни чуждестранни колеги. \r\nРумен Радев е отбелязал, че президентската институция е отворена за идеи и предложения от страна на родните производители.", "date": "2018.04.11", "title": "Президентът Румен Радев се ангажира да включи български военно-промишлени фирми в бизнес-форумите при визитите му зад граница"}
{"url": "http://www.focus-news.net/news/2018/04/11/2509997/lachezar-lazarov-zastrahovatel-gradushka-navodnenie-i-pozhar-sa-chast-ot-riskovete-koito-se-pokrivat-pri-zastrahovane-na-zemedelski-kulturi.html", "text": "Градушка, наводнение и пожар са част от рисковете, които се покриват при застраховане на земеделски култури. Това каза за Радио „Фокус“ – Варна Лъчезар Лазаров, застрахователен брокер от район „Аспарухово“ във Варна. Той отбеляза, че във Варна интересът към този вид застраховки е по-слаб заради липсата на крупни земеделски производители. „Работим повече от 10 години в района на квартала и вече шеста година застраховаме земеделски производители, които имат няколко хиляди декара земи, взети под аренда. На тези площи се засаждат различни култури, като основно застраховките, които сме сключвали, са за царевица, слънчоглед, пшеница, ечемик и рапица“, допълни Лъчезар Лазаров. \r\nТой подчерта, че има различни видове застраховки, които могат да се ползват от земеделските стопани, като всички те са доброволни. Земеделските производители могат да застраховат реколтата на земеделските култури, трайните насаждения – самите дървета или лозови насаждения, както и горски насаждения. „Покритите рискове по принцип са основни рискове – градушка, буря, проливен дъжд, пожар, осланяване, измръзване, наводнение, което последните години е доста срещано събитие, киша. Съответно имаме осланяване  и измръзване за пролетните и есенниците. За стойностите на премиите, които заплащат производителите за дадена застраховка, мога да кажа, че те зависят от площта, която се застрахова, от вида на насажденията, както и от рисковете, които ще бъдат покрити. Не всеки производител счита, че всички рискове биха могли да се случат. Това също влияе на т. нар. премия. Обикновено земеделските стопани получават помощи от държавата в началото на годината, което подсказва, че тъкмо сега е подходящ период за запитвания по отношение на застраховките“, добави Лъчезар Лазаров.\r\nСпоред специалиста хората не са добре запознати със застраховането, видовете застраховки, функциите и значението на застраховането, както и за ползата от него. „Много пожари и природни бедствия доведоха до загуба на жилища. Собствениците на тези жилища, най-вероятно поради незнание, не са сключили застраховка имущество. Една сума от порядъка на около 100 лева годишно дава спокойствие на собствениците на имоти. Подобна е ситуацията и по отношение на земеделските производители и застраховането на земеделски култури. Дали ще бъде застрахована дадена земеделска култура зависи от това доколко стопанинът е инициативен. Един от стимулите е държавната помощ, която е обвързана със задължителна застраховка. Задължителна, ако искащ да получиш съответната субсидия“, подчерта Лъчезар Лазаров. По думите му в страната ни отдавна се говори за въвеждането на задължителна имуществена застраховка. „Изпълнителната власт трябва да е наясно, че рано или късно трябва да се вземе решение, като акцентът да бъде върху това хората да се възпитават, да се създава застрахователна култура, каквато има в редица други страни в Европа, хората да зная, че къщата е лична и отговорността да я запазят също лична“, каза Лъчезар Лазаров. Той припомни, че по време на бедствието в  кв. „Аспарухово“ е имало 23 щети, включително и по отношение на отнесена от водната стихия къща за над 60 000 лева. „Всички тези претенции бяха удовлетворени. Това показва, че застрахователният бранш се отнесе много сериозно и отговорно, в най-кратки срокове хората си получиха обезщетенията“, допълни Лъчезар Лазаров.\r\nМарияна ВАЛЕНТИНОВА", "date": "2018.04.11", "title": "Лъчезар Лазаров, застраховател: Градушка, наводнение и пожар са част от рисковете, които се покриват при застраховане на земеделски култури"}
{"url": "http://www.focus-news.net/news/2018/04/11/2510007/veliko-tarnovo-dvizhenieto-po-pat-selo-samovodene-selo-obedinenie-se-osashtestvyava-s-povisheno-vnimanie-poradi-chastichni-remontni-deynosti-na-asfaltovata-nastilka.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново. Времето е облачно. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nДвижението по път село Самоводене – село Обединение се осъществява с повишено внимание поради частични ремонтни дейности на асфалтовата настилка. Ремонтите ще продължат до 30 април.\r\nНадежда КРЪСТЕВА", "date": "2018.04.11", "title": "Велико Търново: Движението по път село Самоводене – село Обединение се осъществява с повишено внимание поради частични ремонтни дейности на асфалтовата настилка"}
{"url": "http://www.focus-news.net/news/2018/04/11/2510009/prokuror-atanas-iliev-izbyagaliyat-zatvornik-v-plovdiv-ima-i-vtora-prisada-koyato-podlezhi-na-izpalnenie.html", "text": "Избягалият затворник в Пловдив има и втора присъда, която подлежи на изпълнение, отново за 1 година и 3 месеца лишаване от свобода. Това съобщи за Радио „Фокус”- Пловдив прокурор Атанас Илиев, от Районна прокуратура - Пловдив. Присъдата му е за държане на наркотични вещества. „42-годишният Георги Танчев е бил обявяван и за „общодържавно издирване” във връзка с изпълнението на присъдата, която той търпи в момента”, каза Атанас Илиев. „Действително имало е периоди до началото на месец март, в които той е бил издирван, тъй като не е бил установен на настоящия адрес”, уточни прокурор Илиев. „На 8 март тази година присъдата е приведена в изпълнение и вчера той не се е върнал от работа на външен обект в квартал „Прослав”, добави Илиев. Георги Танчев е съден за кражби 4-5 пъти за периода от 1998 да 2011 година. \r\nЦветана ТОНЧЕВА", "date": "2018.04.11", "title": "Прокурор Атанас Илиев: Избягалият затворник в Пловдив има и втора присъда, която подлежи на изпълнение"}
{"url": "http://www.focus-news.net/news/2018/04/11/2510012/pazardzhik-obnovenata-ritualna-zala-v-peshtera-otvori-vrati.html", "text": "Ритуалната зала в Пещера, която е паметник на културата, бе обновена по проект «Повишаване на енергийна ефективност», съобщи за Радио „Фокус“ – Пазарджик Стоян Йовчев, експерт в общинската администрация. Въпреки че бе санирана първа, съгласувателни процедури с Националния институт на паметниците на културата отложиха официалното рязане на лентата. Днес удоволствието да го направят имаха кметът Николай Зайчев, Ангел Палаозов – управител на фирмата изпълнител „Сигма строй“ и ръководителят на проекта Стела Павлова. Емблематичната сграда за хиляди пещерски семейства е построена в началото на 20 век, притежава статут на архитектурно-строителна недвижима културна ценност. Дейностите по енергийната ефективност бяха извършени предимно от вътрешната страна, за да се запази оригиналният външен вид на сградата. Отвън бяха обновена боята и покривът. Достигнат е клас „А“ на енергопотребление на сградата. Монтирана е и рампа за трудноподвижни хора и колички. \r\n„Благодаря на строителя, който в много кратки срокове и изключителна прецизност извърши дейностите по проекта. Тази уникална сграда бе осъвременена, бяха извършени и допълнителни дейности извън проекта по канализационна част, дворното място и други. Благодаря и на ръководителя на проекта, както и на екипа от Община Пещера за свършената работа. Надявам се много млади хора от нашата община да започнат от тук своя щастлив и успешен съвместен живот“, каза при откриването на реновираната сграда градоначалникът. И ако в една или друга степен актовата зала е била поддържана през годините, то първият етаж на сградата е бил напълно занемарен. Но днес той е ремонтиран и отново може да осигурява комфорт на младоженците в миговете преди да се врекат във вечна вярност. Развълнувана от обновяването на Ритуалната зала бе и длъжностното лице Христина Стайкова, която има честта да бракосъчетава новите семейства. Средно по 150 сватбени ритуала се извършват всяка година в Пещера. Още тази събота се очаква в обновената сграда да бъде сключен първият брак след ремонта.  Общата стойност на проекта, който направи възможно преобразяването на Ритуалната зала е  207 999,97 лв.. Като съфинансирането от ЕФРР е 176 799,99 ЛВ., а националното финансиране е 31 199,98 лв.", "date": "2018.04.11", "title": "Пазарджик: Обновената Ритуална зала в Пещера отвори врати"}
{"url": "http://www.focus-news.net/news/2018/04/11/2510011/sport-dzhoshua-ne-iska-mach-s-povetkin-tseli-se-v-uayldar.html", "text": "Антъни Джошуа обяви, че не се интересува от мач с руснака Александър Поветкин, тъй като има намерение да се качи на ринга срещу американеца Дионтей Уайлдър. Британецът призна, че руснакът е добър боксьор, само с една загуба от Кличко, но не търси бой с него, а с Уайлдър. Той обясни, че иска да спечели всички шампионски пояси и да стане абсолютен шампион в тежка категория. След това срещата с Поветкин може да се осъществи през 2019 година. \r\nНа 31 март Джошуа победи в Кардиф с единодушно решение на съдиите новозеландеца Джоузеф Паркър, в мач за титлите световен шампион във четири от версиите на професионалния бокс.", "date": "2018.04.11", "title": "Спорт: Джошуа не иска мач с Поветкин, цели се в Уайлдър"}
{"url": "http://www.focus-news.net/news/2018/04/11/2510002/iliya-prodanov-zarnoproizvoditel-zarnoproizvoditelite-u-nas-ne-vlagat-sredstva-v-zastrahovane-pri-prirodni-bedstviya.html", "text": "Зърнопроизводителите у нас не влагат средства в застраховане при природни бедствия. Това каза за Радио „Фокус“-Бургас Илия Проданов, председател на Сдружение „Съюз на зърнопроизводителите „Маркели“ – Карнобат.\r\nПо думите му стопаните в България не смеят да влагат средства, за разлика от Западна и Централна Европа, където се застрахова 100%, въпреки че там много по-рядко има градушки. Като причина Проданов изтъкна факта, че не е рентабилно да се плащат застраховки на цялата площ.\r\n„Държавата обезщетява само 100% унищожени площи, а всъщност има голям процент засегнати сектори, които не са унищожени напълно, но в много голям процент, примерно 80. При стопанина няма разлика дали е 80% или 100%. От там се губи и доверието в застраховането. Надявам се с времето това да се промени“, каза още зърнопроизводителят. По думите му до 16 април е общественото обсъждане за мерките за градушките за новата стопанска година и има идея да се направи фонд, за да може да се облекчи бюджетът, тъй като бюджетът на агенцията за борба с градушките е много минимален, някъде около 10 000 000 лева.\r\nДеница ДИМИТРОВА", "date": "2018.04.11", "title": "Илия Проданов, зърнопроизводител: Зърнопроизводителите у нас не влагат средства в застраховане при природни бедствия"}
{"url": "http://www.focus-news.net/news/2018/04/11/2510014/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kulata-gkpp-kapitan-andreevo-gkpp-lesovo-gkpp-dunav-most-ruse-i-gkpp-dunav-most-vidin.html", "text": "На българо-гръцката граница трафикът е интензивен на ГКПП \"Кулата\" на изход за товарни автомобили. Това съобщиха от пресцентъра на ГД \"Гранична полиция\". На българо-турската граница трафикът е интензивен на ГКПП \"Капитан Андреево\" и ГКПП \"Лесово\" на изход за товарни автомобили. На българо-румънската граница на ГКПП \"Дунав мост Русе\" и ГКПП \"Дунав мост Видин\" трафикът е интензивен на изход за товарни автомобили.\r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.04.11", "title": "ГД \"Гранична полиция\": Интензивен е трафикът на изход за товарни автомобили на ГКПП \"Кулата\", ГКПП \"Капитан Андреево\", ГКПП \"Лесово\", ГКПП \"Дунав мост Русе\" и ГКПП \"Дунав мост Видин\""}
{"url": "http://www.focus-news.net/news/2018/04/11/2510005/ivan-kehayov-zemedelski-proizvoditel-nyamame-shteti-po-zemedelskata-produktsiya-prez-2017-godina-v-bansko-vapreki-prirodnite-bedstviya-v-stranata.html", "text": "Нямаме щети по земеделската продукция през 2017 година в Банско, въпреки природните бедствия в страната. Това каза за Радио „Фокус“ – Пирин Иван Кехайов, земеделски производител. По думите му за щастие 2017 година е била сравнително добра, като не са регистрирани щети вследствие на градушки, дъждове и всички други климатични промени, случи ли си през изминалата година. Земеделецът допълни, че се вземат мерки като се правят общи застраховки на земеделските култури. „Не мога да Ви дам конкретна цифра на застраховката, тъй като за всяка култура цената бива различна“, обясни Иван Кехайов. Според него е хубаво да се правят застраховки, защото така се гарантира, че при възникването на проблеми, земеделците ще могат да си възстановят част от средствата, които са инвестирали.\r\nКристина МИТКОВА", "date": "2018.04.11", "title": "Иван Кехайов, земеделски производител:  Нямаме щети по земеделската продукция през 2017 година в Банско, въпреки природните бедствия в страната"}
{"url": "http://www.focus-news.net/news/2018/04/11/2510015/dmitriy-peskov-govoritel-na-kremal-nyama-da-uchastvame-v-tuitar-diplomatsiyata-na-donald-tramp.html", "text": "Говорителят на Кремъл Дмитрий Песков заяви, че Москва няма да участва в „Туитър“-дипломацията“ на държавния глава на САЩ Доналд Тръмп и подкрепя по-сериозния подход към събитията, предава AFP.\r\n„Няма да участваме в „Туитър“-дипломация. Подкрепяме сериозния подход. Както винаги смятаме, че е важно да не предприемаме стъпки, които биха могли да навредят на вече крехката ситуация\", подчерта говорителят на руския президент Дмитрий Песков в коментар за журналистите.Тереза Герова", "date": "2018.04.11", "title": "Дмитрий Песков, говорител на Кремъл: Няма да участваме в „Туитър“-дипломацията на Доналд Тръмп"}
{"url": "http://www.focus-news.net/news/2018/04/11/2510000/aleksandar-aleksandrov-vidinski-sayuz-na-zarnoproizvoditelite-proizvoditeli-investirali-v-intenzivno-zemedelie-vinagi-zastrahovat-produktsiyata-si.html", "text": "Производители, инвестирали в интензивно земеделие, винаги застраховат продукцията си, каза за Радио „Фокус“ – Видин Александър Александров, председател на  Видинския съюз на зърнопроизводителите. Той посочи, че застраховките обикновено се правят преди пролетта и лятото, когато падат най-много градушки. „В интензивното земеделие се правят сериозни инвестиции и за това са необходими и застраховките. Застрахова се защото при една градобитност щетите са огромни“, каза Александров. Той допълни, че размерът на застраховките зависи от това как се договарят земеделските производители и застрахователите, но според него застраховката срещу градушка е около 5 лв. на декар.  Александров припомни , че през 2014 г. зърнопроизводителите във Видинския регион са понесли големи щети от паднали градушки .\r\nАнна ЛОЗАНОВА", "date": "2018.04.11", "title": "Александър Александров, Видински съюз на зърнопроизводителите:  Производители, инвестирали в интензивно земеделие, винаги застраховат продукцията си"}
{"url": "http://www.focus-news.net/news/2018/04/11/2510018/kyustendil-povishena-e-opasnostta-ot-padashti-kamani-vav-visokoplaninskite-rayoni-v-oblastta.html", "text": "Повишена е опасността от падащи камъни във високопланинските райони в Кюстендилска област. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Рила – Рилски манастир. Пътните настилки са сухи. Нормален е трафикът по Автомагистрала „Струма” и път Е-79. Слабо натоварено е движението в посока ГКПП – „Гюешево”. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 30 юни.\r\nВенцеслав ИЛЧЕВ", "date": "2018.04.11", "title": "Кюстендил: Повишена е опасността от падащи камъни във високопланинските райони в областта"}
{"url": "http://www.focus-news.net/news/2018/04/11/2510013/pazardzhik-oik-septemvri-opredeli-broya-i-chlenovete-na-sik-za-chastichnite-mestni-izbori-za-kmet-na-selo-semchinovo-na-20-may.html", "text": "Общинската избирателна комисия (ОИК) в град Септември определи броя на членовете на секционните избирателни комисии (СИК) за провеждането на частични местни избори за кмет на село Семчиново на 20 май 2018 година, съобщиха за Радио „Фокус“ – Пазарджик от ОИК-Септември. На територията на населеното място ще има две избирателни секции, които ще са 9-членни, включително с председател, заместник председател и секретар. Освен това комисията е регистрирала и Инициативен комитет за издигане на независим кандидат за кмет на Семчиново – Пламен Темелков, който бе и досегашния кмет на населеното място. Неговите правомощия бяха предсрочно прекратени след решение на ОИК-Септември, потвърдено от Административен съд-Пазарджик и Върховен административен съд.\r\nВаня НИКОЛОВА", "date": "2018.04.11", "title": "Пазарджик: ОИК-Септември определи броя и членовете на СИК за частичните местни избори за кмет на село Семчиново на 20 май"}
{"url": "http://www.focus-news.net/news/2018/04/11/2510019/blagoevgrad-intenziven-e-trafikat-po-bulevardite-vasil-levski-sv-dimitar-solunski-i-sv-sv-kiril-i-metodiy.html", "text": "Интензивен е трафикът  по булевардите „Васил Левски“, „Св. Димитър Солунски“ и „Св. св. Кирил и Методий“ в Благоевград, предаде репортер на Радио „Фокус“ – Пирин. Натоварено движение, но без образуването на задръствания или колони от автомобили има по улиците „Славянска“, „14-ти полк“ и „Владо Черноземски“, както и в районите на жп гарата и автогарата. Пътните настилки са сухи и нормално проходими, времето е слънчево. През деня  няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност.\r\nЛивия НИНОВА", "date": "2018.04.11", "title": "Благоевград: Интензивен е трафикът  по булевардите „Васил Левски“, „Св. Димитър Солунски“ и „Св. св. Кирил и Методий“"}
{"url": "http://www.focus-news.net/news/2018/04/11/2510020/dobrich-kmetat-yordan-yordanov-ofitsialno-vrachi-razreshenieto-za-polzvane-na-parviya-zavarshen-v-grada-blok-po-natsionalnata-programa-za-sanirane.html", "text": "Кметът Йордан Йорданов официално връчи Разрешението за ползване на първия завършен в града блок по Националната програма за енергийна ефективност на многофамилни жилища, предаде кореспондентът на Радио „Фокус” – Варна. Тържеството започна с водосвет, отслужен от отец Иван Дойчев. Кметът на добруджанския град поздрави събралите се граждани: „За мен е удоволствие. Бих искал на първо място да благодаря, че повярвахте, на второ място за търпението. Бих искал да благодаря на колегите, които взеха присърце и работиха около година и половина не само по този блок, но по цялата програма. Работим много активно, имаме общо 51 блока, които ще бъдат санирани, живот и здраве, до края на тази година. Вие обаче сте първите и за мен е голяма чест и удоволствие да ви поздравя, да ви благодаря още веднъж, защото знам през какво минахте, аз бях тук няколко пъти. Видях едната част, видях и другата. Надявам се да сте доволни и да сте усетили ефекта от самото саниране“. Жилищната сграда е на 8 етажа с общо 40 апартаменти в двата входа на блoĸa c подобрени енергийни xapaĸтepиcтиĸи. След изпълнението на пакета от енергийно ефективни мерки са постигнати следните резултати - енергийни спестявания от около 450 MWh/годишно, с екологичен еквивалент 26 тона/годишно спестени емисии СО2 и повишен комфорт на обитаване на сградата. B резултат на ремонтните дейности сградата вече e c клас на енергопотребление „С“. \r\nЙордан Йорданов съобщи още, че съвсем скоро по проект на Община град Добрич ще бъде изцяло ремонтирана улица „Никола Петков“ по цялата й дължина. Тя преминава покрай блок 36 в ЖК „Дружба“, където днес се състоя тържеството. Това ще бъде поредната придобивка за жителите на този район в Добрич. Улицата свързва така наречената албенска „Добротица“ и бул. „Добруджа“, преминава и покрай Центъра за защита на природата и животните. Разрешението за ползване, преминало всички одобрения, бе прието от домоуправителя на блока Стефан Митев. Той също от своя страна и от името на живущите благодари на Общината за полаганите грижи. Кметът Йордан Йорданов изрази увереност, че срещите му и тези на неговия екип с гражданите ще продължат и занапред за добро. 12 многофамилни жилищни сгради по Националната програма за енергийна ефективност са в процес на изпълнение и ще подобрят състоянието на сградите. Община Добрич има подписани общо четиридесет и един договора, които ще бъдат реализирани. Освен по Националната програма Община Добрич ще подобри енергийните характеристики на още 9 сгради по проект, финансиран от  Оперативна програма „Региони в растеж“, по който се работи в момента. \r\nЖулиета НИКОЛОВА", "date": "2018.04.11", "title": "Добрич: Кметът Йордан Йорданов официално връчи Разрешението за ползване на първия завършен в града блок по Националната програма за саниране"}
{"url": "http://www.focus-news.net/news/2018/04/11/2510022/smolyan-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е разкъсана облачност, без валежи, а температурите са положителни. Продължава работата по пътя квартал Устово – Смолян, където до утре движението остава  ограничено в едната лента заради пропадане на пътното платно. Участъкът се намира на около 1 км след Устово, посока Смолян е и с дължина около 20 метра. Мястото е сигнализирано с пътни знаци. В Смолян автомобилният трафик в края на работния ден е по-интензивен по централните улици и входно-изходните артерии на града. През деня не са получавани сигнали за инциденти по пътищата в областта.\r\nДвижението по пътя Проглед – Пампорово, на 2,5 км след разклона, се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци. Заради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките Смолян – Фатово – Рудозем, като движението по двете направления е по-интензивно.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nНели ГЕРГЬОВСКА", "date": "2018.04.11", "title": "Смолян: Нормално проходими са пътищата в областта"}
{"url": "http://www.focus-news.net/news/2018/04/11/2510024/apa-ilham-aliev-e-preizbran-za-prezident-na-azerbaydzhan-s-nad-80-ot-glasovete.html", "text": "Илхам Алиев бе преизбран за президент на Азербайджан с гласовете на 82,71% от гражданите, предава Azeri Press Agency.Това показват предварителните резултати от екзитполовете, представени от Независимия изследователски център ELS.\r\nСрещу 56-годишния настоящ президент Илхам Алиев, който управлява страната от 15 г. , се съревноваваха още седем кандидати.Тереза Герова", "date": "2018.04.11", "title": "APA: Илхам Алиев е преизбран за президент на Азербайджан с над 80% от гласовете"}
{"url": "http://www.focus-news.net/news/2018/04/11/2510021/blagoevgrad-trafikat-po-avtomagistrala-struma-i-glaven-pat-e-79-e-intenziven.html", "text": "За да не се затруднява интензивният трафик през Кресненското дефиле, за безопасността на движение на шофьорите и на работещите екипи, проучвателно-проектантските работи в тунел „Кривия“ при 388-ми километър на път I-1 /Е 79/ София – Кулата ще се извършват през нощта – от 22.00 часа до 05.00 часа сутринта. Това съобщиха за Радио „Фокус“ – Пирин от Областно пътно управление – Благоевград. Трафикът по автомагистрала „Струма“ и главен път Е-79 към този час е интензивен. Без проблеми се извършва движението по второкласен път 19 Симитли – Гоце Делчев.  Повишена е опасността от падащи камъни в Кресненското дефиле и по второкласен път – 19 Симитли – Гоце Делчев. Пътните настилки в областта сухи и нормално проходими, времето е слънчево. В региона няма въведени ограничения за движението на леки и товарни автомобили. През деня няма регистрирани инциденти на пътя.\r\nЛивия НИНОВА", "date": "2018.04.11", "title": "Благоевград: Трафикът по автомагистрала „Струма“ и главен път Е-79 е интензивен"}
{"url": "http://www.focus-news.net/news/2018/04/11/2510023/kaloyan-pargov-nie-ot-bsp-sme-naslednitsi-na-chlenovete-na-balgarska-rabotnicheska-partiya-koito-uchastvaha-v-spasyavaneto-na-balgarskite-evrei-prez-vtorata-svetovna-voyna.html", "text": "Ние от БСП сме наследници на членовете на Българска работническа партия, които участваха в спасяването на българските еврeи през Втората световна война. Това каза председателят на Градския съвет на БСП – София по време на церемонията за отбелязване на Йом Ашоа - Ден в памет жертвите на Холокоста и падналите герои и на 73-ата годишнина от освобождаването на концентрациония лагер Бухенвалд, предаде репортер на Агенция „Фокус“.  Той припомни историята при спасяването на българските евреи. „Ние помним историята и се учим от нея, затова и ще бдим, за да не повтаряме трагичните и срамни страници от нея. Ще говорим открито и с гордост за светлите и достойни дела на нашите предци“, каза Паргов.  Той обърна внимание, че днес повече от всякога са ни нужни примери и че в последно време ставаме свидетели на надигаща се в Европа и по света проява на нетолерантност, ксенофобия и антисемитизъм. „Парадът на омразата Луков марш е притеснителен знак за събуждането на тази мрак    бесна идеология, каквато е  „кафявата чума“ ,посочи председателят на Градския съвет на БСП – София. По думите му дни като 11 април трябва да бъдат отбелязвани и само заслепените от отровата на антокомунизма и антисемитизма ще имат сърце днес да несе поклонят и да не отбележат този ден. „Днес не можем да останем равнодушни към онези, които всячески се опитват да се вдъхновят от марша в памет на ген. Луков, към онези, които се прекланят пред хитлеризма, нацизма и фашизма и към онези, които клеветят и принизяват съпротивата в България и све    а“, допълни Паргов. Той отбеляза ,че в периода  1941-1943 г. са арестувани над 64 хил. антифашисти, от тях 12 141 са осъдени, изгорени са над 32 хил. къщи и са убити 12 хил. партизани и ятаци. „Затова не можем да останем глухи за ехото на Бухенвалдските камбани. Не можем да не се поклоним и да не почетем паметта на жертвите от фашизма“, допълни Паргов. „Дълбок поклон пред паметта на героите и нека не бъдем малодушни и да бдим“, заяви още Паргов.\r\nКалоян Паргов получи подарък книгата „Българските евреи – живата история“.\r\nДеница КИТАНОВА", "date": "2018.04.11", "title": "Калоян Паргов: Ние от БСП сме наследници на членовете на Българска работническа партия, които участваха в спасяването на българските еврeи през Втората световна война"}
{"url": "http://www.focus-news.net/news/2018/04/11/2510025/dzheyms-matis-pentagonat-e-gotov-za-voenna-optsiya-v-siriya.html", "text": "Министърът на отбраната на САЩ Джеймс Матис увери, че Пентагонът е „готов“ за военна опция в Сирия в отговор на предполагаемата химическа атака в град Дума, предава AFP.\r\nМатис обаче подчерта, че САЩ „все още преценяват“ информацията за събитията от 7 април и за това дали отговорен за тях е режимът в Дамаск. Тереза Герова", "date": "2018.04.11", "title": "Джеймс Матис: Пентагонът е готов за военна опция в Сирия"}
{"url": "http://www.focus-news.net/news/2018/04/11/2510026/gabrovo-povishava-se-populatsiyata-na-karlezhi-v-grada.html", "text": "Повишава се популацията на кърлежи в Габрово. Това съобщиха за Радио „Фокус“ – Велико Търново от Регионалната здравна инспекция. От там посочват, че за Габровска област най-разпространения вид кърлеж е Ixodes ricinus – основен причинител на Лаймската болест. Това е тежко протичащо заболяване, лекува се трудно и засяга целия организъм. През 2017 година регистрираните случаи на лаймска болест са 40, при 31 – за 2016 година. От РЗИ съветват да се носят светли дрехи през пролетта и лятото. Така паразитите стават лесно видими. Препоръчват се и дългите ръкави и крачоли, високите обувки, но през летния сезон това е трудно осъществимо. Може да се използват и репеленти. Задължително е след разходка на открито да се проверявате тялото за впити кърлежи. Отстраняването на кърлежа трябва да се направи веднага, щом бъде открит. Целта е да се отстрани цял, заедно с „челюстите“. Никакви въртеливи движения, никакви намазвания на мястото с алкохол или мазнина не се препоръчват. При тези действия паразитът се чувства застрашен, започва да „повръща“ с което увеличава вероятността от заразяване. Най-добре е хората да се обърнат за помощ към медицински специалист, който след отстраняването на кърлежа ще дезинфекцира мястото на ухапване и ще Ви постави ТАП (тетаничен анатоксин) за предпазване от тетанус. Около 30 дни мястото на ухапването трябва да се наблюдава, дали не се променя и дали не се зачервява повече с течение на времето. Трябва да се следи и за обриви по кожата на цялото тяло и за грипоподобни симптоми като висока температура, главоболие, болки в ставите.\r\nНадежда КРЪСТЕВА", "date": "2018.04.11", "title": "Габрово: Повишава се популацията на кърлежи в града"}
{"url": "http://www.focus-news.net/news/2018/04/11/2510010/osvobodiha-ot-aresta-zhelyaz-andreev-izdirvan-ot-sasht-po-podozreniya-za-narushavane-na-targovsko-embargo-obzor.html", "text": "Окръжен съд – Добрич (ДОС) наложи най-леката мярка за неотклонение „подписка“ на българския гражданин Желяз Андреев, издирван със заповед за арест от Съединените американски щати (САЩ). Съдът остави без уважение искането на Окръжна прокуратура за временното задържане под стража на родения в Добрич 29-годишен мъж до образуването на производство по екстрадиция по искане на компетентните власти на САЩ. Молбата за временно задържане е подадена на основание на Договора за екстрадиция между правителството на Република България и правителството на САЩ. От данните по делото става ясно, че Желяз Андреев е издирван въз основа Заповед за арест, издадена на 21 октомври 2016 г. от Областен съд на Южен окръг Флорида, САЩ, по обвинения в „Заговор за нарушаване на Федерален закон и измама на държавата“ и „Износ и опит за износ на стоки към страна под ембарго – в шест случая“, квалифицирани като престъпления, наказуеми по законите на САЩ с лишаване от свобода до 5, респективно – до 20 години. В повдигнатите обвинения срещу българския гражданин се твърди, че между септември 2013 г. и юни 2015 г., в качеството си на служител на позиционирана в София българска компания, представлявана от ирански гражданин, Андреев е участвал в конспирация с други непосочени лица, целяща снабдяването на Сирийските арабски авиолинии (SAA) със самолетни части и оборудване, определени като стоки с двойна употреба, от доставчици в САЩ, въпреки установената с федерален закон забрана за експорт и реекспорт на стоки и технологии с национален произход до определени дестинации, в т.ч. Сирийската арабска република. Според обвинението извършителите осъществявали доставките чрез съставяне на документи с невярно съдържание, укриващи действителните характеристики и страната получател на стоките. След като обсъди и прецени приложените по делото материали, становищата и доводите на страните, Окръжен съд – Добрич изрази резерви по отношение на твърдението на представителите на прокуратурата, че вменените от американските власти деяния имат своите аналози в българския НК, като престъпления, свързани с нарушение на ембаргов режим и контрабанда. Съдът коментира още, че обвинението не е посочило действащия на територията на ЕС и България ограничителен режим за доставка в Сирия на стоките, предмет на посочените сделки. От там подчертават, че по силата на двустранния договор между България и САЩ, основна предпоставка за реализиране на предварителното временно задържане е случаят да не търпи отлагане. В случая обаче обвиненията срещу Андреев са били повдигнати към 21.10.2016г. посредством обвинителен акт, внесен в Районния федерален съд на САЩ за Южния район на Флорида, а издирването с червен бюлетин на Интерпол е от 30 март тази година. За период от близо две години не е била използвана нито една от  международно приетите форми на издирване и уведомяване за започналото наказателно преследване, а тези обстоятелства дават достатъчно основание да се приеме, че в случая липсва неотложност, годна да мотивира продължаване на задържането. В Окръжната прокуратура в Добрич е постъпило постановление на прокурор от Върховна касационна прокуратура за временно задържане под стража на българския гражданин. Лицето е било задържано на 7 април за срок от 72 часа от Окръжната прокуратура в Добрич. Искането за временно задържане до 60 дни е на основание договора за екстрадиция между правителството на Р България и правителството на САЩ. В сряда то бе внесено в Окръжния съд на Добрич. Престъпленията, в които Желяз Андреев е обвинен, отговарят на измама и контрабанда по българското законодателство. Пред съда той заяви, че не е посещавал САЩ, не е кандидатствал за американска виза и не е участвал в търговия със забранени стоки. Неженен е, несемеен, живее по принцип в София. По думите му е работил в БГ офис на чуждестранна фирма като служител, с трудов договор. Желяз Андреев заяви, че митническите документи от фирмата са били основно оформяни в САЩ. На всички работещи винаги им е било казвано, че работят за американска фирма. Целта е била да се привличат повече клиенти и заявки. Фирмата е напуснал в периода април-май 2016 г. Един от адвокатите му поясни, че въпросната фирма е прекратила дейност. Част от служителите са напуснали поради неизплатени трудови възнаграждения. Имало е и проверки на трудови инспектори във фирмата. Впоследствие е работел за друга немска авиокомпания до 16 март 2018 г.. Сега работи в митническа компания. Бе разпитан и свидетел – Милена Здравкова, която от две години живее с Желяз Андреев. Тя също е работела във въпросната фирма – от май 2013 г. на същата позиция – „продавач интернет търговия“. Тя разказа, че клиентите са били давали след подбор, направен не от тях. Разполагали са с техни контакти за връзки, като това портфолио е можело да бъде обогатявано. Изрично бе подчертано, че те не са подбирали клиентите, които са били авиокомпании. Запитванията са били за авиочасти. Непряко са общували с колеги от друг отдел – „Покупки“, които са търсели евтини авиочасти на базата на дадени детайли информация. Офертите са били винаги одобрявани от техните преки ръководители и обикновено са били със завишени цени. Следвали са поръчки чрез директен контакт с клиентите. Тези поръчки отново са бивали одобрявани от преки ръководители във фирмата. Целта е била постигане на повече поръчки и привличане на нови клиенти. Желяз Андреев е бил освободен от работа от немската компания, тъй като името му е било част от „черен списък“. Втората компания е извършвала сходна дейност като първата, но по думите на 29-годишния мъж, на много по-високо ниво. Според адвоката на младия мъж той не би трябвало да прекарва и ден в ареста, „защото си е вършел работата“. Авиочастите, които са били продавани, са били използвани за гражданска авиация. Адвокатът на обвиняемия подчерта, че би трябвало също да се вземе предвид, че дори сега той работи и то на трудов договор, явил се е в полицията, когато е бил призован и няма опасност да се укрие. Към момента той е със софийска адресна регистрация. Определението на съда подлежи на незабавно изпълнение. То може да бъде обжалвано и протестирано пред Апелативен съд – Варна в 3-дневен срок от днес.\r\nВ интервю министърът на правосъдието Цецка Цачева заяви, че не трябва да предпоставяме нещата по случая с искането за екстрадиране на 29-годишния мъж, тъй като е в много ранна фаза. „На този етап няма възможност за отношение и реакция от страна на Министерство на правосъдието. Ние сме информирани, но с оглед процедурите съдът е този, който трябва да се произнесе“, каза Цачева. \r\nВ своя декларация, изпратена до медиите,  Националният изпълнителен комитет (НИК) на ПП „Национален фронт за спасение на България“ (НФСБ) настоя българските власти, включително съдебната, да защитят Желяз Андреев и да не се поддават на външен натиск, независимо откъде идва той.", "date": "2018.04.11", "title": "Освободиха от ареста Желяз Андреев, издирван от САЩ по подозрения за нарушаване на търговско ембарго (ОБЗОР)"}
{"url": "http://www.focus-news.net/news/2018/04/11/2510029/predstoyashti-sabitiya-v-stranata-za-12-april-agentsiya-fokus.html", "text": "***\r\nВ Министерски съвет Министър-председателят Бойко Борисов ще се срещне с Христос Стилианидис - европейски комисар по въпросите на хуманитарната помощ и управлението при кризи. (След срещата са предвидени изявления. Влизането в сградата на Министерския съвет ще става от 9,05 ч. до 9,30 ч. при представяне на лична и журналистическа карта.) \r\n***\r\nОт 15.00 часа в зала 2, ет.2 на Министерство на труда и социалната политика министър Бисер Петков ще проведе среща с представители на национално представителните организации за хората с увреждания. След края на срещата, около 16.30 часа, са предвидени кратки изказвания пред медиите. \r\n***\r\nОт 09.00 часа в „Парк Хотел Москва“ ще се състои конференция на тема „Индустрия 4.0 – Предизвикателства и последици за икономическото и социалното развитие на България“. Организатор е Българската стопанска камара, с подкрепата на Фондация „Фридрих Еберт“.\r\n***\r\nОт 09.30 часа в НДК ще се състои конференция SHEleader@digital, чиято цел е да утвърди участието на жените в управленски и професионални роли в технологичната индустрия да очертае растящата роля на жените в социално-икономическото развитие на света  и да покаже лицето и стила на новата генерация жени - предприемачи в дигитално базираната икономика. В събитието ще вземе участие и еврокомисарят с ресор цифрова икономика и общество Мария Габриел. \r\n***\r\nОт 09.30 часа 10 състав на Специализирания наказателен съд ще гледа делото срещу Кольо К., Мариета В., Галина В. и др. за образуване и ръководене на организирана престъпна група. \r\n***\r\nОт 10.00 часа във Военна академия „Г. С. Раковски” продължава вторият ден от научния форум „Предизвикателства пред ЕС и НАТО в контекста на радикализацията, тероризма и миграцията”.  \r\n***\r\nОт 10.00 часа 12 състав на Специализирания наказателен съд ще гледа делото срещу Младен М., Мария Т., Полина Т., Ценка Г. и др. за организиране и ръководене на организирана престъпна група. \r\n***\r\nОт 11.00 часа в зала „Запад“ на Народното събрание председателят на Временната комисия за ЧЕЗ Жельо Бойчев ще представи резултатите от работата й до момента.\r\n***\r\nОт 13.30 часа 11 състав на Специализирания наказателен съд ще гледа делото срещу Маджар К., Венелин К. и Мирослав К. за организиране и ръководене на организирана престъпна група. \r\n***\r\nОт 14.00 часа 10 състав на Специализирания наказателен съд ще гледа делото срещу Георги К., Илко П., Теодор Б. и др. за организиране и ръководене на организирана престъпна група. \r\n***\r\nОт 15.00 часа 11 състав на Специализирания наказателен съд ще гледа делото срещу Пламен Н. и Виктор М. за организиране и ръководене на организирана престъпна група. \r\n***\r\nОт 18.00 часа в НДК – фоайе - Запад и Мраморно фоайе ще бъде открит София хартиен арт фест 2018 г. Фестът се открива с изложбите „Минало. Настояще. Бъдеще” със съвременно българско изкуство от различни поколения и „Аматерас” – юбилейно издание на международния конкурс за хартиено изкуство, като ще продължи до 19 май.\r\n***\r\nОт 18.00 часа в Литературен салон  „Леге 10“ ще се състои вечер, посветена на Пейо К. Яворов.\r\n***\r\nВ 17.30 часа в Градската библиотека „Паисий Хилендарски“ ще се проведе среща-разговор с писателя Тихомир Иванов и представяне на книгата му „Камино. Пътят на завръщането”.\r\n***\r\nОт 12.00 часа пред паметника на Юрий Гагарин, Посолството на Руската Федерация в Република България заедно със Столичната община – район „Банкя“ организират тържествена церемония, посветена на Деня на космонавтиката. Извънредният и Пълномощен Посланик на Русия в България г-н Анатолий Макаров ще произнесе тържествено слово по случай на празника.\r\n***\r\nОт 12.30 часа на улица „Роден край“ № 8 ще се състои откриването на нов обект, част от електроразпределителната мрежа на ЧЕЗ Разпределение България, и представянето на основните инвестиционни проекти на компанията в област Благоевград за 2017 и 2018 година.\r\n***\r\nОт 11.00 часа в Изложбен Център „Флора” тържествено ще бъде открита Шестнадесетата туристическа борса „Вашата ваканция“.  \r\n***\r\nОт 16.00 часа в Историческата експозиция на РИМ-Бургас официалното откриване на сбирката „Българска космическа слава“. \r\n*** \r\nОт 10.00 часа в хотел „Черно море“ – Варна, зала „Варна 1“, заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в заседание на Регионалния съвет за развитие на Североизточен район. Пред участниците в него ще представи вариантите за ново статистическо райониране на страната и основните мотиви за промяна на районите от ниво NUTS в рамките на дискусия по темата с участието на кметове на областни управители, общини, представители на бизнеса, научната общност и др. от областите  Варна, Добрич, Търговище и Шумен. \r\n*** \r\nОт 13.00 часа в средно училище „Найден Геров“ заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официалната церемония за първа копка по проект „Модернизация на образователната инфраструктура на територията на град Варна“. \r\n*** \r\nОт 14.00 часа в  І-во Основно училище в кв. „Владислав Варненчик“- гр .Варна заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в официалната церемония за първа копка по проект „Модернизация на образователната инфраструктура на територията на град Варна“. \r\n*** \r\nОт 18.00 часа в Регионална библиотека „Пенчо Славейков” – Варна ще бъде представена книгата „Оздравителният план”. Неин автор е Емил Радев, евродепутат от ГЕРБ/ЕНП. В прикачения файл изпращам покана за представянето на книгата, издадена от ИК „Труд и право”.\r\n***\r\nОт 11.00 часа в Регионалния пресклуба на БТА във Видин ще се проведе пресконференция на Димитър Велков, председател Областния съвет на БСП и Емил Георгиев, лидер на ПП \"Екогласност\". \r\n*** \r\nОт 10.00 часа в пресклуба на БТА ще се състои пресконференция на кмета на община Свищов Генчо Генчев във връзка с предстоящи инициативи и проекти.\r\n*** \r\nОт 14.00 часа в нова зала на  Общински съвет – Велико Търново ще се проведе откриване на заседание на Комитета на европейските общини и региони.\r\n*** \r\nОт 19.00 часа в голяма зала на МДТ „Константин Кисимов“ ще бъде представен спектакъла „Баядерка“ – премиера.\r\n*** \r\nОт 19.00 часа в Клуб 7 ще бъде представен поетично-музикален спектакъл „Сонатина за цветни сънища“.\r\n*** \r\nОт 20.00 часа в Клуб 7 ще се проведе среща с дует „Мания“.\r\n***\r\nОт 12.00 часа официално ще бъде пуснат в експлоатация новият компютърен томограф (скенер) в МБАЛ „Свети Иван Рилски“ в Горна Оряховица.\r\n***\r\nОт 13.30 часа в концертна зала „Добрич“, Превантивно-информационният център по наркотични вещества организира среща – разговор с журналиста и автор на книгата „Падение и спасение“ Весела Тотева.\r\n***\r\nОт 17.30 часа в Художествена галерия „Владимир Димитров – Майстора” ще бъде представена възпоменателна изложба живопис на Симеон Николов (Грамаждански). \r\n***\r\nОт 09.00 часа в зала 1 на Окръжния съд ще се проведе заседание по делото срещу Тодор Н., обвинен, че е нарушил правилата за движение по Закона за движение по пътищата и по непредпазливост е причинил смъртта на друго лице. \r\n***\r\nОт 10.30 часа на летателна площадка \"Марица\", преди с. Граф Игнатиево, ще се проведе Летателен ден с демонстрационни и мотивационни полети, както и статичен показ на авиационна техника.\r\n***\r\nВ 11.00 часа в зала „Пълдин” на хотел „Санкт Петербург” ще се проведе дискусия на тема по Дейност 1 -  „Привеждане на подзаконовата уредба и вътрешните правила в съответствие с практиката и нормативната рамка в областта на е-управление“. \r\n***  \r\nОт 12.30 часа  в зала „Сливен“  ще бъде открит ”Фестивал на винарите “ Сливен 2018”. В събитието ще вземат участие винопроизводители от Сливен и региона, които ще представят своето производство. \r\n***   \r\nОт 17.30 часа в зала „Сирак Скитник“ ще бъде открита Представителна изложба на Катедра „Стенопис \"И стените говорят...\". В експозицията са включени дипломни проекти на студенти от специалност „Стенопис“. \r\n***\r\nОт 14.00 часа в зала 247 в сградата на Общинска администрация гр. Смолян ще се проведе пресконференция по проект \"Обновяване и енергийна ефективност на образователна инфраструктура в гр. Смолян\".\r\n***\r\nОт 18.00 часа в зала „Петър Стайков“, Клубът на дейците на културата организира концерт „Пролетна импресия“.\r\n***\r\nОт 19.30 часа председателят на парламента Цвета Караянчева и народни представители ще участват в тържественото отбелязване на празника на град Сандански. Председателят на парламента ще приеме рапорта на командващия тържествената заря-проверка и ще поздрави представителните роти на благоевградския гарнизон. \r\n***\r\nОт 12.30 часа министърът на земеделието, храните и горите Румен Порожанов ще посети земеделско стопанство в района на град Съединение във връзка с хода на пролетната сеитба и ползването на горива за земеделски нужди.\r\n***\r\nОт 11.00 часа в зала 203 на общината ще има брифинг за предстоящото състезание по планинско изкачване „Мемориал Валерий Великов“.\r\n***\r\nОт 14.00 часа в заседателна зала на ДКТ „Васил Друмев“ ще бъде дадена пресконференция.", "date": "2018.04.11", "title": "Предстоящи събития в страната за 12 април (Агенция „Фокус“)"}
{"url": "http://www.focus-news.net/news/2018/04/11/2510017/kaloyan-pargov-bsp-sofiya-denyat-v-pamet-na-zhertvite-na-holokosta-e-den-na-taga-i-preduprezhdenie-da-pomnim-tragediyata-i-da-ne-dopusnem-da-se-povtori.html", "text": "11 април е антифашистката камбана на 21 век. Това каза председателят на Градския съвет на БСП – София по време на церемонията за отбелязване на Йом Ашоа - Ден в памет жертвите на Холокоста и падналите герои и на 73-ата годишнина от освобождаването на концентрациония лагер Бухенвалд, предаде репортер на Агенция „Фокус“.  „Първо- искам да благодаря за поканата от „Шалом“ да вземем участие в днешната възпоменателна церемония. Тук днес с мен са членове на ръководството на Градската партийна организация на БСП, народни представители, общински съветници. Тук сме в продължение на нашата последователна политика. Така, както и моят приятел д-р Оскар, спомена в своето слово, за да ви подкрепим и да покажем, че ние сме заедно с вас“, каза Паргов на еврейската общност. По думите му днес е ден за памет. „11 април е антифашистката камбана на 21 век. Затова сме се събрали тук, за да почетем паметта на жертвите и да заявим на висок глас, че ние помним. Днес е международния ден на концлагеристите, политзатворниците и пострадалите от фашизма и войните“, отбеляза председателят на Градския съвет на БСП – София. По думите му този ден от календара е \"пропит с кръвта на загиналите в лагерите на смъртта\".  \r\n„Днес е ден на скръб и тъга и ден на предупреждение. Да помним трагедията и да не допуснем да се повтори. На този ден само глухите за паметта не чуват онези камбани. Камбаните от Бухенвалд“, заяви Паргов.\r\nДеница КИТАНОВА", "date": "2018.04.11", "title": "Калоян Паргов, БСП-София: Денят в памет на жертвите на Холокоста е ден на тъга и предупреждение - да помним трагедията и да не допуснем да се повтори"}
{"url": "http://www.focus-news.net/news/2018/04/11/2510030/veliko-tarnovo-s-15-000-leva-vav-velikotarnovskoto-selo-ledenik-shte-asfaltirat-ulichna-mrezha-po-programa-mestni-initsiativi-na-obshtinata.html", "text": "С 15 000 лева във великотърновското село Леденик ще асфалтират улична мрежа. Средствата ще бъдат отпуснати по програма „Местни инициативи“ на Община Велико Търново. Това съобщи за Радио „Фокус“ – Велико Търново кметът на населеното място Антон Кръстев. Той припомни, че през 2016 година е бил положен чакъл по улиците в селото. Миналата година са били асфалтирани 850 метра от уличната мрежа в селото. Кметът посочи, че участъците, по които е положен чакъл, трябва да бъдат асфалтирани, тъй като улиците в селото са стръмни и през дъждовния сезон водата свлича материала. „Надяваме се до 2019 година да положим чисто нов асфалт на около 600 – 700 метра. Тези дейности сме стартирали през 2016 година, като те ще продължат и през следващите години. Средствата от програма „Местни инициативи“ са определени за това и местната общност очаква тези подобрения в селото“, посочи Антон Кръстев. Той съобщи, че цялата улична мрежа в селото, която остава да се преасфалтира, е с дължина 4 километра. Очаква се тази година да бъде положен асфалт на около 600 – 700 метра от нея. По останалите три километра ще се работи поетапно, в зависимост от бюджета на кметството.\r\nТази година финансовата рамка на програма „Местни инициативи“  е 450 000 лева. Програмата на Община Велико Търново стартира през 2012 година с бюджет от 160 000 лева, като годишната финансова рамка постоянно нараства. През 2015 година тя бе 300 000 лева, през 2016 година – 400 000 лева, а през 2017 година – 450 000 лева.\r\n„Местни инициативи” е програма на местните общности. Общината няма за цел да наложи на някое населено място да кандидатства с проект за разрешаване на точно определен проблем. Предложенията и проектите идват от местната общност – от читалищните настоятелства, от инициативните групи, от сдруженията и те изработват проект, съобразявайки се с необходимостите и приоритетите на жителите в съответните населени места.\r\nНадежда КРЪСТЕВА", "date": "2018.04.11", "title": "Велико Търново: С 15 000 лева във великотърновското село Леденик ще асфалтират улична мрежа по програма „Местни инициативи“ на Общината"}
{"url": "http://www.focus-news.net/news/2018/04/11/2510008/sliven-mezhdu-20-i-30-shteti-ot-slanata-otchitat-prez-minalata-godina-ovoshtarite-v-oblastta.html", "text": "Между 20 и 30 %  щети от сланата отчитат през миналата година овощарите в Сливенско. Поразени са предимно ранноцъфтящите сортове овошки – праскови, кайсии и череши. За борба със сланите се използва одимяване чрез палене на бали и димки в ранните сутрешни часове, съобщиха за Радио „Фокус“ от сдружение  „Българска праскова“. Не по-малко опасни от сланите са градушките, като тази през юни 2016 година. Тогава пораженията при прасковите на места са достигнали 40 %.  „Застраховането на продукцията не е особено ефективно, защото застрахователите не желаят да сключват полици преди месец май, когато основните поражения от атмосферните влияния вече са нанесени“,  коментира членът на сдружение „Хаджи Димитър“ Петър Байчев. Тази година Сливенско пострада особено силно заради силното застудяване и температури около – 17 градуса по поречието на река Тунджа. Повторила се е ситуацията от края на 80-те години на миналия век, когато в Сливенско са били изрязвани цели градини заради измръзване на дърветата.  Сега производителите на праскови край Тунджа отчитат до 100 процента пропаднали площи. Те ще получат компенсация от Министерството на земеделието и храните. От областна дирекция „Земеделие и гори “ припомнят, че Фонд „Земеделие“ покрива до 65% от стойността на застрахователната премия на земеделската продукция.\r\nЛюдмила ЙОРГОВА", "date": "2018.04.11", "title": "Сливен: Между 20 и 30 %  щети от сланата отчитат през миналата година овощарите в областта"}
{"url": "http://www.focus-news.net/news/2018/04/11/2510031/mevlyut-chavushoglu-v-statiya-za-foreign-policy-znachenieto-na-operatsiya-maslinova-klonka.html", "text": "В авторска статия за американското издание Foreign Policy министърът на външните работи на Турция Мевлют Чавушоглу пояснява значението на операция „Маслинова клонка“ в района на сирийския град Африн. Агенция „Фокус“ привежда неофициален превод на публикувания на 5 април 2018 г. материал, предоставен от Посолството на Република Турция в България. \r\n\"Мрачният изглед в Близкия изток не трябва да хвърля сянка върху факта, че мирът там е  постижим. Основната предпоставка за всеки такъв мир трябва да бъде запазването на териториалната цялост на държавите. Това означава, че трябва да се противопоставим на всички сили, включително терористите на ДАЕШ и ПКК / „Отряди за защита на народа“ (ОЗН), съществуващи само за да преследват своите дистопии, с цената  на пожертване на другите и с помощта на външни сили. Трябва да се противопоставим и победим тяхната идея за безкрайни кръвопролития.  \r\nДАЕШ до голяма степен е победена във военен смисъл, но не само защото обучените и въоръжени от Съединените щати групи са нанесли последния удар. Те бяха победени благодарение на решителните действия на иракската армия и глобалната коалиция, действаща от Турция. Слабите места на ДАЕШ бяха най-ясно разкрити след като Турция стана единствената армия на НАТО, която пряко се намеси срещу нея и очаквано я разгроми - в Джараблус в Северна Сирия. Възпрепятствано бе и едно бъдещо прегрупиране на ДАЕШ благодарение на коалиция, в която взема участие и Турция, разполагаща с най-големия  списък за забрана за влизане на чуждестранни терористи и управляваща най-голямата цивилна операция по сигурността срещу ДАЕШ в света. \r\nИнтересът към идеологията на ДАЕШ, Ал Кайда и други свързани с тях  групировки няма да бъде изкоренен лесно. Терористични действия се извършваха по улици ни и преди ДАЕШ. Те ще продължат независимо от въоръжените операции на групировката в Близкия изток. Борбата срещу тероризма трябва да продължи с пълна сила, поставяйки по-голям акцент върху навременното събиране на разузнавателна информация, финансови мерки, възпрепятстването на  вливане в редиците им на нови членове и радикализацията.  \r\nЕдно от разногласията със Съединените щати е политика им за въоръжаване на членовете на ПКК / ОЗН като бойци, въпреки тяхната връзка с тероризма. Тази правно и морално оспорвана политика беше подготвена от администрацията на Обама в края на мандата му и по някакъв начин се промъкна и в администрацията на Тръмп. Въпреки собствените си ценности и съюзът с Турция, продължаващ от 66 години, Съединените щати направиха услуга на всичките си критици и опоненти, решавайки да сключат съюз с терористи, чиято основна цел е именно Турция.   \r\nС удоволствие наблюдавам как много съюзници от НАТО се дистанцират от тази политика на САЩ, противоречаща на ценностите на Алианса и на нашите общи интереси в региона и извън него. Надявам се моят колега, държавният секретар Майк Помпео и съветникът по националната сигурност Джон Болтън приоритетно да коригират курса на тази политика.\r\nИрак, Сирия, Йемен, Либия и други страни от Близкия изток са изправени пред разрушителен натиск от международни сили, застрашаващи оцеляването им. Техните трудности от своя страна дават основание и възможност за всякакъв вид намеса от всякакви държави и недържавни актьори. Резултатът от това са масовите кръвопролития и миграция, както и терористиченият натиск срещу Турция и останалата част от Европа. Хаосът в тези страни действа като инкубатор за омраза и заплахи срещу Съединените щати. Устойчивите национални държави трябва да формират основата на всякакъв вид  ред и стабилност в Близкия изток. Идеологията на Башар ал-Асад в крайна сметка ще загуби, но обединена Сирия трябва най-после да спечели продължаващата война. \r\nОперация „Маслинова клонка“ на турската армия, включваща военна интервенция в Сирия, е преди всичко акт на самозащита срещу терористични формирования, доказано агресивни спрямо нашите населени места. Подслонявайки над 3.5 милиона сирийци, Турция възнамерява да премахне всички пречки пред възможността за установяване на мира в Сирия, заложени от противниците на единното бъдеще на страната. Мощните терористични лагери на ПКК/ОЗН в близост до границите ни преследват двойна цел. Едната бе да се отвори допълнителен фронт за терористични операции на ПКК, който заедно с този в Север Ирак, да формира непрекъснат терористичен пояс. Оръжията и военната инфраструктура, които открихме в Африн, категорично потвърждават тази преценка. Втората цел на терористичните лагери бе да създадат брегови плацдарм, за да изградят собствена държавност от останките на Сирия и Ирак върху териториите, напуснати от ДАЕШ. Операция „Маслинова клонка“ спира навлизането в по-широка мащабна война и нарастващ тероризъм, който би погълнал Европа и Съединените щати. Вместо това, тя проправя път за установяване на мир.\r\nЗная, че в ерата на „пост-истината“ има широка кампания за хвърляне на сянка върху операция „Маслинова клонка“. Не минава и ден без да се сблъскаме с обвинения. Истината е че ние сме положили максимални усилия да избегнем жертви сред цивилното население. В резултат на това „Маслинова клонка“ се превърна в една от най-успешните операции, които светът някога някъде е виждал в това отношение.  \r\nИзказват се твърдения, че нашата военна операция възпрепятства борбата срещу ДАЕШ, тъй като терористите от „Отрядите за защита на народа“ (YPG) сега са съсредоточени върху съпротивата срещу напредъка на турската армия. Считам, че този избор на ОЗН онагледява безразсъдството на всяка стратегия, която разчита на първо място на групата. Но бъдете сигурни, че Турция не ще позволи на ДАЕШ да се прегрупира по един или друг начин, и че ще си сътрудничи със Съединените щати за тази цел.\r\nНие също така трябва да се противопоставим на всякакви рамки, които представят „Маслинова клонка“ като борба на кюрдите срещу турците. Трябва да е ясно, че ПКК и ОЗН не представляват кюрдите. „Отрядите за защита на народа“ (YPG) са прогонили 400 000 хиляди кюрди от териториите, отнети от Сирия.  Турция желае всички кюрди да живеят в мир и просперитет във всички страни, които населяват. Микронационализмът и тероризмът на ПКК са в лоша услуга на всички, включително и на кюрдите.\r\nСъщо толкова важно е да се осигури възможност на Близкия изток да тръгне по пътя на развитието. Основата на тази визия би следвало да бъде мирен, стабилен и проспериращ Ирак, развиващ се съгласно настоящия си конституционен ред. През февруари, международната общност стартира Конференция на донорите в Кувейт, ангажирайки се да предостави 30 милиарда долара за Ирак, една шеста от които беше предоставена само от Турция. Но Ирак се нуждае от много повече. Призовавам всички мои колеги да подпомогнат финансирането на сериозните усилия за възстановяване, отчитайки ползите от стабилен и приятелски Ирак. Това ще бъде не по-малко инструмент за постигане на мир, отколкото бе и планът „Маршал“ за Европа тогава.\r\nБлизкият изток трябва да бъде зона, защитена от сектантство, сфери на влияние, възраждащи се империализми, кралски семейни вражди и екстремизъм от всякакъв род, било то религиозни или други. Държавите и народите в региона – и засегнатите от тях – понесоха достатъчно страдания. Пътят към такова успешно бъдеще може би вече се очертава с решителните действия на Турция. Надявам се, Съединените щати да използват момента и да подкрепят тази визия за мир\".", "date": "2018.04.11", "title": "Мевлют Чавушоглу в статия за Foreign Policy: Значението на операция „Маслинова клонка“"}
{"url": "http://www.focus-news.net/news/2018/04/11/2510028/pentagonat-za-hubavite-novi-i-inteligentni-raketi-na-donald-tramp-otidete-i-pitayte-beliya-dom.html", "text": "На фона на коментарите, които президентът на САЩ Доналд Тръмп отправи към Русия, обещавайки да насочи „хубавите, нови и интелигентни\" ракети към Сирия, Пентагонът отказа коментар на потенциалните бъдещи действия като призова да „отидете и питате Белия дом“, коментира американското издание Washington Examiner.\r\nТръмп започна деня си със спасително послание, насочено към Русия, след  като се съобщения, че Кремъл ще нареди да бъдат свалени всички ракети, изстреляни от САЩ срещу сирийските правителствени сили.\r\nВ тирада в социалната мрежа „Туитър“ американският президент написа: „Пригответе се, Русия, защото ще дойдат (ракетите – бел.р.) - хубави и нови и интелигентни!\".\r\nПо повод изявлението на президента на САЩ, говорителят на Пентагона се въздържа от обяснение.„Пентагонът не коментира потенциални бъдещи военни действия. Препращам ви към Белия дом, за да охарактеризират туитовете президента \", бе отговорът на лейтенант Ребека Ребарич.\r\n„Както президентът отбеляза на 8 април, атаката на сирийския режим срещу невинни цивилни лица в Дума, Сирия на 7 април беше ужасяваща и изисква незабавен отговор от страна на международната общност\", допълни Ребарич. \r\nНа свой ред американският министърн на отбраната Джеймс Матис заяви единствено, че военните са готови да действат, ако настъпи момент на евентуална атака на САЩ.  „Ние сме готови да предоставим военни възможности, ако са необходими такива\", увери Матис. \r\nОт редакцията не пропускат да отбележат, че Пентагонът често е бил поставян в неудобно положение от изявленията на президента на САЩ.  По-рано този месец служители на отбраната бяха хванати неподготвени, когато Тръмп заяви, че САЩ планират да изтеглят военнослужещите си от Сирия много скоро.\r\nЖеланията на Тръмп за военен парад и създаване на „космически сили\" също изненадаха Пентагона. И в двата случая от Министерството на отбраната на САЩ насочиха вниманието към Белия дом, като призоваха именно там да бъде търсен отговор на изявленията на държавния глава. Тереза Герова", "date": "2018.04.11", "title": "Пентагонът за „хубавите, нови и интелигентни ракети“ на Доналд Тръмп: Отидете и питайте Белия дом"}
{"url": "http://www.focus-news.net/news/2018/04/11/2510016/d-r-gloriya-hristova-vseki-registriran-veterinaren-lekar-mozhe-da-chipira-kucheta.html", "text": "Всеки един регистриран ветеринарен лекар в страната може да поставя чип за проследяване на кучетата, били те домашни или безстопанствени. Това каза за Радио „Фокус“-Велико Търново д-р Глория Христова, ветеринар и управител на Приюта за бездомни животни във Велико Търново. Тя обясни, че процедурата е много проста и включва единствено направата на подкожна инжекция на животното. \r\n„Но става интересно после, защото данните за чипа се въвеждат в Интегрирана система ВетИС на Българската агенция по безопасност на храните. След това за всяко куче може да се прави справка, по всяко време,  какви манипулации са му правени, от къде е дошло, кои са собствениците му ,какво е местонахождението му  и т.н.“, коментира още д-р Христова. Тя припомни, че според националното законодателство, чипове трябва да се поставят на всички домашни и безстопанствени кучета у нас. Процедурата струва около 30-40 лв., в зависимост от чипа. Регистъра на животните, които имат поставени устройства, се води от Общините и Българската агенция по безопасност на храните.\r\nЛуиза ТРАНЧЕВА", "date": "2018.04.11", "title": "Д-р Глория Христова: Всеки регистриран ветеринарен лекар може да чипира кучета"}
{"url": "http://www.focus-news.net/news/2018/04/11/2510033/nimh-utre-shte-bade-toplo-s-maksimalni-temperaturi-mezhdu-24-i-29.html", "text": "През нощта ще бъде ясно и почти тихо. Минималните температури ще са предимно между 8° и 13°. Утре ще бъде слънчево, след обяд ще има временни увеличения на облачността, но валежи са малко вероятни. След обяд ще духа слаб източен вятър. Топло, с максимални температури между 24° и 29°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев.\r\nАтмосферното налягане ще се повиши и ще се доближи до средното за месеца.\r\nПо Черноморието ще бъде слънчево. Ще духа слаб югоизточен вятър. Максималните температури ще са 14°-16°. Температурата на морската вода е 11-12°. Вълнението на морето ще бъде 1- 2 бала.\r\nВ планините ще бъде слънчево. След обяд ще се развива купеста облачност, но само на отделни места в масивите от Западна България слабо ще превали. Ще духа умерен до силен вятър от южната четвърт. Максималната температура на височина 1200 метра ще е около 19°, на 2000 метра - около 11°.\r\nПрез следващите дни до края на седмицата ще преобладава слънчево и топло за периода време, въпреки че през почивните дни ще започне постепенно понижение на температурите. В следобедните часове над планините и планинските райони в Западна и Централна България ще се развива купеста и купесто-дъждовна облачност и на отделни места ще има краткотрайни валежи с гръмотевици. Вятърът ще бъде от изток-югоизток, в петък - слаб, в събота и неделя - до умерен.", "date": "2018.04.11", "title": "НИМХ: Утре ще бъде топло, с максимални температури между 24° и 29°"}
{"url": "http://www.focus-news.net/news/2018/04/11/2510034/nikos-kodzias-v-belgrad-prishtina-otvarya-targovska-sluzhba-v-atina-no-nyama-promyana-v-pozitsiyata-na-gartsiya-za-nepriznavane-na-kosovo.html", "text": "В рамките на посещението си в Белград министърът на външните работи на Гърция Никос Кодзиас подчерта, че страната му няма да промени позицията си на непризнаване на независимостта на Косово, предава Tanjug, държавната информационна агенция на западната ни съседка.\r\nКодзиас потвърди, че в Атина ще бъде открита търговска служба на Прищина, но същевременно категорично увери, че тя няма да се счита за дипломатическо представителство на Косово в страната.\r\nПървият дипломат на Атина припомни, че съответното споразумение за откриване на търговска служба на Косово в Гърция е подписано през 2011 г. Тереза Герова", "date": "2018.04.11", "title": "Никос Кодзиас в Белград: Прищина отваря търговска служба в Атина, но няма промяна в позицията на Гърция за непризнаване на Косово"}
{"url": "http://www.focus-news.net/news/2018/04/11/2510037/sofiya-vavezhda-se-vremenna-organizatsiya-na-dvizhenieto-za-provezhdaneto-na-sedmi-evropeyski-forum-na-sotsialnite-predpriyatiya.html", "text": "Въвежда се временна организация на движението за провеждането на Седми Европейски Форум на социалните предприятия, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите, обслужващи мероприятието, както следва: \r\nОт 18.00 до 20.00 часа на 12 април на бул. „Джеймс Баучер“ №100; \r\nОт 8.00 до 19.30ч. на 13 април и от 8.00 до 19.30ч. на 15 април на бул. „Дж.Баучер“ \r\nОт 10.00 часа до 17.30 ч. на 18 април на бул. „Джеймс Баучер“ №100. \r\nОт 8.00 до 20.00 часа на 16, 17 и 18 април на буферния паркинг на Метростанция „Джеймс Баучер“. \r\nСДВР осигурява охрана и контрол на мероприятието.", "date": "2018.04.11", "title": "София: Въвежда се временна организация на движението за провеждането на Седми Европейски Форум на социалните предприятия"}
{"url": "http://www.focus-news.net/news/2018/04/11/2510032/sled-5-chasovi-pregovori-v-ministerstvoto-na-pravosadieto-byaha-razpredeleni-dopalnitelnite-15-mln-lv-za-gdin-i-gdo.html", "text": "В изпълнение на поетия ангажимент от министър-председателя Бойко Борисов за отпускането на допълнителни 15 млн. лв. за Главна дирекция „Изпълнение на наказанията“ и Главна дирекция „Охрана“ днес се проведе поредната среща на министъра на правосъдието Цецка Цачева със синдикалните организации на двете дирекции.\r\nЗа 88 лева увеличение на основното възнаграждение на младшия изпълнителски състав в ГДИН и ГДО се договориха участниците в 5-часовата среща в Министерството на правосъдието. Това съобщиха от пресцентъра на министерството.\r\nНа нея присъстваха представители на Синдиката на служителите на затворите в България /ССЗБ/, Синдикат „Охрана“ и административните ръководства на двете главни дирекции. \r\nПрипомняме, че в края на март министър Цачева подписа заповед, с която се изравниха възнагражденията за специфичните условия на труд на двете главни дирекции с тези на служителите от МВР. Заповедта влезе в сила със задна дата – от 1 януари 2018 г. и с нея сумата за специфични условия на труд от 95 лв. стана 190 лв.\r\nДнешното договорено увеличение ще е в сила със задна дата  - от месец март 2018 г., и ще обхваща 1149 служители от ГДО и 2884 от ГДИН. Това са служители, които работят по Закона за МВР, но в заплатите им бяха доста по-ниски от тези на колегите им в МВР на аналогични длъжности.", "date": "2018.04.11", "title": "След 5-часови преговори в Министерството на правосъдието бяха разпределени допълнителните 15 млн. лв. за ГДИН и ГДО"}
{"url": "http://www.focus-news.net/news/2018/04/11/2510038/kyustendil-turisticheskoto-druzhestvo-v-grada-organizira-pochitane-na-pametta-na-alpinistite-lyudmil-yankov-i-stoyan-nakov.html", "text": "Туристическото дружество в града организира почитане на паметта на алпинистите Людмил Янков и Стоян Наков. Това съобщи за Радио „Фокус” – Кюстендил Силвия Михова, секретар на Туристическо дружество „Осогово”. Отдаването на почит към двамата алпинисти ще се състои на 17 април от 11.00 часа пред възпоменателния паметник в града. Людмил Янков загива на 17 април 1988 година, по време на тренировъчен лагер на националния отбор по алпинизъм под връх „Камилата”. „Пред паметния знак туристи, ученици и приятели ще се съберем, за отдадем почит към паметта на  героя от Еверест, поета Людмил Янков и талантливият млад алпинист Стоян Наков. Паметта трябва да е жива”, каза Силвия Михова.\r\nВенцеслав ИЛЧЕВ", "date": "2018.04.11", "title": "Кюстендил: Туристическото дружество в града организира почитане на паметта на алпинистите Людмил Янков и Стоян Наков"}
{"url": "http://www.focus-news.net/news/2018/04/11/2510035/gen-chavdar-chervenkov-u-nyakoi-zapadni-polititsi-otnovo-se-e-vazvarnal-merakat-da-bade-svalen-silovo-bashar-asad.html", "text": "Аз имам опасението, че у някои западни политици отново се е възвърнал меракът да бъде свален Башар Асад силово. Това каза в интервю за предаването „Това е България“ на Радио \"Фокус\" Ген. Чавдар Червенков, ръководител на Военното разузнава (1991- 1993 год.) и по-късно министър на вътрешните работи в служебно правителство на Ренета Инджова. „Мисля че към края на миналата година имаше едно негласно съгласие, макар и с неудоволствие и неохота, че Асад ще остане на власт още известно време. След това ще се търси някакъв начин по легитимен път той да бъде махнат от властта. Не може да отречем, че през последните няколко години САЩ свършиха много добра работа в Сирия по отношение на ликвидирането на „Ислямска държава“, подпомагайки Ирак и кюрдските сили, но в един момент ми се струва, че Тръмп, особено тук последните няколко месеци, президентът Тръмп реши, че отношенията му с Турция са му по-скъпи за правата на кюрдите и пое курс към изтегляне“, посочи ген. Червенков. „Изостави своите доскорошни съюзници. Изостави ги на волята на Ердоган. Може би е бил подложен на критики, как така ще се остави Русия да постигне своите цели в Сирия и ходът на събитията в Сирия, по-специално отношението към президента Асад, може да се обърне само, ако САЩ се ангажират със сериозно, много сериозно военно участие срещу Асад“, допълни още той. \r\n„Такива мисли ми се въртят в главата. Естествено е, че ние нямаме информация от кухнята и е много трудно да направим така един съвсем достоверен анализ“, подчерта ген. Червенков.", "date": "2018.04.11", "title": "Ген. Чавдар Червенков: У някои западни политици отново се е възвърнал меракът да бъде свален силово Башар Асад"}
{"url": "http://www.focus-news.net/news/2018/04/11/2510040/ministar-nikolina-angelkova-prezentira-vazmozhnostite-za-investitsii-v-turizma-pred-predstaviteli-na-haynan-earlayns-grup.html", "text": "Министърът на туризма Николина Ангелкова презентира възможностите за инвестиции пред представители на Хайнан еърлайнс груп. Тя проведе работна среща с Лиу Хайинг, представител на инвестиционен авиационен и туристически фонд (HNA Aviation & Tourism) към Хайнан еърлайнс груп. Това съобщиха от пресцентъра на Министерството на туризма.\r\nГостите бяха запознати с инвестиционната карта, изготвена от Министерството на туризма. Тя включва включва 32 обекта, предложени от общините, заяви министър Ангелкова. И поясни, че с нея целим да се подпомогне бизнеса и вложенията в интересни и обещаващи проекти. В момента картата се надгражда с нови проекти за инвестиции. Министър Ангелкова обърна внимание на възможности за инвестиции в районите на Пловдив, Велико Търново и Казанлък, като посочи, че това са сред от предпочитаните дестинации за чуждестранни туристи във вътрешността на страната. Тя запозна събеседниците си с данните за чуждестранните туристи през 2017 г., които надхвърлиха с над 1,5 млн. населението на страната, достигайки близо 9 млн. души. Ръстът в сравнение с 2016 г.  е със 7,6%. \r\nДобри възможности за инвестиции предлагат и българските СПА курорти, каза министър Ангелкова. Предпоставка за успешни начинания да множеството минерални извори, които има у нас. За да се разгърне потенциала на страната, като място, предлагащо висококачествен СПА продукт,  министерството разработва и 7 СПА дестинации. \r\nМинистърът отбеляза, че пряка въздушна линия между България и Китай би дала тласък за увеличаване на туристопотока между двете държави, както и на цялостното развитие на сектора. \r\nСъбеседниците посочиха, че се интересуват  от възможностите за инвестиции в културен туризъм и висококатегорийни хотелски вериги. И коментираха, че са впечатлени от факта, че много чуждестранни гости у нас идват от съседните страни. \r\nХайнан груп  (Hainan Airlines Group) е една от най-големите частни авиационни компании, базирана в Хайнан, Китай. Основана е през 1993 г. Активите на групата са оценени на 145 млрд. долара. \r\nТуристическият инвестиционен фонд към компанията е основан през 2007 г. Той управлява и инвестира в повече от 3000 хотела, с над 380 хил. стаи в цял свят.", "date": "2018.04.11", "title": "Министър Николина Ангелкова презентира възможностите за инвестиции в туризма пред представители на “Хайнан еърлайнс груп”"}
{"url": "http://www.focus-news.net/news/2018/04/11/2510057/kevr-nyama-da-dopusne-znachitelno-uvelichenie-na-tsenata-na-toka-vapreki-iskaneto-na-druzhestvata-obzor.html", "text": "Електроразпределителните дружества вече са подали заявленията си с предложения за цената на тока. Най-вероятно КЕВР ще ги публикува във вторник. Всички дружества са поискали увеличение на цената, някои от тях значително. Председателят на регулатора Иван Иванов заяви, че няма да се допусне значително увеличение на цената на тока. „Няма никаква драма за българските потребители какво искат дружествата. За хората в България- за бита и бизнеса има значение какво решение ще вземе КЕВР“, изтъкна той. Енергийният министър Теменужка Петкова посочи, че сигурността на електроенергийната система не се определя от собствениците на дружествата. Тя успокои потребителите, че държавата е на мястото си, и призова да не се прави заиграване със страховете им. Министърът коментира, че около сделката за ЧЕЗ е създадена пресилена и ненужна обществена истерия. \r\nКЕВР изпрати отговор до лидера на БСП Корнелия Нинова за поисканото от ЧЕЗ увеличение на цената на тока. Във „Фейсбук“ тя публикува писмото на регулатора и попита: „Стои ли правителството зад продажбата на ЧЕЗ България на Гинка Върбакова и народът ли ще плати сметката на задкулисието?“. Според нея искането на ЧЕЗ е крито от 30 март досега, докато другите дружества са обявили своите. „Ето я истината: ЧЕЗ иска увеличение с 51% на нощната тарифа, с 35% на цената за достъп, с 34% на цената за пренос, с 5% на дневната тарифа. За сравнение: ЕВН са поискали увеличение на нощната с 5.4% , на дневната с 6,9%. \"Енерго про\" са поискали средно увеличение с 5.5%. Едните с 5%, ЧЕЗ с 51%. Защо ли?“, написа лидерът на левицата. В отговор от ЧЕЗ заявиха, че ценовите предложения на дружеството са изготвени на принципа за справедливост. Предлага се увеличаване на продажната цена на електроенергията за бита за сметка на намаляване на цените за стопанските потребители. Предвижда се изравняване на нощната тарифа за стопанските и за битовите клиенти. От дружеството изтъкнаха, че в момента продават енергията по нощна тарифа под себестойността й, което налага изравняването с дневната тарифа. ЧЕЗ обяви, че ако ценовите им предложения бъдат приети, би се стигнало до средно увеличение на цената за битовите клиенти с по-малко от 3 стотинки на киловатчас. Крайното решение каква ще бъде цената на тока е на КЕВР.\r\nБиляна ИВАНОВА", "date": "2018.04.11", "title": "КЕВР няма да допусне значително увеличение на цената на тока, въпреки искането на дружествата (ОБЗОР)"}
{"url": "http://www.focus-news.net/news/2018/04/11/2510058/andrey-raychev-sotsiolog-vazhno-e-da-se-izgladyat-protivorechiyata-premier-prezident.html", "text": "Важно е да се изгладят противоречията премиер – президент, каза социологът Андрей Райчев, в интервю за Радио „Фокус“ в предаването „Това е България“. „Много е важно да се изгладят отношенията между премиер и президент и да няма различия между тях. Защото опозицията може да си говори, но за щастие още не се стигнало до въпрос, който да стъписа България. За сега участваме мълчаливо, правейки малки жестове, което е добра политика“, каза Андрей Райчев и допълни, че България е прекалено близо до Турция и Русия и затова поддържането на европейската и евроатлантическа линия е първостепенно за страната ни. Той уточни, че идентичността на Европа е главният извор на нашето благосъстояние, защото след едно излизане от ЕС страната ни за броени месеци ще се мутризира, като се върне към забравени вече времена.", "date": "2018.04.11", "title": "Андрей Райчев, социолог: Важно е да се изгладят противоречията премиер – президент"}
{"url": "http://www.focus-news.net/news/2018/04/11/2510060/targovishte-zapochva-pochistvane-na-reka-vrana-v-ramkite-na-grada.html", "text": "Започва почистване на река Врана в Търговище. Това съобщиха от Общината. Ще се почистват стръмните скатове на реката в рамките на град Търговище. Ръчно се премахват битови отпадъци, както и дървета и клони, изпочупени през зимния сезон. Почистването обхваща 1,8 км в участъка от Професионалната гимназия по земеделие до моста в района на „Стария Бряст и се планира да завърши до края на месец април. На следващ етап ще започне почистването и на самото легло на река Врана с багери и камиони, които ще извозват натрупаните наноси, затлачващи водните потоци. Предвидено е и почистване на коритото на река Сива от моста в края на квартал „Запад” 3 до мястото на сливане на реките Сива и Врана в Промишлената зона зад бившето „Топливо”. Според заповед на кмета д-р Дарин Димитров, дейностите по почистването на речните легла и дерета в границите на Търговище, трябва да бъдат завършени до края на месец септември.", "date": "2018.04.11", "title": "Търговище: Започва почистване на река Врана в рамките на града"}
{"url": "http://www.focus-news.net/news/2018/04/11/2510036/sitel-makedoniya-redzhep-tayip-erdogan-namekna-za-novi-aresti-na-gyulenisti-v-kosovo.html", "text": "В рамките на митинг на управляващата „Партия на справедливостта и развитието“ държавният глава на Турция Реджеп Тайип Ердоган намекна за нови арести на „гюленисти“ в Косово, предава скопският телевизионен канал „Сител“.\r\nЕрдоган подчерта, че задържането на петимата професори и един лекар в Косово на 29 март няма да бъде последната операция срещу „балканските структури на терористичната организация\" на ислямския проповедник Фатулах Гюлен в най-младата държава на полуострова.\r\nВсички арестувани са обвинени във връзки с движението на Гюлен (ФЕТО) и участие в опита за държавен преврат в Турция от юли 2016 г.\r\nЕрдоган приветства и операцията на турската Национална разузнавателна служба (MIT) в централноафриканската държава Габон, в рамките на която бяха арестувани трима души, заподозрени във връзки с гюленистите.Тереза Герова", "date": "2018.04.11", "title": "„Сител“ (Македония): Реджеп Тайип Ердоган намекна за нови арести на „гюленисти“ в Косово"}
{"url": "http://www.focus-news.net/news/2018/04/11/2510061/varna-detska-ploshtadka-shte-bade-izgradena-v-su-dimcho-debelyanov-v-grada-po-proekta-za-modernizatsiya-na-obrazovatelnata-infrastruktura.html", "text": "Започна ремонтът на СУ „Димчо Дебелянов“ във Варна, който се осъществява по проекта за модернизация на образователната инфраструктура. Това каза в интервю за Радио „Фокус“ – Варна ръководителят на проекта Лилия Христова, директор на дирекция „Образование и младежки дейности“ към Община Варна. Реконструкцията, ремонтът и прилагането на енергоефективни мероприятия на съществуващата сграда на училището включват промяна на архитектурната визия на сградата, поставяне на топлоизолация от външната страна на стените, подмяна на старата дограма с нова PVC дограма, изграждане на нов физкултурен салон в двора на училището, благоустрояване на цялото дворно пространство, изразяващо се в разширение на двора, с нови места за спорт, детска площадка за деца от 5 до 7-годишна възраст, които са на целодневно обучение и преработка на входа към двора на училището. Дейностите включват още укрепване на сградата, като около цялата фасада се изпълняват конструктивни елементи — хоризонтални и вертикални колони и греди, а във вътрешността някои от стените се дублират със стоманобетонни шайби. Предвижда се още смяна на съществуващия покрив с нова дървена конструкция и смяна на покривното покритие с нови керемиди, подмяна на ел. инсталация в столовата, както и изграждане на пожароизвестителна инсталация на сградата.\r\n„Целта на мероприятията е сградата да отговаря като цяло на новите изисквания на нормативните изисквания и за постигане на конкретните енергоспестяващи мерки, препоръчани в доклада от енергийното обследване“, отбеляза Лилия Христова. Общата сума за изпълнение на поръчката е в размер на близо 2 млн. лева.\r\nМарияна ВАЛЕНТИНОВА", "date": "2018.04.11", "title": "Варна: Детска площадка ще бъде изградена в СУ „Димчо Дебелянов“ в града по проекта за модернизация на образователната инфраструктура"}
{"url": "http://www.focus-news.net/news/2018/04/11/2510062/shumen-praznitsi-na-detskata-kniga-i-izkustvata-za-detsa-organizira-regionalna-biblioteka-stiliyan-chilingirov.html", "text": "В периода 13-25 април Регионална библиотека „Стилиян Чилингиров” организира за своята детска аудитория традиционните Празници на детската книга и изкуствата за деца. Това съобщиха от библиотеката. Началото на тазгодишното издание на празниците ще постави срещата с детската писателка Радостина Николова, която на 13 април, от 10.00 часа ще представи на шуменските деца хитовата си поредица „Приключенията на мотовете”. \r\nНа 16 април, от 10.00 часа с изкуството на кукления театър и любимата на поколения деца кукла Педя човек – лакът брада в библиотеката ще гостува актрисата Слава Рачева. В същия ден от 14.00 часа шуменските деца ще могат да се включат в приложно ателие за изработване на кукли „Куклени истории”. \r\nНа 17 април празниците ще започнат в 10.00 часа с награждаване на отличените творби в конкурса на Детски отдел за рисунки по приказките на Шарл Перо и ще продължат с две приложни ателиета – за изработване на книга инсталация (веднага след отчитането на конкурса) и на книгоразделители (от 14.00 часа). \r\nНа 18 април, от 10.00 часа Детски отдел предлага на своите читатели интересен разговор за духовата музика и инструментите в духовия оркестър с маестро Христо Атанасов – диригент на Градски духов оркестър „Михаил Биков” и на смесен хор „Родни звуци”. С музикални изпълнения в библиотеката ще гостува и Градският духов оркестър „Михаил Биков”. \r\nНа 19 април празниците ще продължат с презентиране на темата „Назад във времето или когато ги нямаше 3D анимациите” и с прожекция на диафилми по детски приказки, а на 20 април, пак от 10.00 часа – с илюзионното изкуство на Асен Маринов. \r\nВ последния ден на празниците – 25 април, от 10.00 часа библиотеката организира за шуменските деца среща с писателката Симеонка Илиева – Мони и представяне на книгата й „Приказни истории от три думи”, както и творческо ателие под ръководството на авторката „Нарисувай твоите три любими думи и ни разкажи приказка”. Проявите в рамките на Празниците на детската книга и изкуствата за деца ще се състоят при свободен вход.", "date": "2018.04.11", "title": "Шумен: Празници на детската книга и изкуствата за деца организира Регионална библиотека „Стилиян Чилингиров”"}
{"url": "http://www.focus-news.net/news/2018/04/11/2510063/faz-germaniya-se-nuzhdae-ot-chuzhdestranna-rabotna-sila-za-da-poddarzha-ikonomicheskiya-rastezh-pokazva-prouchvane.html", "text": "За да поддържа растеж и просперитет, германската икономика все повече разчита на квалифицирани работници от чужбина. Това показва ново проучване на Института за германската икономика (IW), цитирано от националният ежедневник Die Frankfurter Allgemeine Zeitung.\r\nСпоред изследването през последните години в Германия се наблюдава увеличение на заетостта, което едва ли би било възможно без имиграция. С цел поддържане на постигнатия растеж е необходимо привличане на специалисти от чужбина и повече млади хора, които да се обучават в Германия, уверени са експертите, като подчертават, че една от причините за нарастващия недостиг на квалифицирани работници е застаряването на населението.Тереза Герова", "date": "2018.04.11", "title": "FAZ: Германия се нуждае от чуждестранна работна сила, за да поддържа икономическия растеж, показва проучване"}
{"url": "http://www.focus-news.net/news/2018/04/11/2510059/afp-boliviya-poiska-sreshta-na-saveta-za-sigurnost-na-oon-za-situatsiyata-v-siriya.html", "text": "Боливия поиска свикването на среща на Съвета за сигурност на ООН, на която да бъде обсъдена заплахата от военни действия срещу Сирия, предава AFP, като се позовава на дипломатически източници. \r\nБоливия, която подкрепи Русия в Съвета за сигурност на ООН, заяви, че преговорите при затворени врати ще бъдат на тема „неотдавнашното ескалиране на реториката по отношение на Сирия и заплахата от използването на едностранни действия\".\r\nЗаседанието трябва да се проведе в четвъртък, пояснява агенцията.Тереза Герова", "date": "2018.04.11", "title": "AFP: Боливия поиска среща на Съвета за сигурност на ООН за ситуацията в Сирия"}
{"url": "http://www.focus-news.net/news/2018/04/11/2510065/vidin-v-grada-se-organizira-tarzhestveno-chestvane-na-140-ata-godishnina-ot-sazdavaneto-na-parvoto-zveno-za-gasene-na-pozhari-v-grada.html", "text": "Регионална дирекция „Пожарна безопасност и защита на населението”–Видин организира тържествено честване на 140-ата годишнина от създаването на първото звено за гасене на пожари в града, съобщиха за Радио „Фокус“ – Видин от дирекцията. Честването ще започне с празничен водосвет и освещаване на представителното знаме на видинските огнеборци на 13 април от 11.00 часа на площад „Бдинци“. Тържествена церемония по случай годишнината от създаването на местната пожарна служба ще се проведе в конферентната зала на Областна администрация от 11,30 часа. Кметът на Община Видин Огнян Ценков ще вземе участие в инициативите за отбелязването на годишнината.\r\nВидинската пожарна служба е създадена броени дни след подписването на Санстефанския мирен договор. На 31 март 1878 г., в освободения Видин 50 представители на всички еснафи, избират първите общински съветници и кмет на града. Първенците вече имат идеи за управлението на града и на същата дата с „Протокол № 1 на Видински Общински Съветъ” приемат важни решения. Едното от тях гласи: „Да се назначат пожарникари за предпазване на града от пожари”. Така било поставено началото на организираното противопожарно дело в крайдунавския град.", "date": "2018.04.11", "title": "Видин: В града се организира тържествено честване на 140-ата годишнина от създаването на първото звено за гасене на пожари в града"}
{"url": "http://www.focus-news.net/news/2018/04/11/2510066/vladimir-putin-kam-noviya-poslanik-na-cherna-gora-v-moskva-otnosheniyata-ni-ne-otgovaryat-na-bratskata-druzhba.html", "text": "Отношенията между Руската федерация и Черна гора не отговарят на дългогодишната традиция на приятелство между двата народа. Това заяви руският президент Владимир Путин на новия посланик на Подгорица в Москва в рамките на церемония в Кремъл, предава Радио „Свободна Европа“в македонската си редакция.\r\n„Сегашното състояние на нещата в отношенията между Русия и Черна гора не отговарят на вековните традиции на братска дружба и духовна близост между двата народна“, подчерта Путин на церемонията в Москва по връчване на акредитивните писма на чуждестранни дипломати.\r\nДвустранните отношения между Москва и Подгорица се изостриха, след като черногорските власти ясно декларираха ориентираност на страната към Брюксел и Вашингтон, а Русия – недоволството си от присъединяването на балканската страна към НАТО.Тереза Герова", "date": "2018.04.11", "title": "Владимир Путин към новия посланик на Черна гора в Москва: Отношенията ни не отговарят на братската дружба"}
{"url": "http://www.focus-news.net/news/2018/04/11/2510067/stara-zagora-izlozhba-vasil-zlatarski-epoha-v-balgarskata-istoricheska-nauka-shte-bade-otkrita-v-muzeya-na-rozata-v-kazanlak.html", "text": "Изложба „Васил Златарски – епоха в българската историческа наука“ ще бъде открита на 12 април от 17.30 часа в Музея на розата, каза за Радио „Фокус“ Владимир Чучумишев, координатор на Регионалния академичен център в Казанлък. Той поясни, че изложбата е посветена на 152-годишнината от рождението на големия български историк-медиевист проф. Васил Златарски и се организира от Научния архив на Българска академия на науките, Регионален академичен център – Казанлък и Исторически музей „Искра“.\r\nВасил Златарски е роден в Търново през 1866 г., един от четиримата синове на Никола Златарски. Завършва класическа гимназия и история в Санктпетербургския императорски университет. Специализира в Берлин. От есента на 1895 г. животът му е свързан със Софийския университет. Сред обширното му книжовно творчество безспорно най-ярко се откроява неговата „История на средновековната българска държава“ в три тома. „По света няма историк, изкушен от средновековната българска история, който да не е запознат с това фундаментално изследване“, поясни Чучумишев.\r\n Славяна ГАЙДАРОВА", "date": "2018.04.11", "title": "Стара Загора: Изложба „Васил Златарски – епоха в българската историческа наука“ ще бъде открита в Музея на розата в Казанлък"}
{"url": "http://www.focus-news.net/news/2018/04/11/2510069/ria-novosti-trima-ruski-zhurnalisti-sa-raneni-pri-obstrel-v-iztochna-guta.html", "text": "Автобус с руски журналисти, които са се връщали от Източна Гута, е подложен на обстрел, предава РИА Новости, като се позовава на информация от Министерството на отбраната в Москва.\r\n„На 11 април около 18:20 часа (московско време) автобус с руски журналисти, връщащи се след подготовка на материал за ситуацията в Източна Гута, е обстрелян от неизвестни лица“, се казва в изявление от ведомството.\r\nУточнява се, че трима от журналистите са получили леки наранявания. Тереза Герова", "date": "2018.04.11", "title": "РИА Новости: Трима руски журналисти са ранени при обстрел в Източна Гута"}
{"url": "http://www.focus-news.net/news/2018/04/11/2510039/afp-alzhir-obyavi-tridneven-traur-v-pamet-na-zaginalite-v-samoletnata-katastrofa.html", "text": "Президентът на Алжир Абделазиз Бутефлика обяви тридневен траур в памет на 257-те загинали в катастрофата на военнотранспортен самолет, най-смъртоносният инцидент в авиационната история на страната, предава AFP.\r\nЛидерът на северноафриканската държава също така нареди да отслужена специална молитва за жертвите, предимно членове на армията и техните семейства, съобщават местните медии. Тереза Герова", "date": "2018.04.11", "title": "AFP: Алжир обяви тридневен траур в памет на загиналите в самолетната катастрофа"}
{"url": "http://www.focus-news.net/news/2018/04/11/2510064/stranata-ni-poluchava-visoki-otsenki-za-rabotata-prez-parvite-tri-mesetsa-ot-predsedatelstvoto-na-saveta-na-es-obzor.html", "text": "Първите три месеца на председателство са успешни, динамични и с високи оценки. Това отчете министърът на Българското председателство на Съвета на ЕС Лиляна Павлова. Тя уточни, че за този период са се провели над 1000 заседания в София, Брюксел и Страсбург, 22 съвета на министрите, 100 от 320-те събития от календара в София и три от срещите на парламентарното измерение, както и 64 триалога. Павлова посочи, че за първите 3 месеца сайтът на председателството е излъчвал над 50 часа , а в социалните мрежи 17 хил. души са наши последователи. Министърът на европредседателството  посочи, че предстоят и много предизвикателства през следващите три месеца. Тя поясни, че темата, с която предстои да се занимава председателството ни е свързана с реформата на системата за убежища или така нареченото Дъблинско споразумение. Павлова обърна внимание, че по тази тема са работили вече четири председателства. „Това, с което мога кажа, че се гордеем, е напредъкът, който успяхме да постигнем. Българското председателство предложи нов подход и нова философия по темата за общата европейска система за убежища. Благодарение на това се надяваме всъщност на 28-29 юни, когато е Европейският съвет и срещата на лидерите, те да успеят да намерят така желания и търсен вече пето председателство консенсус или компромис за това как да реформираме системата за убежища, така че тя да бъде и справедлива и солидарна“, каза Павлова.\r\nМинистър Лиляна Павлова обърна внимание и на темата за Западните Балкани. Според нея това може да стане чрез свързаност. Павлова поясни, че очаква на Срещата на върха на 17 май да бъде постигнато политическо съгласие и да се приеме декларацията от София, с която лидерите ще постигнат съгласие за това, че интеграцията на Западните Балкани минава именно през свързаността. Според нея не можем да даваме фалшиви обещания на държавите от Западните Балкани за бързо присъединяване към ЕС, но трябва да им дадем перспектива.\r\nПавлова посочи, че през следващите месеци председателството ни ще търси пресечна точка между защита на личните данни на гражданите и възможността на бизнеса да оперира онлайн и  с многогодишната финансова рамка. Пред НДК бе открита цветна мозайка, изобразяваща логото на българското председателство. \r\nМозайката откриха министърът за Българското председателство на Съвета на ЕС Лиляна Павлова, кметът на София Йорданка Фандъкова и посланикът на Нидерландия в България Беа тен Тъшър. Мозайката е направена от 38 000 цветни луковици. Те са дарени от Холандия на страната ни и бяха засадени в средата на октомври миналата година. След откриването министър Павлова заяви, че цветната мозайка пред НДК е венецът, който символизира успеха на европредседседателството ни до момента, а кметът на столицата отчете, че логото на Българското председателство е разцъфнало. \r\nДеница КИТАНОВА", "date": "2018.04.11", "title": "Страната ни получава високи оценки за работата през първите три месеца от председателството на Съвета на ЕС (ОБЗОР)"}
{"url": "http://www.focus-news.net/news/2018/04/11/2510073/tass-vladimir-putin-privetstva-dobrite-otnosheniya-mezhdu-rusiya-i-avstriya.html", "text": "Президентът на Русия Владимир Путин заяви, че Русия високо оценява балансираната позиция на Австрия по отношение на напрегнатите международни въпроси, предава ТАСС.\r\n„Русия високо цени постоянната неутрална политика на Австрия, както и балансираните им позиции по отношение на най-важните въпроси от Европейската и световна политика“ отбеляза руският президент по време на церемония за представяне на пълномощията на чужди посланици.\r\nПутин отбеляза, че отношенията между Москва и Виена имат богата история и в същото време развиват приятелски маниер. Според руския президент, това се е потвърдило при посещението на федералния канцлер Себастиан Курц в Русия.Йонислав Дочев", "date": "2018.04.11", "title": "ТАСС: Владимир Путин приветства добрите отношения между Русия и Австрия"}
{"url": "http://www.focus-news.net/news/2018/04/11/2510071/afp-vladimir-putin-prizova-benyamin-netanyahu-da-ne-predpriema-destabilizirashti-deystviya-v-siriya.html", "text": "Президентът на Русия Владимир Путин призова премиера на Израел Бенямин Нетаняху да не предприема действия, които биха дестабилизирали допълнително ситуацията в Сирия, съобщава AFP.\r\nВ телефонен разговор, Путин е настоял пред Нетаняху „да се въздържи от действия, които допълнително биха дестабилизирали ситуацията в страната и биха представлявали опасност за сигурността ѝ“, съобщават от Кремъл в изявление.\r\nПутин е „обърнал внимание на важността от уважаване на суверенитета на Сирия“, като двамата лидери са „обсъждали скорошните въздушни удари на Израел срещу въздушната база Т-4“, се допълва в изявлението.Йонислав Дочев", "date": "2018.04.11", "title": "AFP: Владимир Путин призова Бенямин Нетаняху да не предприема дестабилизиращи действия в Сирия"}
{"url": "http://www.focus-news.net/news/2018/04/11/2510027/kaloyan-pargov-bsp-sofiya-pobedata-na-viktor-orban-v-ungariya-e-posleditsa-ot-tova-che-es-vse-oshte-v-kriza-i-ne-mozhe-da-nameri-vyarnata-posoka.html", "text": "Победата на Виктор Орбан в Унгария е последица от това, че ЕС все още в криза и не може да намери вярната посока. Това каза председателят на Градския съвет на БСП – София Калоян Паргов пред журналисти по повод 11 април Ден за памет на жертвите на Холокоста, предаде репортер на Агенция „Фокус“.  Попитан какво означава за Европейския съюз победата на Виктор Орбан в Унгария, Паргов коментира:  „Случващото се в Унгария е последица от това, че ЕС все още е в криза и не може да намери вярната посока.  Изхождайки от основата на този ЕС назад годините, това е именно борбата срещу фашизма и  Втората световна война, която накара европейските народи да се обединят. Оттам тръгна европейската идея. Във времето, в което живеем, на вътрешни противоречия ,на дисбаланс и разделение, съвсем нормално явление е това, което се случва в редица държави, в които избуяват повече националистически подходи на управлението. Това хвърля сянка на цяла Европа. Това е повод да се замислят всички европейски лидери, включително и самите ние, които носим отговорността за ръководството на ЕС в тези дн  и“, допълни Паргов.  На въпрос дали БСП ще позволили четвърта победа на Бойко Борисов в Бъгария, Паргов заяви, че  правителството за близо година е изчерпало своята легитимност и върви към предсрочни избори.  „Това е нещо, за което ние говорим още от есента на миналата година, готвейки се за подобен тип сценарий“, каза той. Паргов заяви  като  председател на ГС на БСП – София, че подготовката за местните избори в столицата, е започнала още миналата година. „Несъмнено изборите за европарламента ще предшестват местните. Преди това могат  да бъдат предшествани от едни предсрочни парламентарни. Нека все пак не използваме този ден за политически прогнози, а да отдадем почит към всички онези жертви“, заяви Паргов.  По думите му тези, които не празнуват и се опитват да създават разделение, както и да пренебрегват историята не заслужават внимание, защото те са глухи за историческата истина. „Днес много силно на 11 април бие камбаната на антифашисма в 21 вке, особено в драматичните дни, в които живеем на ръба на световен конфликт“, допълни Паргов. \r\nДеница КИТАНОВА", "date": "2018.04.11", "title": "Калоян Паргов, БСП-София: Победата на Виктор Орбан в Унгария е последица от това, че ЕС все още в криза и не може да намери вярната посока"}
{"url": "http://www.focus-news.net/news/2018/04/11/2510041/upravlyavashtite-uveriha-che-shte-zategnat-kontrola-varhu-telk-ovete-no-bez-da-oshtetyavat-horata-s-uvrezhdaniya-obzor.html", "text": "Всички ресурси на държавата ще бъдат използвани за по-голям контрол върху ТЕЛК-овете. Целта е да има повече ресурс за хората с увреждания, като се спрат злоупотребите в системата. Това стана ясно от думите на премиера Бойко Борисов на брифинг в Министерски съвет по повод протеста на хората с увреждания, който се провеждаше междувременно пред сградата на правителството. Министър-председателят увери, че хората с увреждания няма да бъдат ощетявани. „От години работим прекрасно с всички организации на хората с увреждания. Разбирам тяхната болка, но те са наши съюзници. Това, върху което колегата Симеонов със своите експерти работи, е не да бъдат ощетени дадени хора, а да се направи така че средствата от тези фалшиви ТЕЛК-ове да останат за тези, които действително имат нужда от това. Най-малко не сме мислили на някого да навредим, точно обратното“, коментира премиерът Борисов. „Апелирам за диалог и заедно да направим така, че за хората с увреждания да останат повече средства“, каза още той. \r\nВъпреки че във Министерството на здравеопазването изтегли предложените промени в Наредбата за медицинската експертиза и в Правилника за устройството и организацията на работа на органите на медицинската експертиза и на регионалните картотеки на медицинските експертизи, в сряда хиляди хора с увреждания от цялата страна излязоха на протест с искания за справедлива реформа в системата. На брифинг след седмичното правителствено заседание министърът на труда и социалната политика Бисер Петков препотвърди готовността на управляващите за диалог с организациите на хората с увреждания. Той съобщи, че за четвъртък в 15.00 часа е договорена среща в Министерството на труда и социалната политика, на която да чуят техните предложения за промените в медицинската експертиза. „Още веднъж декларирам, че целта на промените, които правителството предложи не е да ограничи или да намали средствата, които се насочват за подкрепа на хората с увреждания, а по-скоро да постигне по-справедливото им разпределение“, допълни той. \r\nПо повод обвиненията на опозицията, че управляващите не могат да се справят с корупцията и злоупотребите в системата, социалният министър коментира: „От обсъждането на концепцията за експертиза на работоспособността, което се проведе на 22 февруари в две комисии на Народното събрание не останах с впечатлението, че опозицията в лицето на БСП не подкрепя предложените промени.“ Той не пожела да коментира дали БСП използва протеста за политически цели. Междувременно представители на опозицията се присъединиха към протестиращите. Народният представител от ПГ на „БСП за България” Георги Гьоков заяви, че хората с увреждания протестират справедливо, защото с реформата си, управляващите отнемат правата им. По думите му техните предложения са в полза за бюджета на държавата, но не и за хората. \r\nВесела АЛЕКСАНДРОВА", "date": "2018.04.11", "title": "Управляващите увериха, че ще затегнат контрола върху ТЕЛК-овете, но без да ощетяват хората с увреждания (ОБЗОР)"}
{"url": "http://www.focus-news.net/news/2018/04/11/2510068/tereza-mey-gotova-sam-da-dam-zapoved-za-voenna-namesa-v-siriya.html", "text": "Премиерът на Великобритания Тереза Мей оповести, че дори и  без санкция на парламента, е готова еднолично да даде заповед за военна намеса в Сирия, пише турският вестник „Джумхуриет”. Информация се позовава на съобщение на BBC. Уточнява се, че следват подробности по темата.  Георги Димов", "date": "2018.04.11", "title": "Тереза Мей: Готова съм да дам заповед за военна намеса в Сирия"}
{"url": "http://www.focus-news.net/news/2018/04/11/2510072/afp-donald-tramp-shte-darzhi-siriya-i-rusiya-otgovorni-za-himicheskata-ataka.html", "text": "Президентът на САЩ Доналд Тръмп счита сирийският президент Башар ал Асад и неговият съюзник Русия отговорни за предполагаемата химическа атака в държания от бунтовници град Дума и все още обмисля отговор, се казва в изявление на Белия дом от сряда, цитирано от AFP.\r\n„Президентът държи Асад и руснаците отговорни за атаката“, заява говорителката на Белия дом Сара Сандърс пред репортери.\r\n„Всички опции са на масата“, отговори Сандърс когато бе запитана за потенциален контраудар на САЩ. „Крайни решения не са взети все още.“Йонислав Дочев", "date": "2018.04.11", "title": "AFP: Доналд Тръмп ще държи Сирия и Русия отговорни за химическата атака"}
{"url": "http://www.focus-news.net/news/2018/04/11/2510070/sky-news-yuliya-skripal-e-otkazala-pomosht-ot-posolstvoto-na-rusiya.html", "text": "Юлия Скрипал е отказала помощ предложена ѝ от посолството на Русия и е съобщила на братовчедка си да не се свързва с нея, пише Sky News.\r\nВ нейното първо изявление откакто бе изписана от болницата, 33-годишната дъщеря на бившия руски агент Сергей Скрипал заяви, че „не желае да се открива“ към услугите на посолството и че никой не трябва да говори от нейното и името на баща ѝ, освен те самите.\r\nЮлия Скрипал също така благодари на братовчедка си Виктория Скрипал „за нейната загриженост“, но я помоли да не се опитва да я посещава или свързва с нея, след като в редица от медийни интервюта Виктория Скрипал спекулира относно причините за атаката, както и възстановяването на роднините си.Йонислав Дочев", "date": "2018.04.11", "title": "Sky News: Юлия Скрипал е отказала помощ от посолството на Русия"}
{"url": "http://www.focus-news.net/news/2018/04/11/2509935/blagoevgrad-naredba-reglamentira-reda-za-registrirane-i-otglezhdane-na-kucheta-i-kotki-na-teritoriyata-na-obshtinata.html", "text": "Наредба регламентира реда за регистриране и отглеждане на кучета и котки – домашни любимци, и овладяване популацията на безстопанствените кучета и котки на територията на община Благоевград, предаде репортер на Радио „Фокус“ – Пирин. В текста, който е достъпен на интернет страницата на общината са разписани всички прави и задължения, които следва да изпълняват собствениците на домашни любимци. Според действащата наредба задължение на собствениците на домашни кучета е те да бъдат регистрирани и представени на ветеринарен лекар, да им бъде поставен чип. Също така собствениците трябва да подадат декларация и и да представят ветеринарномедицински паспорт на кучето, като данните се въвеждат в (картотека/регистър) на домашните кучета в Благоевград, и се заплаща „такса за притежаване на куче”. Съществуването на таксата е регламентирано в Закона за местните данъци и такси, а размерът ѝ се определя с решение на Общински съвет Благоевград. \r\nВ документа е посочено, че някои хора биват освобождавани от заплащането на такса, според определени критерии. При установяване, че собственикът на куче не го е декларирал в съответния срок и/или има неплатени такси за притежаване на куче за предходни години, същият заплащат глоба. За територията на Община Благоевград строго забранено е присъствието и разхождането на кучета – домашни любимци на територията на детски градини, ясли и училища; на здравни заведения; на обособени детски и спортни площадки, както и на на територията на градските паркове и градини, или определени части от тях, които не са определени със заповед от кмета за разхождане на кучета- домашни любимци, както и на места, обозначени от общината със забранителни знаци. За разхождане на кучетата в наредбата е обяснено още, че общината има ангажимент да обособи специални пространства за свободна разходка, каквито има на много места в града. Собственикът, водачът или стопанинът на куче – домашен любимец е длъжен да разхожда кучето си с нашийник и неразтеглив повод, а кучетата от породите кавказка овчарка, българско овчарско куче (каракачанка), германски дог, немска овчарка, ризеншнауцер, московска стражева, черен териер, доберман, ротвайлер, бултериер, питбул, стафорширски териер, мастиф, американски булдог, както и едри кучета с агресивен характер – с неразтеглив повод до 1,5 м. и с намордник.\r\nЛивия НИНОВА", "date": "2018.04.11", "title": "Благоевград: Наредба регламентира реда за регистриране и отглеждане на кучета и котки на територията на общината"}
