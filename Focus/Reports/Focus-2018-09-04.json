{"url": "http://www.focus-news.net/news/2018/09/04/2563408/tass-sergey-lavrov-zayavi-che-konfrontatsiyata-mezhdu-rusiya-i-sasht-narastva.html", "text": "Конфронтацията и напрежението в отношенията между Русия и САЩ нарастват, заяви във вторник министърът на външните работи на Русия Сергей Лавров в ефира на „Голямата игра“ по руския „Първи канал“, предава  ТАСС . \r\n„Ако вземете разгорещеността на политическите страсти и реторики, които отиват отвъд рамките на това, което се счита за дипломатическо приличие в последно време, тогава да, конфронтацията и напрежението нарастват“, заяви той. \r\n„САЩ инициираха придвижването на НАТО към нашите граници не само във формата на приемане в Алианса на нови страни, намиращи се в съседство с Русия, но и във формата на разположение на военна инфраструктура около нашите граници“, поясни Лавров. \r\nВъншният министър съобщи, че руската страна вече предприема поетапни ответни мерки по отношение на представители на САЩ, участващи в „русофобската риторика“. „Ние вече реагираме и то поетапно. Преди всичко по отношение на личностите, които се занимават с русофобска риторика и русофобски действия“, добави Лавров.  Йонислав Дочев", "date": "2018.09.04", "title": "ТАСС: Сергей Лавров заяви, че конфронтацията между Русия и САЩ нараства"}
{"url": "http://www.focus-news.net/news/2018/09/04/2563383/prof-mihail-konstantinov-sastavyaneto-na-pravitelstvo-v-syanka-bi-napravilo-bsp-po-efektivna-opozitsiya-koyato-da-predstavlyava-raboteshta-alternativa-na-upravlyavashtite.html", "text": "Съставянето на правителство в сянка би направило БСП по-ефективна опозиция, която да представлява работеща алтернатива на управляващите. Това каза за вечерния блок „Това е България“ на  Радио „Фокус“  политическият анализатор проф. Михаил Константинов, като уточни, че именно безалтернативността е един от стабилизиращите фактори за управляващите в момента. Той даде предложение по отношение на решението на левицата на първото извънредно заседание в Народното събрание 59 от депутатите им да не ходят на работа в зала, а да са сред гражданите. Според политическия анализатор, въпреки че това е демократична практика, тези народни представители не бива да получават заплатата си. Една добра кауза – да внасят възнагражденията си във фонд за болни деца – би била високо оценена от цялото българско общество, предложи проф. Константинов.  \r\n„Хората с леви убеждения виждат, че евентуални избори сега отново ще бъдат загубени от БСП. Има съмнение и в готовността на левицата да управлява. Така че БСП трябва да подготви екипи по примера на всяка опозиция на Запад и да сформира правителство в сянка – конкретни хора, които да взимат отношение по всеки наболял проблем. Има конкретен казус – правителството действа по един начин, опозицията казва „Не, кабинетът в сянка има други предложения“, за да могат хората да видят и друг начин на действие. Обяви ли се такова правителство в сянка, действащите министри и управляващите ще бъдат просто съсипани, защото ще им се намерят заместници. Така обаче целта ще бъде унищожение на хората, вместо да се дискутират политики“, обясни проф. Михаил Константинов. Обективни условия за парламентарна и правителствена криза няма, следователно няма и основания за нови избори, уточни анализаторът. Според него евентуални предсрочни избори в началото на 2019 година биха били пълно безумие. Ако се стигне все пак до такъв изход, то избори без пагубни последствия за цялата държава може да се проведат едва след тези за ЕП през месец май, каза още проф. Михаил Константинов.", "date": "2018.09.04", "title": "Проф. Михаил Константинов: Съставянето на правителство в сянка би направило БСП по-ефективна опозиция, която да представлява работеща алтернатива на управляващите"}
{"url": "http://www.focus-news.net/news/2018/09/04/2563381/liliya-hristova-obshtina-varna-remontite-v-dvete-profesionalni-gimnazii-se-dvizhat-v-srok-predstoi-dostavka-na-obzavezhdane-i-oborudvane.html", "text": "Ремонтите в Професионалната гимназия по горско стопанство и дървообработване „Николай Хайтов“ и в Професионалната гимназия по икономика „Д-р Иван Богоров“, които се финансират по ОП „Региони в растеж“, се движат в срок.  Това каза в интервю за  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. Тя допълни, че в двете професионални гимназии предстои доставка на обзавеждане и оборудване – климатици, компютри и мебели. За три училища, които също се ремонтират по ОП „Региони в растеж“, има удължаване на срока заради временно прекъсване на строителния процес поради неблагоприятни метеорологични условия, посочи Лилия Христова. \r\nОт администрацията допълниха, че в VІІ СУ „Н. Геров“ строително-монтажните работи ще приключат до края на месец септември, след което следва процедура по въвеждане на сградата в експлоатация. За тези три училища остават в сила промените от миналата учебна година –  учениците от СУ „Д. Дебелянов“ продължават учебен процес в СУ „Л. Каравелов“, СУ „Елин Пелин“ и ОУ „Ив. Вазов“, учениците от I ОУ „Св. княз Борис I“ – в СУ „П. Кр. Яворов“, а учениците от VII СУ „Н. Геров“ – в Професионална гимназия по текстил и моден дизайн, ОУ „Черноризец Храбър“, Първа езикова гимназия и IV ЕГ „Фр. Жолио-Кюри“. \r\nМарияна ВАЛЕНТИНОВА", "date": "2018.09.04", "title": "Лилия Христова, Община Варна: Ремонтите в двете професионални гимназии се движат в срок, предстои доставка на обзавеждане и оборудване"}
{"url": "http://www.focus-news.net/news/2018/09/04/2563378/vera-trendafilova-priyateli-na-chetiri-kraka-pochti-vsichki-zhivotni-pri-nas-imat-dramatichna-sadba.html", "text": "Почти всички животни във фермата приют в село Хотница са били сполетени от някакво нещастие, което ги е довело в семейството на Вера Трендафилова и Виктор Каролев. За  Радио „Фокус“ – Велико Търново  собственичката на фермата обясни, че именно драматичната съдба на домашните им любимци е уникалното при тях. „Ние не сме купили група животни, които да опитомим, а едно по едно попадаха при нас в много тежко състояние и дълго време сме се борили за живота им.  Някои от тях бяха болни, други с увреждания или пострадали от човешко насилие. „Имаме 13 овце и кози, три магаренца, прасе, кучета, котки, пернати. Посетителите сами ги нарекоха „Бременските музиканти“, защото са с уникално поведение и то трябва да се види. В обичайната ферма животните познават стопанина си, но бягат от непознати хора, докато нашите обожават гости и когато идват при нас, те очакват да  получат лакомство, показват, че са приятелски настроени. Хората се чудят как е възможно да живеят в такава хармония  различните видове животни, да бъдат толкова гостоприемни и любвеобилни, което е нетипично за тях“, добавя Вера Трендафилова. По нейните думи, животните вярват, че живеят в една красива реалност, в свят, в който хората и животните са приятели и се обичат по между си. А за това е помогнал и фактът, че много от животните са  попаднали при семейството от съвсем невръстна възраст. \r\nМария НЕДЕВА", "date": "2018.09.04", "title": "Вера Трендафилова, „Приятели на четири крака“: Почти всички животни при нас имат драматична съдба"}
{"url": "http://www.focus-news.net/news/2018/09/04/2563377/gd-granichna-politsiya-ostava-izklyuchitelno-intenziven-trafikat-na-izhod-ot-tovarni-avtomobili-na-gkpp-dunav-most-vidin-i-gkpp-dunav-most-ruse.html", "text": "На българо-румънската граница на ГКПП \"Дунав мост\" - Видин и ГКПП \"Дунав мост\" - Русе трафикът е изключително интензивен на изход от товарни автомобили, а на всички други ГКПП е интензивен за леки автомобили - в двете посоки. Това съобщиха от пресцентъра на  ГД \"Гранична полиция\" . На българо-турската граница на ГКПП \"Капитан Андреево\" трафикът е интензивен, на изход. На българо-сръбската граница, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.09.04", "title": "ГД \"Гранична полиция\": Остава изключително интензивен трафикът на изход от товарни автомобили на ГКПП \"Дунав мост\" - Видин и ГКПП \"Дунав мост\" - Русе"}
{"url": "http://www.focus-news.net/news/2018/09/04/2563384/targovishte-podnovyavat-markirovkata-na-peshehodnite-pateki-v-grada.html", "text": "В ход е опресняването на маркировката на пешеходните пътеки на територията на град Търговище. Това съобщиха от  Общината . Дейностите се извършват от Общинското предприятие „Социални и охранителни дейности“. Работата по основните пътни артерии в града вече приключи. Освежена е маркировката на пешеходните пътеки на булевардите „Митрополит Андрей“ и „Цар Освободител“, улиците „Георги. С. Раковски“, „П. Р. Славейков“, „Скопие“, „Кюстенджа“, „Капитан Данаджиев“, „Стефан Караджа“ и „Хан Кубрат“. През тази седмица работата приоритетно ще продължи в участъците до детските градини и училищата. Общинското предприятие призовава всички пешеходци и шофьори да спазват указанията за заобикаляне на прясно възстановените участъци, за да не бъдат повредени и да се осигури безопасност на движението по време на работата.", "date": "2018.09.04", "title": "Търговище: Подновяват маркировката на пешеходните пътеки в града"}
{"url": "http://www.focus-news.net/news/2018/09/04/2563385/predstoyashti-mezhdunarodni-sabitiya-za-5-septemvri-agentsiya-fokus.html", "text": "*** Неформална среща на външните министри на страните, участващи в Югоизточноевропейския процес за сътрудничество \r\n*** Посещение на председателя на сръбския парламент Мая Гойкович в Република Сръбска (сръбската част на Босна и Херцеговина) \r\n*** Продължава делото срещу бившия македонски премиер Никола Груевски по случая „Тенк“ за закупена с бюджетни средства луксозна лимузина „Мерцедес“ \r\n*** Генералният секретар на НАТО пристига на посещение в Скопие, където ще се срещне с македонския премиер Зоран Заев \r\n*** Министърът на външните работи на Германия Хайко Маас пристига на посещение в Турция \r\n*** Германският канцлер Ангела Меркел приема чешкия премиер Андрей Бабиш в резиденцията си в Берлин \r\n*** Британският премиер Тереза Мей, министърът за Брекзит Доминик Рааб и съветникът за ЕС на министър-председателя Оливър Робинс ще докладват за прогреса по излизането от ЕС пред парламентарна комисия \r\n*** (Швейцария). Среща на държавните глави на шестте германоезични страни (Люксембург, Лихтенщайн, Белгия, Австрия, Германия и Швейцария) \r\n*** Възобновяват се преговорите между САЩ и Канада по НАФТА \r\n*** Министрите на отбраната и външните работи на САЩ Джеймс Матис и Майк Помпео пристигат за преговори с индийските си колеги \r\n***", "date": "2018.09.04", "title": "Предстоящи международни събития за 5 септември ( Агенция „Фокус“ )"}
{"url": "http://www.focus-news.net/news/2018/09/04/2563387/sport-minalogodishnata-shampionka-sloun-stivans-otpadna-ot-us-open-sled-zaguba-ot-anastasiya-sevastova.html", "text": "Шампионката от 2017-а година Слоун Стивънс отпадна от Откритото първенство на САЩ след загуба от представителката на Латвия Анастасия Севастова с 0:2 сета (в отделните части 2:6, 3:6). На полуфиналите латвийката очаква победителката от четвърфинала между Серина Уилямс и Каролина Плишкова.", "date": "2018.09.04", "title": "Спорт: Миналогодишната шампионка Слоун Стивънс отпадна от US Open след загуба от Анастасия Севастова"}
{"url": "http://www.focus-news.net/news/2018/09/04/2563382/ria-novosti-pvo-na-siriya-e-otrazila-ataka-na-vvs-na-izrael-svalyayki-pet-raketi.html", "text": "Противовъздушната отбрана на Сирия е отразила атака на военновъздушните сили на Израел, сваляйки пет ракети, съобщава сирийската държавна агенция SANA, предава  РИА Новости . \r\n„ПВО на Сирия свали няколко ракети, изстреляни от самолети на Израел, в района на Уади ал Уюн, в околностите на Хама“, съобщи агенцията, позовавайки се на свой кореспондент. \r\nПо-рано медията съобщи за няколко взрива, които са се чули в този район. \r\nВоенен източник разказа пред SANA някои подробности за атаката. По неговите думи, на удари са подложени военни обекти в Тартус и Хама.  \r\nКакто съобщават медиците, в резултат от инцидента е загинал един човек и са пострадали още четирима. \r\nПревод и редакция:", "date": "2018.09.04", "title": "РИА Новости: ПВО на Сирия е отразила атака на ВВС на Израел, сваляйки пет ракети"}
{"url": "http://www.focus-news.net/news/2018/09/04/2563386/raznoobrazni-sabitiya-sa-vklyucheni-v-kulturniya-kalendar-na-obshtina-kyustendil-za-mesets-septemvri.html", "text": "Разнообразни събития са включени в културния календар на Община Кюстендил за месец септември. Това каза пред  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. „През месец септември честваме важни събития с национално и местно значение. Едно от тях е с дата 6 септември когато отбелязваме 133 години от Съединението на България. Събитието ще се проведе на Аррката на площад „Велбъжд” с поднасяне на венци и цветя и слово за бележитата дата. На 22 септември честваме 110 години от Независимостта на България и отново от 11.00 часа поднасяме венци и цветя, ще има празничен концерт с участието на вокална група „Аноним”, каза Дима Укалска. Общинският драматичен театър кани всички почитатели на театралното изкуство на 26 септември от 19.00 часа на постановката „39 стъпала” на Пернишкия драматичен театър „Боян Дановски”. Регионалният исторически музей от 13 до 15 септември отново ще проведе музейните работилници за деца. Този път темата е „Картите на Княжество България”. Детските работилници са традиционно от 14.00 до 18.00 часа в тези три поредни дни на месец септември. „Регионалният исторически музей също така организира Европейски дни на наследството и от 21 до 23 септември. По този повод ще бъде вход свободен за всички музейни експозиции. Художествената галерия на 14 септември от 18.00 часа ще открие традиционната изложба „Приятели”, каза Дима Укалска. \r\nНационалната награда за принос в музикалното изкуство и Празникът на плодородието са акцент за месец септември в Кюстендил. По думите й едно от значимите събития този месец е честването на 110 години от рождението на великия композитор академик Марин Големинов. Събитието ще се проведе в общинския драматичен театър на 28 септември и за трета поредна година ще бъде връчена Националната награда за принос в музикалното изкуство „Академик Марин Големинов”. Тя е подсигурена от Община Кюстендил. Ще бъде връчена и съпътстваща награда „Златен квартет”. Официално ще се открие сезонът на Музикално сдружение „Марин Големинов”  2018 – 2019 година и ще бъде представена изложба „110 +10”. „Това означава 110 години от рождението на Марин Големинов и 10 години от създаване на сдружение „Марин Големинов”. И на финала спектакълът „Нестинарка”, спектакъл на балет „Арабеск”. Това е танцова драма от Марин Големинов, така че заповядайте, събитието си заслужава”, каза Дима Укалска. Другото важно събитие е Празникът на плодородието. Той ще бъде на  29 септември, откриването е от 12.00 часа. Изложението на художествено – аранжираните маси, на занаятчии и земеделски производители, както и арт работилниците започва от 11.00 часа. Същият ден ще има карнавал на плодородието с участието на  деца от детските градини. „Тази година Празника на плодородието е под мотото „Здраве и движение”, така че са включени и открити тренировки в специални спортни зони, където спортните клубове и танцовите клубове могат да си рекламират своята дейност. Отново ще има празнична програма, както и конкурс за най – красиво аранжиран щанд и най – едра ябълка”, каза Дима Укалска. \r\nВенцеслав ИЛЧЕВ", "date": "2018.09.04", "title": "Разнообразни събития са включени в културния календар на Община Кюстендил за месец септември"}
{"url": "http://www.focus-news.net/news/2018/09/04/2563389/sofiya-kolona-ot-tovarni-avtomobili-se-e-obrazuvala-ot-slivnitsa-do-bozhurishte.html", "text": "От близо 5 часа и половина движението на товарни автомобили в посока българо-гръцката граница към граничен пункт \"Калотина\" се отбива от екипи на \"Пътна полиция\". Това съобщи слушател на  Радио \"Фокус\" . По думите му колоната от товарни автомобили започва от уширението при град Сливница непосредствено преди караулката на полицията и продължава до Божурище.", "date": "2018.09.04", "title": "София: Колона от товарни автомобили се е образувала от Сливница до Божурище"}
{"url": "http://www.focus-news.net/news/2018/09/04/2563390/aneta-gencheva-obshtina-boynitsa-zapochnahme-podgotovka-za-snabdyavane-na-domakinstvata-ot-obshtinata-s-darva-za-ogrev-ot-obshtinskata-gora.html", "text": "Започнахме подготовка за снабдяване на домакинствата от общината с дърва за огрев от общинската гора, каза за  Радио „Фокус“ – Видин  Анета Генчева, кмет на Община Бойница. Тя посочи, че в общинската администрация и по кметствата са започнали изготвянето на списъци на желаещи да получат дърва за огрев. „Организираме и превоза на дървата, а цените са много по ниски от пазарните. От общинската гора дърва получават само жители на общината“, каза Анета Генчева. Тя допълни, че всяко домакинство има право да получи до 8 куб.метра дърва за огрев. До края на септември се предвижда дървата да бъдат доставени. \r\nАнна ЛОЗАНОВА", "date": "2018.09.04", "title": "Анета Генчева, Община Бойница: Започнахме подготовка за снабдяване на домакинствата от общината с дърва за огрев от общинската гора"}
{"url": "http://www.focus-news.net/news/2018/09/04/2562991/predstoyashti-sabitiya-v-stranata-za-4-septemvri-agentsiya-fokus.html", "text": "*** \r\nОт 11.00 часа на „Дондуков” 2 президентът Румен Радев ще награди посланика на Република Австрия у нас Роланд Хаузер с орден „Стара планина“ първа степен. \r\n*** \r\nОт 10.00 часа Министерският съвет ще проведе редовното си седмично заседание.  \r\n*** \r\nРъководството на АБВ ще проведе работна среща с премиера Бойко Борисов, на която ще бъде обсъдено развитието на взаимоотношенията между България и Македония. \r\n*** \r\nОт 13.00 часа ще се проведе извънредно задание на Народното събрание.   \r\n*** \r\nОт 11.00 часа  в зала „Запад“ на Народното събрание комисията по регионална политика, благоустройство и местно самоуправление ще проведе заседание.  \r\n*** \r\nОт 11.00 часа на ул. „Леге” 2-4, Изпълнителна агенция за насърчаване на малките и средните предприятия (ИАНМСП) ще представи информация за успешното представяне на българските малки и средни предприятия на специализирани международни панаири, изложения, конференции, контактни борси, форуми и събития в страната и в чужбина. \r\n*** \r\nОт 14.00 часа в БТА Институтът за пътна безопасност ще представи резултати от предварителен доклад-анализ относно тежката катастрофа край Своге, на която загинаха 17 души. \r\n*** \r\nОт 15.00 часа в One Gallery Monev ще бъде представен проекта „ЛЕНИВА ПРОХОДИМОСТ“. \r\n*** \r\nОт 18.00 часа в зала „Временни изложби“ на Регионалния исторически музей ще бъде открита изложбата „Птиците в изкуството и цар Фердинанд I\". \r\n*** \r\nОт 18.00 часа в Национална галерия/Софийски арсенал – Музей за съвременно изкуство ще бъде открита изложбата „Кутия с негативи“. \r\n*** \r\nОт 18.00 часа в Галерия „Райко Алексиев” ще се проведе Фестивалът на съвременната българска керамика. \r\n*** \r\nВ 18.30 часа в Гьоте-институт ще бъде открита изложбата „Материя над материята“.  \r\n*** \r\nОт 18.00 часа в Галерия „Райко Алексиев” ще бъде открит фестивал на съвременната българска керамика.  \r\n*** \r\nОт 18.00 часа в кампус „Скаптопара“ Американският университет в България (АУБ) тържествено открива академичната си година. Студентите ще бъдат приветствани от президента на АУБ д-р Стивън Съливан и специалния посланик на учебното заведение Росен Плевнелиев.  \r\n*** \r\nОт 10.30 часа пред паметната плоча в двора на Районно управление – Бобов дол ще бъде отбелязана 19-годишнината от аварията в Централни взривни складове на мини „Бобов дол“, при която загинаха 6-ма служители на МВР при изпълнение на служебните си задължения.   \r\n*** \r\nОт 10.30 часа в хотел „Роял парк“ в к. к. Елените, директорът на сдружение „Маринела\" Ангелина Ангелова и председателят на Националното сдружение на сираците в България Слави Михайлов ще се срещнат и запознаят лично с децата от Центровете за настаняване от семеен тип в град Лом, на които им е осигурена почивка на море. \r\n*** \r\nОт 14.00 часа в конферентен център 2 ще се проведе заключителната конференция по международен проект ISTRA “Познаването на международните стандарти в подкрепа на професионалното образование и обучение и в отговор на изискванията на пазара”. \r\nОт 16.00 часа в зала 011 на Бургаския свободен университет ще се даде старт на обновената компютърна лаборатория с демонстрация на лицензирана среда за програмиране MatLab.  \r\n*** \r\nОт 11.00 часа в хотел „ Аква”, ул. „Девня“ № 12-А, КТ„Подкрепа“ организира Регионално събитие - мероприятие в рамките на кампания на Европейската агенция по безопасност и здраве при работа „Здравословните работни места управляват опасните вещества” .  \r\n***    \r\nОт 10.30 часа в читалището в село Балван ще се проведе открит урок на тема \"Миграция и трафик на хора\"с деца от центровете за работа с деца и младежи в населените места.  \r\n*** \r\nОт 10.00 часа в офиса на Гражданско обединение \"Единни за промяна\" ще се проведе пресконференция във връзка с това защо се бавят търговете за възлагане на строителство на отсечката Видин-Монтана, част от цялостното ново трасе между Видин и Ботевград.  \r\n*** \r\nОт 14.00 часа ще се проведе редовния  месечен  брифинг  на директора на ОД МВР Враца старши комисар Янко Янколов. \r\n*** \r\nОт 14.00 часа в Заседателната зала на Община Враца ще се извърши отваряне на оферти в процедура чрез публично състезание за възлагане на обществена поръчка с предмет: „Поставяне на осветление на стадион „Христо Ботев”, гр. Враца (изграждане на осветителна система) – инженеринг (проектиране, авторски надзор и строителство)“.  \r\n*** \r\nОт 11.00 часа в залата на Възрожденското училище ще бъдат представени резултатите от провелия се тест за отпускане на общински стипендии.  \r\n*** \r\nОт 14.00 часа пред катедрания храм \"Свето Успение Богородично\" ще бъде тържествено посрещнато чудотворното копие на Светогорската Богородична икона „Скоропуслушница”.   \r\n*** \r\nВ 09.00 часа на лекоатлетически стадион „Пловдив“ ще се проведе Шести турнир за мъже по пожароприложен спорт. \r\n*** \r\nВ 10.00 часа екипи на ОП \"Чистота\" по традиция ще измият с шампоан паметника на Съединението и целия площад в навечерието на националното честване на 6 септември. \r\n*** \r\nВ 10.30 часа в заседателната зала на Община Пловдив ще се състои пресконференция и официално представяне на мъжкия баскетболен отбор на Академик Бултекс 99. \r\n*** \r\nВ 11.00 часа, в пресклуба на БТА, ще се състои пресконференция по повод откриването на първия в България IT хъб по информатика и електронно лидерство.  \r\n*** \r\nОт 11.30 часа в Дом на културата „Борис Христов“ ще се състои пресконференция във връзка с традиционна кураторска изложба „15X5\" 2018 г. Изложбата ще бъде открита през същия ден в 18.30 часа.  \r\n*** \r\nВ Художествена галерия „Веселин Стайков“ ще бъде открита четвъртата самостоятена изложба живопис на Елена Арнаудова.  \r\n***   \r\nОт 11.00 часа в конферентната зала на Туристико- археологическия комплекс „Коваческо кале“ ще бъде дадена пресконференция относно приключването на археологическия сезон. \r\n*** \r\nОт 10.30 часа на брифинг в ОДМВР-Разград ще бъде дадена информация за криминогенната и пътната обстановка през месец август. \r\n*** \r\nОт 15.00 часа в Зала 1 на Областна администрация Русе ще бъде дадена извънредна пресконференция във връзка с актуалната епизоотична обстановка, породена от заболяването африканска чума по свинете. \r\n***   \r\nОт 9.00 часа в ППМГ \"Добри Чинтулов\" ще се състои пресконференция, посветена на предстоящия юбилей на гимназията - 140 години.  \r\n***    \r\nОт 13.00 часа в малката заседателна зала на администрацията областният управител на Сливен Чавдар Божурски свиква извънредно заседание на Областната епизоотична комисия по повод създалата се неблагоприятна обстановка, свързана със заболяването африканска чума по свинете.  \r\n*** \r\nОт 10.30 часа в Античен форумен комплекс „Августа Траяна“  ще бъдат отбелязани 20 години от създаването на Втора тунджанска механизирана бригада. По случай празника на бригадата ще се състои тържествено строяване, молебен за здраве и награждаване на военнослужещи. \r\n*** \r\nОт 11.15 часа в Драматичния театър ще се проведе празничен концерт на ансамбъла на Българската армия.  \r\n*** \r\nОт 12.00 часа в  зала „Марица“, ет.1 на Областна администрация Хасково ще се проведе пресконференция по проект „Читалище на Фокус“. \r\n*** \r\nВ Ямбол ще бъдат открити три обновени детски заведения. В 10.00 часа е началото на церемонията в Детска ясла „Мечо Пух“, от 11.00 ч. в Детска градина „Свобода“, а в 12.00 часа е началният час на събитието в Детска ясла „Слънчево детство“ към Детска градина „Пламъче“.", "date": "2018.09.04", "title": "Предстоящи събития в страната за 4 септември (Агенция „Фокус“)"}
{"url": "http://www.focus-news.net/news/2018/09/04/2562990/pregled-na-osnovnite-temi-v-svetovniya-pechat-agentsiya-fokus.html", "text": "Бившият посланик на Германия във Вашингтон Волфганг Ишингер предупреди, че политиките на президента на САЩ Доналд Тръмп могат да тласнат Германия далеч от САЩ и по-близо към Русия и Китай, пише   The Hill. \r\n„Колкото по-дълго Тръмп остане на поста си, толкова по-трудно ще е да  спорим с тези в Европа, които говорят от Виетнамската война насам, че трябва да прекъснем пъпната връв с хулиганска Америка“, заяви Ишингер. „Ще бъде значително по-трудно за Германското правителство да стои на курса си и да отбранява тези отношения. И силите, които призовават за по-близки отношения със страни като Русия и Китай ще станат още по-дръзки“, допълни дипломатът. \r\nТръмп, който заплаши да наложи мита върху германските автомобили и разкритикува на няколко пъти НАТО и Световната търговска организация има лоши отношения с германския канцлер Ангела Меркел. \r\nИшингер също така разкритикува Тръмп, че  ще се насочи срещу Германия и другите , които са замесени в проекта за газопровода „Северен поток-2“. \r\n„Ако американски санкции бъдат приложени за предотвратяването на „Северен поток-2“, последствията ще бъдат отровни за трансатлантическите отношения“, допълни той. „Дори и да имате съмнения относно мъдростта на „Северен поток-2“, то това би било пример как САЩ си налагат гледната точка върху европейците“, смята дипломатът. \r\n***  Силите на президента на Сирия Башар Асад са в повишена бойна готовност заради доклади, според които САЩ подготвят сериозна атака срещу режима в Дамаск, съобщава електронното издание на турския ежедневник  Yeni Safak . \r\nСъгласно разпространената информация, американската армия е в процес на планиране на нападения срещу над 20 позиции на Дамаск. Полковникът от армията на Сирия Абу Фирас заяви пред изданието, че при евентуална атака в северозападната провинция Идлиб, САЩ най-напред ще ударят някои от основните военновъздушните бази на силите на Асад, а именно летищата в Тифур и Хомс. \r\nОт редакцията припомнят, че през почивните дни Израел нанесе поредица от удари срещу пет от военните бази на Асад, включително военното летище Мезезе, разположенo в близост до Дамаск. При атаката пострада братът на сирийския президент, загинаха и най-малко 25 войници на режима в Дамаск.  \r\n„Ударите на Израел бяха сигнал. САЩ готвят засада за по-всеобхватна атака. Сирийската армия е в режим на повишена говотност заради евентуална атака на САЩ“, разкри полковник Фирас. \r\nПо-рано Дамаск заяви, че САЩ се готвят да инсценират химическа атака, за да оправдаят военна операция в страната.Yeni Safak подчертава, че американски, британски и френски сили започнаха въздушни удари по Сирия в отговор на предполагаемата атака с отровен газ в Хан Шейхун от април миналата година.  \r\nИдлиб и районите, които го заобикалят, са последният голям анклава, държана от групировки, които се противопоставят на сирийския президент Башар Асад. \r\n***  Икономическите трудности на Турция може да се окажат само началото на нова глобална финансова криза. \r\nДесет години след най-лошата финансова криза от 30-те години на миналия век насам, нарастващите дългове на ключови развиващи се икономики подхранват страховете от нова криза, която може да разпростре далеч извън пределите на Турция.  \r\nЗагубата на доверие на инвеститорите в турската лира, която се срина с повече 40% от стойността си тази година, е само прелюдия от вълна на проблеми с дълговете, които могат да погълнат страни като Бразилия, ЮАР, Русия и Индонезия, твърдят някои икономисти. \r\n„Турция не е последната. Турция  е само началото\", цитира изданието думите на Себнем Калемли-Йозкан, професор по икономика в университета в Мериленд. \r\nЗасега малцина експерти споделят мнението й, че предстои по-голяма криза, макар че миналата седмица Аржентина поиска от Международния валутен фонд (МВФ) да ускори отпускането на обещаната помощ в размер на 50 млрд. долара, след като стойността на песото достигна до историческо ниско равнище. \r\nНо опасността от финансова заплаха, която би могла да удари и американците чрез намаляване на износа от САЩ трябва да бъде взета по-сериозно в светлината на глобалното увеличение на дълговете на държавите след 2008 г., алармират икономисти.  \r\nПо данни на института „Маккинси“ глобалният дълг достига стойност от 169 трлн. долара. За сравнение в навечерието на Голямата рецесия той е възлизал на 97 трлн. долара.  \r\nДокато предходните кризи са засягали американските домакинства, а по-късно и разточителни европейски страни като Гърция, този път загрижеността е насочена към компаниите на развиващите се пазари, които взимат големи заеми в долари и евро. \r\nВ Турция, например, през последните години компаниите и банките са взели заеми за финансиране на мостове, болници, електроцентрали и дори пристанище за круизни кораби. \r\nЧуждестранните инвеститори, особено европейските банки, са изкушени от по-големите възвръщаемост на тези пазари във време, когато Федералният резерв на САЩ и Европейската централна банка поддържат ниски лихвени проценти. \r\n„Трябваше да коригираме дълговете. Но вместо това генерирахме по-големи\", признава Дейвид Розенберг, главен икономист във фирма за управление на богатства. \r\n***  В следобедните часове на деня израелската армия е предотвратила атака с хладно оръжие. \r\nВ официалното съобщение на военните се пояснява, че нападателят – палестинец, е неутрализиран на място. Инцидентът се е случил на контролно-пропускателен пункт северно от Хеброн, разположен на Западния бряг.  \r\nУточнява се, че нападателят е извадил хладно оръжие, което е принудило израелските войници да открият огън. Няма други пострадали или загинали при опита за атака, не са нанесени и материални щети.  \r\n***  Военнослужещ на САЩ е убит при „вътрешна атака“ в Афганистан.Съгласно разпространената информация, освен убития има и един пострадал военнослужещ на САЩ.  \r\nГенерал-лейтенант Скот Милър от мисията подчерта, че американецът е убит при „очевидна вътрешна атака в Източен Афганистан\". \r\nКъм настоящия момент военните отказват да назоват имената на починалия и ранения, но уверяват, че самоличността им ще бъде споделена с обществеността след уведомяването на семействата им. \r\nОт редакцията припомнят, че от началото на годината в Афганистан са убити шестима американски военнослужещи. Мисията „Решителна подкрепа“, стартирана през 2015 г., включва повече от 13 хил. войници.  \r\n***", "date": "2018.09.04", "title": "Преглед на основните теми в световния  печат (Агенция \"Фокус)"}
{"url": "http://www.focus-news.net/news/2018/09/04/2562992/standard-makedoniya-hashim-tachi-zayavi-che-zhan-klod-yunker-silno-podkrepya-sklyuchvaneto-na-sporazumenie-mezhdu-belgrad-i-prishtina.html", "text": "Президентът на Косово Хашим Тачи заяви, че председателят на Европейската комисия Жан-Клод Юнкер „силно подкрепя“ постигането на споразумение между Белград и Прищина като условие за осигуряване на дългосрочен мир на Западните Балкани и отваряне на европейската перспектива пред него, предава македонското електронно издание   „Стандард“. \r\nТачи изтъкна, че е провел телефонен разговор с Юнкер относно процеса на визовата либерализация, европейската перспектива пред Косово и последната фаза от диалога за нормализиране на отношенията между Косово и Сърбия. \r\nТой изрази благодарност към Юнкер за подкрепата му към процеса на нормализиране на отношенията между Прищина и Белград.  Виктор Турмаков", "date": "2018.09.04", "title": "„Стандард“ (Македония): Хашим Тачи заяви, че Жан-Клод Юнкер силно подкрепя сключването на споразумение между Белград и Прищина"}
{"url": "http://www.focus-news.net/news/2018/09/04/2563380/the-times-of-israel-izraelskata-armiya-e-atakuvala-poveche-ot-200-iranski-obekta-v-siriya-prez-poslednata-godina.html", "text": "Израел е атакувал повече от 200 обекта, принадлежащи на Иран и ливанската шиитска групировка „Хизбулла“ на територията на Сирия от началото на 2017 година, за да предотврати дълготрайното установяване на иранско военно присъствие в разкъсваната от военен конфликт страна, пише  израелското издание The Times of Israel , цитирайки данните, разкрити от израелските военни на брифинг пред медиите във вторник. \r\nПредставителят на Силите за отбрана на Израел (СОИ) съобщи, че в течение на предходните 12 месеца армията е поразила 202 цели на територията на Сирия, за което са използвани около 800 ракети и снаряди. Повечето о ударите са нанесени по изпратено съвременно въоръжение, както и военни бази и инфраструктура. Това, съгласно твърденията на израелските военни, е принудило иранските сили да се изтеглят от някои позиции. \r\nПо неговите думи, в десетките операции са задействани елитни армейски части и киберподразделения. \r\nОсвен това, от СОИ предупреждават, че решението на американското правителство да спре финансирането на палестинските хуманитарни операции, действащи на територията на Ивицата Газа, може да доведе до тежки последствия за хуманитарното положение в палестинския анклав. Агенция „Фокус“ припомня:  \r\nВ края на август премиерът на Израел Бенямин Нетаняху заяви, че еврейската държава и в бъдеще ще действа срещу закрепването на военните на Иран в Сирия. На 3 септември министърът на отбраната Авигдор Либерман подчерта, че израелската армия ще продължи да сдържа заплахите от страна на Иран, независимо от това, от каква територия идва тя. Той съобщи още, че Тел Авив осъществява мониторинг на всичко, което се случва в Сирия. \r\nПревод и редакция:", "date": "2018.09.04", "title": "The Times of Israel: Израелската армия е атакувала повече от 200 ирански обекта в Сирия през последната година"}
{"url": "http://www.focus-news.net/news/2018/09/04/2562994/independent-balkan-news-agency-balgarskiyat-ministar-predsedatel-iztakna-che-balkanskiyat-poluostrov-tryabva-da-bade-moshtna-ikonomicheska-zona.html", "text": "Българският министър-председател Бойко Борисов заяви, че част от изплащането на кредитите на международните финансови институции, които те могат да отделят за свързаността на Балканския полуостров, може да се постигне чрез въвеждането на система на такси за използването на пътищата в региона, предава   Independent Balkan News Agency. \r\n„С риск, но и с много твърдост, ние сме постигнали значителни резултати в процеса на европейската интеграция на Балканите. Мисля, че до края на годината Черна Гора ще получи реален шанс“, заяви Борисов по време на посещението си в Подгорица, добавяйки, че страната трябва да свърши допълнителна работа, за да затвори още две глави от процеса на присъединяване. \r\nПремиерът допълни, че общо предприятие за пренос на електроенергия ще се установи между двете страни. „Мисля, че това ще бъде успешен проект. Надявам се в близките месеци да проведем икономически форум, да подготвим подобна структура“, допълни той. \r\nПо отношение на миграцията българският министър-председател заяви, че всяка държава по външната граница на ЕС трябва да положи усилия за справянето с мигрантската вълна. „България успя да го направи. Показахме, че се справяме“, допълни той.  Виктор Турмаков", "date": "2018.09.04", "title": "Independent Balkan News Agency: Българският министър-председател изтъкна, че Балканският полуостров трябва да бъде мощна икономическа зона"}
{"url": "http://www.focus-news.net/news/2018/09/04/2563379/nachalo-na-noviya-politicheski-sezon-obzor.html", "text": "С кворум от 162 народни представители бе открита петата сесия на 44-тия парламент. Парламентарният звънец за новата сесия удари председателят на парламента Цвета Караянчева. По традиция председателите на парламентарните групи представиха декларации с посланията и приоритетите си през новия политически сезон. \r\nВ словото си  Цвета Карачева  изрази надежда през новия сезон както опозицията, така и управляващите да бъдат диалогични и продуктивни. \"Нека в началото на новия политически сезон си пожелаем конструктивна работа и единодействие по важните за страната ни въпроси. Само след няколко дни за пореден път ще отбележим една от най-значимите дати в нашата история – Съединението на Източна Румелия с Княжество България\", коментира тя. По думите й този акт на обединение успява, защото е общобългарско дело и в неговата защита всички са единни. \"Нека днес си припомним призива на Петко Славейков – да се покажем като народ, вечно съединен и да търсим съгласие в името на България\", допълни Караянчева.  \r\nПредседателят на ПГ на ГЕРБ  Цветан Цветанов  заяви, че есенната парламентарна сесия се открива при подчертано добра ситуираност на страната ни на европейската политическа сцена и при наличието на благоприятни предпоставки за сътрудничество между страните от региона на Западните Балкани. \"Отправят се критики и към коалиционния формат на управлението ни. Патосът тук идва от потребността на опозицията да формулира и отстоява общонационални каузи, което все по-трудно й се отдава. Знаем, че сме неудобна коалиция за опонентите си, защото съумяваме да дадем отпор на безотговорния популизъм“, каза още Цветанов. По думите му желаещите да сменят сегашното управление във властта видимо нервничат и стават все по-безпардонни, което плаши и отблъсква хората. \"Колкото по-яростни и крайни са опонентите ни, толкова по-трудно те намират път към хората. При откриването на тази парламентарна сесия за пореден път заявяваме волята си да следваме законодателните приоритети на управленската програма на ГЕРБ и ОП за пълния й четиригодишен мандат. Наясно сме, че колкото по-дълго управляваме, толкова повече отговорности поемаме\", коментира той. \r\nЛидерът на БСП  Корнелия Нинова  коментира, че сесията започва със сериозно обществено напрежение, с криза в правителството и нестабилност в управляващото мнозинство. Тя заяви, че този парламент трябва да бъде разпуснат, защото тази зала и това мнозинство не могат да решат проблемите. \"Ние искаме оставката на правителството, край на тази агония. Искаме предсрочни избори\", каза още тя. Според Нинова следващите дни ще сме свидетели на битка Цветанов - Борисов. Лидерът на БСП обърна внимание, че подадените по искане на премиера Борисов оставки от тримата министри Нанков, Московски и Радев се оспорват от Цветанов. По думите й това говори за несигурност в страната. Нинова обясни, че по-голямата част от депутатите на БСП няма да ходят в парламента.Тя уточни, че в пленарната зала ще останат само 20 народни представители. „Останалите отиваме при българите и протягаме ръка за нов модел”, каза още Корнелия Нинова. \r\nПредседателят на ПГ на ДПС  Мустафа Карадайъ  посочи, че ГЕРБ има последния шанс да поеме политическата отговорност за провала на своята политика и да предложи адекватни решения. По думите му е нужна ясна програма за нов тип управление. \"Ред е на експертите и на обединителните идеи. Предупрежденията ми от първия ден са върху основния политически субект и тяхната отговорност за управлението на страната и грижа за гражданите. При тази остра криза на държавността от ДПС заявяваме, че е важно възстановяването на дискурса във всичките му видове, утвърждаване на експертността във взимането на политически решения, диалогът между партиите\", каза още той. Карадайъ допълни, че формулата на властта е грешна и трябва да се промени.  \r\nЛидерът на \"Воля\"  Веселин Марешки  заяви: \"Трябва да се поздравим не само с новата сесия, а и с началото на предизборната кампания\". По думите на Марешки политиците отново се опитват да излъжат избирателите. „Дела трябват, не думи“, заяви Марешки. Той посочи, че от „Воля“ настояват петата сесия на 44-тото Народно събрание да бъде ползотворна, с повече прагматизъм. \r\nЕдинствено Парламентарната група на \"Обединени патриоти\" не излязоха с декларация за началото на политическия сезон. Пред журналисти народният представител  Валентин Касабов  коментира, че групата има приоритети за сезон и ще ги кажат, когато му дойде времето. Попитан дали ще има нов председател на ПГ на „Обединени патриоти“, Валентин Касабов заяви, че няма да има такъв, защото председател е Волен Сидеров. Депутатът  Борис Ячев  допълни, че е имало готовност за декларация, но явно е имало някакъв технически проблем. \"Г-н Сидеров не беше в зала и нямаше декларация. Няма напрежение\", каза още той. Ячев посочи, че приоритетите ще бъдат обявени без значение дали в зала или в кулоарите на парламента. „Имало е и преди случаи в Народното събрание да няма изявление. Ако питате за това дали г-н Сидеров е председател на парламентарната група – да, такъв е. Нямало е искане за неговата оставка от НФСБ.", "date": "2018.09.04", "title": "Начало на новия политически сезон (ОБЗОР)"}
{"url": "http://www.focus-news.net/news/2018/09/04/2562997/novata-uchebna-godina-vav-voenna-akademiya-g-s-rakovski-be-tarzhestveno-otkrita-obzor.html", "text": "Започна новата учебна година във Военна академия „Г. С. Раковски“. Тя бе открита тържествено в двора на образователната институция. Събитието започна с химна на Република България, като след това министърът на отбраната Красимир Каракачанов прие почетния строй и поздрави офицерите и сержантите с откриването на новата учебна година. Веднага след това Белоградчишкият епископ Поликарп отслужи тържествен водосвет за началото на учебната година и поздрави и благослови курсантите и офицерите от името на Негово светейшество Българския патриарх и Софийски митрополит Неофит. \r\nУчебната година започва само за военнослужещите студенти, като за цивилните началото й ще бъде дадено на 1 октомври. През учебна 2017/2018 година във Военна академия започват своето обучение 103 възпитаници в различни специалности. Новото тази година е обучението по специалността „Киберсигурност“. \r\nСлед тържествената част събитията по повод откриване на учебната година се пренeсоха от двора на академията в зала „Тържествена“.  \r\nНачалникът на Военна академия ген.-майор Груди Ангелов произнесе академично слово, в което заяви, че стремежът е да се утвърждава и издига ролята на Военната академия като водеща, национална институция за висше образование. \r\nНа обучаемите и целия личен състав, началникът на академията пожела крепко здраве, сили и воля за нови още по-добри постижения, за утвърждаване авторитета и името на Военна академия \"Г. С. Раковски“. Ген.-майор Ангелов допълни, че академичният състав полага грижи и за инфраструктурата и материалната база и отчете, че преподавателите на академията са най-добрите в дисциплините, в които преподават. „Както е казал Дрангов: „Побеждават не сечивата, не даже ръката що ги държи, а сърцето що тупа в наши гърди“, допълни ген.-майор Груди Ангелов.  \r\nВ откриването на учебната година участва още началникът на отбраната генерал-лейтенант Андрей Боцев, който заедно с военния министър Красимир Каракачанов изнесоха първите лекции във военното висше училище. В своята лекция вицепремиерът и министър на отбраната Красимир Каракачанов заяви, че Българската армия не е партийна институция. По думите му тя има своите конституционни задължения и своята историческа мисия. Според него най-важното е Военната академия на възпитава лидери. Каракачанов заяви, че ако в началото на Прехода лидерите в Българската армия са застанали по-твърдо и по-ориентирано днес нямаше държавата да се чуди как да възстановява военната служба, да решава проблемите с недокомплекта в армията и с нейната модернизация. \r\nДеница КИТАНОВА", "date": "2018.09.04", "title": "Новата учебна година във Военна академия „Г. С. Раковски“ бе тържествено открита (ОБЗОР)"}
{"url": "http://www.focus-news.net/news/2018/09/04/2562995/zoran-zaev-poseshteniyata-na-angela-merkel-sebastian-kurts-i-yens-stoltenberg-v-makedoniya-oznachavat-podkrepa-za-neya.html", "text": "Македонският министър-председател Зоран Заев заяви, че фактът, че през седмицата в страната ще пристигнат канцлерите на Австрия и на Германия Себастиан Курц и Ангела Меркел, както и генералният секретар на НАТО Йенс Столтенберг, е сигнал за признание и подкрепа към страната, предава македонското електронно издание   „A1ON“. \r\n„В сряда вечерта идва Столтенберг втори път в рамките на шест месеца, в петък австрийският канцлер Курц, а в събота Меркел. Появата на тримата световни държавници е признание за Македония, положителен сигнал“, подчерта премиерът. \r\nСпоред него и опозицията е наясно, че това е моментът за ЕС и НАТО, моментът, когато всички в страната трябва да бъдат заедно и да се обединят за европейска Македония.  Виктор Турмаков", "date": "2018.09.04", "title": "Зоран Заев: Посещенията на Ангела Меркел, Себастиан Курц и Йенс Столтенберг в Македония означават подкрепа за нея"}
{"url": "http://www.focus-news.net/news/2018/09/04/2563388/regionalnata-komisiya-kam-parlamenta-prie-tekstove-za-zadalzhitelni-kolani-v-avtobusite-i-za-smesena-tol-sistema-obzor.html", "text": "Парламентарната регионална комисия прие на второ четене промените в Закона за пътищата. Със 12 гласа „за“, без „потив“ и 5 „въздържали се“ членовете на комисията приеха текст, с който задължават превозните средства от категории D1, D1Е, D или DE да се оборудват с видеорегистратор и обезопасителни колани. Предстои текстът да бъде гласуван и утвърден окончателно от пленарна зала. Той бе внесен между първо и второ четене на закона от депутатите от ГЕРБ Станислав Иванов и Александър Ненков. Предложението им бе разписано в преходните и заключителни разпоредби на промените в Закона за пътищата, чрез които се изменя Законът за автомобилните превози. Освен, че с текста се въвежда задължението за обезопасителни колани и видеорегистратор, се предвиждат и наказания, ако това не се изпълнява. С глоба или с имуществена санкция 3000 лв. ще се наказва лице, което разпореди или допусне извършването на превози на пътници с моторно превозно средство, за което се изисква да е оборудвано с обезопасителни колани и то не е оборудвано или не е спазен установеният ред за това. Със същата санкция се наказва и лице, което разпореди или допусне извършването на превози на пътници с моторно превозно средство, за което се изисква да е оборудвано с видеорегистратор и то не е оборудвано. Наказва се с глоба или с имуществена санкция 1500 лв. превозвач, който не спазва изискванията за съхранение на записите от видеорегистраторите на моторните превозни средства. В мотивите към предложението се посочва, че към сега действащата нормативна уредба e предвидено пътниците и водачът да използват обезопасителни колани в превозните средства, които са оборудвани с такива. В рамките на дебата по текста един от вносителите на предложението - народният представител от ПГ на ГЕРБ Станислав Иванов, обясни, че от партията му се борят с всички пороци, които са съществували по отношение на движението по пътищата. Той настоя да се приеме предложението, за да се спасят човешки животи. От БСП в лицето на народния представител Манол Генов завиха, че не са против този текст, но според тях ще се получи формален закон. От ДПС призоваха да се оттегли текстът и да се внесе наново в отделен законопроект.  \r\nАкцент в приетите на второ четене промени в Закона за пътищата от комисията бе и въвеждането на тол таксите. Депутатите утвърдиха текстовете от промените, с които се въвежда смесена система за таксуване на различните категории пътни превозни средства на база време и на база изминато разстояние. Съгласно приетите текстове Агенция „Пътна инфраструктура“ ще оперира и поддържа Електронна система за събиране на пътни такси. Размерът на таксата ще се определя от Министерски съвет на база предложение на министъра на регионалното развитие. Междувременно от АПИ вече поставиха на обществено обсъждане предложенията за изменения и допълнения в Правилника за структурата, дейността и организацията на работа на АПИ. Съгласно тези изменения в Агенцията ще бъде създадено специализирано звено „Национално ТОЛ управление“, което ще се занимава със събирането на електронните пътни такси.  \r\nДеница КИТАНОВА", "date": "2018.09.04", "title": "Регионалната комисия към парламента прие текстове за задължителни колани в автобусите и за смесена тол система (ОБЗОР)"}
{"url": "http://www.focus-news.net/news/2018/09/04/2562996/the-independent-sled-brekzit-irlandiya-mozhe-da-se-prevarne-v-nay-blizkiya-sayuznik-na-sasht-v-evropeyskiya-sayuz.html", "text": "След Брекзит Ирландия може да се превърне в най-близкия съюзник на САЩ в Европейския съюз. Трябва да се припомни, че ирландско-американските отношения са исторически, уникални и са преминали през изпитанията на вековете, пише   The Independent  \r\nВ своята реч по случай деня на свети Патрик в Белия дом ирландският министър-председател Лео Варадкар припомни, че САЩ са помогнали за изграждането на съвременна Ирландия и благодари на това, че страната е дом на милионна ирландска диаспора. На свой ред Доналд Тръмп припомни „споделените връзки“ между двете страни. \r\nВ период на безпрецедентната несигурност около Брекзит, ирландско-американските отношения не трябва да бъдат затъмнявани от различни лица или правителства.  \r\nДвама ирландски министъра обявиха по-рано, че ще бойкотират посещението на Тръмп в страната през ноември, посочвайки моралът на президента, неговите коментари към жените и неговите спорни политики като излизането от Парижкото споразумение за климата например. \r\nИма няколко причини, поради които се нуждаем от близки отношения между САЩ и Ирландия. Едната е Северна Ирландия. Много хора забравят, че сенаторът Джордж Мичъл, първият пратеник на САЩ в Северна Ирландия през 1995 г., изигра важна роля в посредничеството между различните страни в Северноирландския граждански конфликт. \r\nДвадесет години по-късно ситуацията в Северна Ирландия е несигурна. Икономическото натоварване от Брекзит, заплахата от твърда граница между Република Ирландия и Северна Ирландия заплашват дълголетието на споразумението от Петдесетница. \r\nТърговията на Ирландия с Обединеното кралство, която е на сума от около 65 млрд. евро годишно и дава 400 000 работни места, ще бъде засегната най-много от Брекзит. Поради това силните ирландско-американски отношения са от съществено значение, ако Ирландия иска да продължи да се възползва от ползите, които американските инвестиции предлагат на ирландската икономика; вече 700 американски компании инвестират в Ирландия.  \r\nПо отношение на дипломацията Брекзит предоставя уникална възможност на Ирландия да разшири отношението си към отношенията между САЩ и ЕС. След Брекзит Ирландия ще бъде единствената английскоговоряща нация, останала в ЕС и вероятно ще замени Великобритания като европейска страна с най-силни отношения със САЩ,, коментира изданието.  Виктор Турмаков", "date": "2018.09.04", "title": "The Independent: След Брекзит Ирландия може да се превърне в най-близкия съюзник на САЩ в Европейския съюз"}
{"url": "http://www.focus-news.net/news/2018/09/04/2562998/the-hill-donald-tramp-zayavi-che-bi-bilo-kasmet-za-nego-ako-na-izborite-prez-2020-g-se-izpravi-sreshtu-dzhon-keri.html", "text": "Президентът на САЩ Доналд Тръмп заяви, че ще бъде „късмет“ за него, ако бившият държавен секретар Джон Кери реши да се кандидатира на на президентските избори в страната през 2020 г., пише   The Hill. \r\n„Виждам как Джон Кери, бащата на вече отмененото иранско ядрено споразумение, се опитва да се кандидатира за президент. Това е късмет за мен“, заяви Тръмп. Той допълни: „Конкурентите, които ми избират, са много добри, но за мен“. \r\n Кери, който бе номиниран от Демократическата партия за президент през 2004 г. не изключи възможността да се кандидатира отново през следващата кампания. \r\n„Но в момента трябва да се съсредоточим на изборите за Конгрес. Трябва да върнем увереността на страната, за да я насочим към по-добро място. В момента страната и светът са в състояние на криза“, заяви Кери.   Виктор Турмаков", "date": "2018.09.04", "title": "The Hill: Доналд Тръмп заяви, че би било късмет за него, ако на изборите през 2020 г. се изправи срещу Джон Кери"}
{"url": "http://www.focus-news.net/news/2018/09/04/2562993/ekathimerini-publikatsiya-na-uikiliyks-otnosno-gratsko-makedonskite-otnosheniya-predizvika-naprezhenie-v-atina.html", "text": "Председателят на основната гръцка опозиционна партия „Нова Демокрация“ Кирякос Мицотакис заяви, че няма да гласува за ратифицирането на споразумението за името, постигнато между страната и Македония, след като в сайта за разследвания „Уикилийкс“ се появиха данни, че Скопие още през 2008 г. е щяло да приеме името „Северна Македония“, ако към споразумението е имало и признаване на македонския език и националност, пише   Ekathimerini. \r\n„Днешното разкритие на „Уикилийкс“, че Скопие още през 2008 г. е питало дали името на страната може да бъде „Северна Македония“, а нейния народ „македонци“ говорещи на „македонски“ език потвърждава по най-трагичен начин това, което говоря през последните месеци. Министър-председателят Алексис Ципрас, министърът на отбраната Панос Каменос и външният министър Никос Кодзиас искат да представят своето вредящо споразумение, което задоволява това, което Скопие иска от години и което бе отхвърлено от всички предишни правителства, като успех за Гърция“, заяви Мицотакис. \r\n„Повтарям, че „Нова демокрация“ няма да ратифицира това споразумение“, допълни той. \r\nРазкрит е квалифициран документ на име „Какво им е нужно на македонците за решаването на спора за името“ от юли 2008 г. , който е съставен от тогавашния посланик на САЩ в Македония Джилиан Миланович. В него се показва, че целите на Македония на преговорите не са се променили за последното десетилетие и са постигнати по време на споразумението, подписано на брега на Преспанското езеро през юни тази година. \r\nВ отговор на опозиционера външният министър Кодзиас заяви, че е било известно, че тогавашният македонски министър-председател Никола Груевски не е искал никакво решение на въпроса за името. „За да се присмее на международните играчи той се е престорил, че е бил заставен да приеме компромис. Никой не му вярва, освен в ретроспекция Мицотакис“, заяви министърът. Той допълни, че разкритието на „Уикилийкс“ показва, че Скопие е искало да използва своето конституционно име „Македония“ без географски определител или „ерга омнес“, условие, което е било прието от „Нова Демокрация“.   Виктор Турмаков", "date": "2018.09.04", "title": "Ekathimerini: Публикация на „Уикилийкс“ относно гръцко-македонските отношения предизвика напрежение в Атина"}
{"url": "http://www.focus-news.net/news/2018/09/04/2563001/the-daily-express-nova-partiya-v-irlandiya-nastoyava-za-izlizane-na-stranata-ot-es.html", "text": "Следващата събота в Ирландия ще бъде създадена нова партия, която ще иска страната „да поеме контрола“ обратно от Брюксел и да напусне Европейския съюз. „Ирекзит партията на свободата“, както се нарича новата организация, планира да участва на изборите за Европейски парламент през май следващата година, както и на парламентарните избори в Ирландия през 2021 г., пише   The Daily Express. \r\nПредседателят на партията Херман Кели е близък съюзник на бившия водач на Британската партия на свободата и водач на движението за Брекзит Найджъл Фараж.  Той изрази подкрепа към британските гласоподаватели „поели контрола над своите пари, закон и граници“ по време на референдума за Брекзит. \r\n„Ние ирландците сме по-малко от едни процент от населението на ЕС, по-малко от един процент от гласовете в Европейския парламент и нашите интереси не се спазват. Да, общият пазар на ЕС е от полза, но отиването напред не е. Същевременно ние даваме на ЕС 2,7 милиарда лири годишно“, заяви Кели, обяснявайки позициите на партията. \r\n„Това значи, че плащаме на хора в Брюксел, които не сме избрали и от които не можем да се отървем, да създават законите ни“, допълни той. \r\nПартията, която се описва като „национално движение“ също така призовава към намаляване на националната бюрокрация и за по-нисък бюджет. \r\nПо-рано тази година Фараж замина за Дъблин, за да обсъди местното движение за „Ирекзит“  Виктор Турмаков", "date": "2018.09.04", "title": "The Daily Express: Нова партия в Ирландия настоява за излизане на страната от ЕС"}
{"url": "http://www.focus-news.net/news/2018/09/04/2563005/pregled-na-osnovnite-temi-v-britanskiya-pechat-agentsiya-fokus.html", "text": "Бившият външен министър на Великобритания Борис Джонсън разкритикува плановете на министър-председателя Тереза Мей за Брекзит, определяйки ги като „победа за Европа“, предава   London Evening Standard. \r\nСпоред Джонсън т.нар. „план от Чекърс“ на Тереза Мей може да се сравни с уреден боксов мач. „Цялата работа е толкова уредена в преговорите между главния преговарящ на ЕС Мишел Барние и британския министър по въпросите, свързани с Брекзит, Доминик Рааб, че се боя, че резултатът ще бъде победа за ЕС, докато Великобритания ще лежи на тепиха с 12 звезди, символично въртящи се около намиращата се в полусъзнание глава“, заяви бившият министър. \r\nСъщевременно той разкритикува „някои членове“ от правителството, че нарочно използват въпроса с границата в Ирландия, „за да провалят правилния Брекзит“ и на практика да запазят Великобритания в Европейския съюз. Според него е „скандално това, че не сме се провалили в преговорите за излизането на Великобритания от ЕС, а не сме се и опитвали да спечелим“. \r\nОчаква се следващата седмица Мей да се сблъска с координираните усилия на твърдолинейните консерватори, привърженици на Брекзит, да изостави своя план. \r\nМеждувременно и бившият министър по въпросите, свързани с излизането на Великобритания от ЕС, Дейвид Дейвис също разкритикува „планът от Чекърс“. „Той е почти толкова лош, колкото и оставането в ЕС“, убеден е той. \r\n***   Следващата събота в Ирландия ще бъде създадена нова партия, която ще иска страната „да поеме контрола“ обратно от Брюксел и да напусне Европейския съюз. „Ирекзит партията на свободата“, както се нарича новата организация, планира да участва на изборите за Европейски парламент през май следващата година, както и на парламентарните избори в Ирландия през 2021 г. \r\nПредседателят на партията Херман Кели е близък съюзник на бившия водач на Британската партия на свободата и водач на движението за Брекзит Найджъл Фараж.  Той изрази подкрепа към британските гласоподаватели „поели контрола над своите пари, закон и граници“ по време на референдума за Брекзит. \r\n„Ние ирландците сме по-малко от едни процент от населението на ЕС, по-малко от един процент от гласовете в Европейския парламент и нашите интереси не се спазват. Да, общият пазар на ЕС е от полза, но отиването напред не е. Същевременно ние даваме на ЕС 2,7 милиарда лири годишно“, заяви Кели, обяснявайки позициите на партията. \r\n„Това значи, че плащаме на хора в Брюксел, които не сме избрали и от които не можем да се отървем, да създават законите ни“, допълни той. \r\nПартията, която се описва като „национално движение“ също така призовава към намаляване на националната бюрокрация и за по-нисък бюджет. \r\nПо-рано тази година Фараж замина за Дъблин, за да обсъди местното движение за „Ирекзит“ \r\n***  Брекзит без споразумение би имал „хаотично и жестоко“ краткосрочно влияние върху Великобритания, поставяйки работните места под заплаха и прекъсвайки търговските отношения, предупреждават експертите от мозъчния тръст „Великобритания в променяща се Европа“, цитирани от вестник   The Guardian. \r\nСпоред организацията Брекзит без споразумение би довел до „изчезването без замяна на много от правилата, които поддържат икономическата и регулаторната структура“ на Великобритания. Издаденият от нея документ от 30 страници твърди, че снабдяването с продоволствие на Великобритания ще бъде временно прекъснато – търговията с говеждо месо ще се срине, след като страната разчита силно на вноса на ЕС. Европейските здравни карти, които позволяват на британските туристи да получават безплатно здравеопазване в ЕС ще станат невалидни още в първия ден след Брекзит.  \r\nПредполага се, че статутът на договорите с европейските компании ще стане неясен, защото Великобритания ще стане „трета страна“. „Почти сигурно“ ще е и увеличаването на времето, което ще се чака на границата за прекарване на стоки, което ще накара компаниите да преосмислят своите вериги за зареждане. \r\nСъщевременно експертите от „Великобритания в променяща се Европа“ смятат, че страната в бъдеще ще успее да нормализира своите търговски отношения с ЕС, след като успее да сключи с него споразумение. „Не е сигурно, че щетите ще бъдат дълготрайни“, се съобщава в доклада. \r\n***   След Брекзит Ирландия може да се превърне в най-близкия съюзник на САЩ в Европейския съюз. Трябва да се припомни, че ирландско-американските отношения са исторически, уникални и са преминали през изпитанията на вековете, пише   The Independent  \r\nВ своята реч по случай деня на свети Патрик в Белия дом ирландският министър-председател Лео Варадкар припомни, че САЩ са помогнали за изграждането на съвременна Ирландия и благодари на това, че страната е дом на милионна ирландска диаспора. На свой ред Доналд Тръмп припомни „споделените връзки“ между двете страни. \r\nВ период на безпрецедентната несигурност около Брекзит, ирландско-американските отношения не трябва да бъдат затъмнявани от различни лица или правителства.  \r\nДвама ирландски министъра обявиха по-рано, че ще бойкотират посещението на Тръмп в страната през ноември, посочвайки моралът на президента, неговите коментари към жените и неговите спорни политики като излизането от Парижкото споразумение за климата например. \r\nИма няколко причини, поради които се нуждаем от близки отношения между САЩ и Ирландия. Едната е Северна Ирландия. Много хора забравят, че сенаторът Джордж Мичъл, първият пратеник на САЩ в Северна Ирландия през 1995 г., изигра важна роля в посредничеството между различните страни в Северноирландския граждански конфликт. \r\nДвадесет години по-късно ситуацията в Северна Ирландия е несигурна. Икономическото натоварване от Брекзит, заплахата от твърда граница между Република Ирландия и Северна Ирландия заплашват дълголетието на споразумението от Петдесетница. \r\nТърговията на Ирландия с Обединеното кралство, която е на сума от около 65 млрд. евро годишно и дава 400 000 работни места, ще бъде засегната най-много от Брекзит. Поради това силните ирландско-американски отношения са от съществено значение, ако Ирландия иска да продължи да се възползва от ползите, които американските инвестиции предлагат на ирландската икономика; вече 700 американски компании инвестират в Ирландия.  \r\nПо отношение на дипломацията Брекзит предоставя уникална възможност на Ирландия да разшири отношението си към отношенията между САЩ и ЕС. След Брекзит Ирландия ще бъде единствената английскоговоряща нация, останала в ЕС и вероятно ще замени Великобритания като европейска страна с най-силни отношения със САЩ,, коментира изданието.", "date": "2018.09.04", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/09/04/2563000/reuters-slovenskiyat-prezident-izrazi-zagrizhenost-spryamo-poyavata-na-vaorazhena-grupirovka-vodena-ot-mesten-politik.html", "text": "Словенският президент Борут Пахор изрази загрижеността си, след като в интернет се появи материал, показващ маскирани членове на въоръжена групировка, водени от местен политик, да провеждат тренировки, предава   Reuters. \r\nБившият кандидат за президент Андрей Шишко заяви, че групировката му не прави нищо нелегално и цели осигуряването на ред. \r\nСпоред президента подобни групировки нямат място в страна-членка на ЕС.  „Борут Пахор заяви, че Словения е безопасна страна, в която няма нужда неоторизирани лица нелегално да се грижат за страната или нейните граници“, пише в заявление, публикувано от словенското президентство. \r\nПо-рано местни медии публикуваха материал, в който се вижда как около 50 въоръжени и маскирани мъже тренират, водени от Шишко. Той спечели едва 2,2% на президентските избори в страната, провели се миналата година. \r\nШишко заяви, че неговата групировка се нарича „Пазачите на Стайерска“ и се състои от няколко стотин доброволци, които според него „ще пазят публичния ред и мир“ при нужда. \r\n„Очаквам посещение от полицията, но ние не сме направили нищо незаконно. Дори имаме интерес да си сътрудничим със силите на реда“, уточни политикът. \r\nШишко по-рано заяви, че страната трябва да приема мигранти, единствено ако те приемат словенската култура. Той води партията „Движение обединена Словения\", която получи едва 0,6% гласовете на парламентарните избори този юни и не успя да влезе в парламента. Политикът уточни, че партията няма нищо общо с въоръжената групировка.  Виктор Турмаков", "date": "2018.09.04", "title": "Reuters: Словенският президент изрази загриженост спрямо появата на въоръжена групировка, водена от местен политик"}
{"url": "http://www.focus-news.net/news/2018/09/04/2563006/kommersant-glavniyat-ravin-na-rusiya-e-poseshtaval-tayno-teheran.html", "text": "Главният равин на Русия Берл Лазар е посещавал Техеран през пролетта тази година, пише   „Коммерсант“,  позовавайки се на осведомен източник от външнополитическите кръгове. \r\n„Да, Берл Лазар е бил в състава на делегацията на председателя на Думата Вячеслав Володин, но в Техеран той имаше своя програма, отделна от тази на председателя“, заяви източникът. \r\nВолодин на 8 и 9 април посети Техеран на официално посещение. Той, в частност се срещна с президента на страната Хасан Роухани и с председателя на Меджлиса Али Лариджани, а също така участва на пленарно заседание на руско-иранския делови форум. \r\nПо-рано израелските медии съобщиха, че Лазар е бил в делегацията и се е срещнал с представители на еврейската общност в Иран. Според израелски издания „въпреки възраженията на иранската страна, Русия, стремейки се да подобри търговско-икономическите връзки с Техеран“ е поставила участието на Берл Лазар в делегацията като условие за посещението“. Според тях мисията на Лазар е свързана с опитите на Русия и Иран да поощрят иранското изтегляне от територията на Сирия.  \r\nИзточник от експертните кръгове заяви пред „Коммерсант“, че с голяма вероятност посещението може да цели предаването на определени послания, свързани със ситуацията в Сирия по неофициални канали. \r\nРъководителят на отдела по обществени връзки на Федерацията на еврейските общини на Русия Борух Горин отказа да коментира посещението на Лазар в Иран. „Разбрах това от медиите и нямам никаква информация“, заяви той и потвърди, че руската еврейска общност има връзки с тази на Иран. \r\nЕврейската общност в Иран наброява около 20-25 хил. души. Иран не признава Израел, но при това прави разлика между държавата и евреите.  Виктор Турмаков", "date": "2018.09.04", "title": "„Коммерсант“: Главният равин на Русия е посещавал тайно Техеран"}
{"url": "http://www.focus-news.net/news/2018/09/04/2563003/prepodavateli-shte-povishavat-svoyata-profesionalna-kvalifikatsiya-po-predpriemachestvo-s-programata-predpriemchivi-uchiteli-obzor.html", "text": "Стартира пилотната програма на Столична община „Предприемчиви учители“ за повишаване на квалификацията на преподавателите по предприемачество. Реализацията на програмата през учебната 2018-2019 г. ще допринесе за повишаването на квалификацията на учители от учебните заведения на територията на Столична община за преподаване на предприемачество чрез включване в образователния инструментариум на съвременни техники, инструменти и учебно съдържание. Ключова цел на програмата, с оглед на последните изменения в Закона за предучилищно и училищно образование (ЗПУО), е да отчете положителен принос към качеството на преподаване на предприемачески начин на мислене и развиване на умения в контекста на философията и целите на новия закон. В пилотната програма ще се включат 24 училища на територията на Столична община, по едно училище от всеки столичен район. Партньор на Столична общината по проекта е „Джуниър Ачийвмънт България“, която организира също обучения за ученици, студенти и преподаватели. При стартирането на проекта в Столична община присъстваха кметът на София Йорданка Фандъкова, зам.-министърът на образованието Таня Михайлова и Ваня Кастрева, началник на Регионалното управление на образованието - София – град. Според Фандъкова пилотната програма „Предприемчиви учители“ е проект, които иска обединяване на усилията. По думите и самият предмет предприемачество е свързан с промяна на начина на живот и нагласата на човек. За това според нея трябва да се мисли и работи в тази насока и непрекъснато да развиваме обстановката в образователната система. Според зам.-министъра на образованието Таня Михайлова този проект е много значим, защото той ще помогне да възпитаме децата си да бъдат мислещи и смели хора. Предметът предприемачество учи децата как да конструират мечтите и идеите си. Началникът на Регионалното управление на образованието - София - град Ваня Кастрева каза, че трябва да даваме знания на учениците ни, които утре ще бъдат актуални. Според нея знанието е динамично като времето, в което живеем.  \r\nПо-късно през деня кметът на София Йорданка Фандъкова съобщи, че Столична община работи върху общо 48 училища и детски градини, в които се извършват основни ремонти, ново строителство и модернизация. В 30 от тях дейностите приключват с началото на учебната година, в 18 ще продължат и след започване на учебните занятия. Тази година за ново строителство и модернизация на детски градини и училища Столична община е вложила 48 млн. лв.  \r\nДаяна ДЮЛГЕРОВА", "date": "2018.09.04", "title": "Преподаватели ще повишават своята професионална квалификация по предприемачество с програмата „Предприемчиви учители“ (ОБЗОР)"}
{"url": "http://www.focus-news.net/news/2018/09/04/2562999/the-guardian-spored-nauchno-izsledvane-brekzit-bez-sporazumenie-shte-ima-zhestoko-kratkosrochno-vliyanie-varhu-velikobritaniya.html", "text": "Брекзит без споразумение би имал „хаотично и жестоко“ краткосрочно влияние върху Великобритания, поставяйки работните места под заплаха и прекъсвайки търговските отношения, предупреждават експертите от мозъчния тръст „Великобритания в променяща се Европа“, цитирани от вестник   The Guardian. \r\nСпоред организацията Брекзит без споразумение би довел до „изчезването без замяна на много от правилата, които поддържат икономическата и регулаторната структура“ на Великобритания. Издаденият от нея документ от 30 страници твърди, че снабдяването с продоволствие на Великобритания ще бъде временно прекъснато – търговията с говеждо месо ще се срине, след като страната разчита силно на вноса на ЕС. Европейските здравни карти, които позволяват на британските туристи да получават безплатно здравеопазване в ЕС ще станат невалидни още в първия ден след Брекзит.  \r\nПредполага се, че статутът на договорите с европейските компании ще стане неясен, защото Великобритания ще стане „трета страна“. „Почти сигурно“ ще е и увеличаването на времето, което ще се чака на границата за прекарване на стоки, което ще накара компаниите да преосмислят своите вериги за зареждане. \r\nСъщевременно експертите от „Великобритания в променяща се Европа“ смятат, че страната в бъдеще ще успее да нормализира своите търговски отношения с ЕС, след като успее да сключи с него споразумение. „Не е сигурно, че щетите ще бъдат дълготрайни“, се съобщава в доклада.  Виктор Турмаков", "date": "2018.09.04", "title": "The Guardian: Според научно изследване Брекзит без споразумение ще има жестоко краткосрочно влияние върху Великобритания"}
{"url": "http://www.focus-news.net/news/2018/09/04/2563391/washington-examnier-petro-poroshenko-shte-krashtava-ulitsa-na-dzhon-makkeyn.html", "text": "Президентът на Украйна Петро Порошенко иска да преименува улица в Киев на покойния американски сенатор Джон Маккейн, съобщиха от канцеларията на държавния глава, пише  американското издание Washington Examiner . \r\nПорошенко ще поиска от партиите в местния парламент да подкрепят инициативата му за преименуване на улица Иван Кудрия на Маккейн, заяви Ирина Луценко, помощник на президента. \r\nАмериканското издание коментира, че руските медии са възприели този жест като отдаване на почит на прочутия сенатор и политическо заяждане с Русия. В основанията си за действието, депутатите от „Блока Петро Порошенко“ (БПП) са посочили подкрепата на Маккейн за Майдана, който доведе до продължаващия и досега конфликт в Източна Украйна. \r\n„Трудно е да се намери по отдаден и лоялен приятел на Украйна“, заяви изтъкнатият украински депутат Артур Герасимов пред местните медии. „Много украински политици не отидоха на фронтовата линия, а Джон Маккейн беше с украинската морска пехота в новогодишната нощ, въпреки стрелбата“. \r\nWashington Examiner припомня, че сенаторът посети украинските военни в новогодишната нощ на 2016 година, в отговор на присъединяването на Крим към Русия и събитията в Източна Украйна. „Ние стоим с тях в борбата им срещу агресията на Путин“, написа тогава Маккейн. \r\nИзборът на улица от Петро Порошенко също има политическа конотация, отбелязва американският вестник. Иван Кудрия е офицер от съветското разузнаване, роден в Киевска област, който е екзекутиран от нацистите, след като съставя списък на двойни агенти. \r\nПревод и редакция:", "date": "2018.09.04", "title": "Washington Examnier: Петро Порошенко ще кръщава улица на Джон Маккейн"}
{"url": "http://www.focus-news.net/news/2018/09/04/2563008/nezavisimaya-gazeta-sravedliva-rusiya-predlaga-na-kprf-obedinenie-v-provezhdaneto-na-referenduma-za-pensionnata-reforma.html", "text": "Председателят на руската ляво-центристка партия „Справедлива Русия“ Сергей Миронов заяви, че тя, заедно с Комунистическата партия на Руската федерация, трябва да обединят сили, за да може референдумът против промените в пенсионната система на страната да се състои, пише  „Независимая газета“. \r\n„Нееднократно съм предлагал на колегите от КПРФ, че трябва да обединим усилия. Очевидно е, че в момента се прави всичко възможно инициативните групи да се конкурират и нито една да не получи достатъчна подкрепа за референдума“, заяви Миронов. Според него трябва поне една от инициативните групи за провеждането на референдума да събере необходимата поддържка, след което с общи усилия делото срещу пенсионната реформа да се проведе до край.  \r\n„Ако народът каже „не“ с референдум, то законът ще бъде замразен“, подчерта опозиционерът. Той уточни, че „няма никакви политически или икономически основания за провеждането на пенсионната реформа“.  Виктор Турмаков", "date": "2018.09.04", "title": "„Независимая газета“ : „Сраведлива Русия“ предлага на КПРФ обединение в провеждането на референдума за пенсионната реформа"}
{"url": "http://www.focus-news.net/news/2018/09/04/2563002/ria-novosti-kiev-ne-vizhda-alternativa-na-normandskiya-format-na-pregovorite-po-donbas.html", "text": "Външният министър на Украйна Павло Климкин заяви, че в момента няма алтернатива на Нормандския формат, където могат да се водят преговори по Донбас. Така той коментира перспективите пред работата на този формат след убийството на лидера на самопровъзгласената Донецка народна република Александър Захарченко, предава  РИА Новости. \r\nНаскоро външният министър на Русия Сергей Лавров заяви, че след гибелта на Захарченко при настоящата ситуация не може да се говори за скорошна среща в нормандски вариант. \r\n„Що се отнася до този формат, разбира се, че ще има обсъждания. В какъв формат ще обсъждаме иначе?“, заяви Климкин пред местни медии. Той отбеляза, че от руска страна има много заявления по този повод, но той се отнася внимателно към тях. \r\n„В момента освен нормандския формат, където може да се разговаря, няма друго“, заяви украинският министър.  Виктор Турмаков", "date": "2018.09.04", "title": "РИА Новости: Киев не вижда алтернатива на нормандския формат на преговорите по Донбас"}
{"url": "http://www.focus-news.net/news/2018/09/04/2563009/usgs-kray-bregovete-na-ekvador-e-registrirano-zemetresenie-s-magnitud-59.html", "text": "Земетресение с магнитуд 5,9 по скалата на Рихтер е регистрирано край бреговете на Еквадор, показва справка на интернет страницата на геологическата служба на САЩ   USGS. \r\nТрусът е регистриран в 2:37 часа българско време на 541 км. североизточно от град Пуерто-Бакерисо-Морено на дълбочина от 10,4 км. \r\nНяма данни за жертви и разрушения. Не е обявявана тревога за формирането на вълни-цунами.  Виктор Турмаков", "date": "2018.09.04", "title": "USGS: Край бреговете на Еквадор е регистрирано земетресение с магнитуд 5,9"}
{"url": "http://www.focus-news.net/news/2018/09/04/2563010/izvestiya-sergey-lavrov-obvini-sasht-v-diktatura.html", "text": "Външният министър на Русия Сергей Лавров заяви, че САЩ и няколко техни съюзници се отказват от диалога в дипломацията, използвайки вместо това диктат, шантаж и ултиматуми, пише   „Известия“. \r\nПо време на лекция пред студенти от първи курс на Московския държавен институт по международни отношения (МГИМО) Лавров отбеляза, че подобно поведение от страна на групата страни начело със САЩ се наблюдава ежедневно. \r\n„Те извършват ревизията на всичко, започвайки се от Всеобхващащия план за действие по разрешаването на иранския ядрен въпрос, Парижкото споразумение за климата, споразумението за НАФТА, което се опитват да реформират“, заяви руският външен министър. Според него днес заплахата е надвиснала и над Световната търговска организация, която САЩ наричат остаряла международна структура.  \r\nВ края на август президентът на САЩ Доналд Тръмп заяви, че не изключва възможността Вашингтон да излезе от СТО. Той отбеляза, че за запазването на сътрудничеството в организацията, тя трябва да се промени.  Виктор Турмаков", "date": "2018.09.04", "title": "„Известия“: Сергей Лавров обвини САЩ в  диктатура"}
{"url": "http://www.focus-news.net/news/2018/09/04/2563007/afp-donald-tramp-prizova-siriya-rusiya-i-iran-da-ne-dopuskat-tragediya-v-provintsiya-idlib.html", "text": "Президентът на САЩ Доналд Тръмп предупреди Сирия да не извършва настъпление срещу контролираната от опозицията провинция Идлиб с помощта на Русия и Иран, заявявайки, че офанзивата може да предизвика „човека трагедия“, предава   AFP. \r\n„Сирийският президент Башар Асад не трябва безотговорно да атакува Идлиб. Руснаците и иранците ще направят смъртоносна хуманитарна грешка, ако участват в тази потенциална човешка трагедия“, заяви Тръмп от профила си в социалната мрежа „Туитър“. „Стотици хиляди души могат да загинат. Не позволявайте това да се случва!“, призова той. \r\nСирийските правителствени сили в момента трупат въоръжени сили около Идлиб, който е контролиран от широк спектър бунтовници и екстремисти, част от които се определят за „терористи“ от световните сили. \r\nРусия и Иран твърдят, че екстремистите в провинцията трябва да бъдат разбити и се очаква да подкрепят правителствените сили в случай на щурм.  Виктор Турмаков", "date": "2018.09.04", "title": "AFP: Доналд Тръмп призова Сирия, Русия и Иран да не допускат „трагедия“ в провинция Идлиб"}
{"url": "http://www.focus-news.net/news/2018/09/04/2563014/pregled-na-osnovnite-temi-v-ruskiya-pechat-agentsiya-fokus.html", "text": "Прессекретарят на Кремъл Дмитрий Песков заяви, че сред терористичните актове, подобни на убийството на лидера на самопровъзгласилата се Донецка народна република Александър Захарченко, ще е сложно поддържането на контакт с Киев. Но според него това не означава, че Русия излиза от Минския процес. \r\nОтговаряйки на въпрос доколко убийството на Захарченко ще промени отношенията в „нормандската четворка“ и какво произлиза от факта, че неговият подпис стои под Минските споразумения, Песков поясни, че „той не е в личен план, а като на представител на Донбас“. \r\n„Президентът Путин прави всичко, за да придвижи от мъртвата точка Минският процес. Но подобни терористични актове по никакъв начин не способстват провеждането му“, допълни той. \r\nНа въпрос дали Русия ще излезе от „нормандския формат“ Песков поясни, че „преговорите се водят за постигането на резултата, а воденето на преговорите заради самия процес не е най-разумното действие“. \r\n„Русия е и остава страна, привързана към Минския процес, но продължава да твърди, че именно Киев спира прилагането на договореностите“, напомни прессекретарят на Кремъл. \r\n„След случилия се терористичен акт ще бъде сложно да се договори каквото и да е с Украйна. Но това не значи, че излизаме от Минския процес“, заключи той.  Виктор Турмаков \r\n***  Външният министър на Русия Сергей Лавров заяви, че САЩ и няколко техни съюзници се отказват от диалога в дипломацията, използвайки вместо това диктат, шантаж и ултиматуми, пише   „Известия“. \r\nПо време на лекция пред студенти от първи курс на Московския държавен институт по международни отношения (МГИМО) Лавров отбеляза, че подобно поведение от страна на групата страни начело със САЩ се наблюдава ежедневно. \r\n„Те извършват ревизията на всичко, започвайки се от Всеобхващащия план за действие по разрешаването на иранския ядрен въпрос, Парижкото споразумение за климата, споразумението за НАФТА, което се опитват да реформират“, заяви руският външен министър. Според него днес заплахата е надвиснала и над Световната търговска организация, която САЩ наричат остаряла международна структура.  \r\nВ края на август президентът на САЩ Доналд Тръмп заяви, че не изключва възможността Вашингтон да излезе от СТО. Той отбеляза, че за запазването на сътрудничеството в организацията, тя трябва да се промени. \r\n*** \r\nПредседателят на руската ляво-центристка партия „Справедлива Русия“ Сергей Миронов заяви, че тя, заедно с Комунистическата партия на Руската федерация, трябва да обединят сили, за да може референдумът против промените в пенсионната система на страната да се състои, пише  „Независимая газета“. \r\n„Нееднократно съм предлагал на колегите от КПРФ, че трябва да обединим усилия. Очевидно е, че в момента се прави всичко възможно инициативните групи да се конкурират и нито една да не получи достатъчна подкрепа за референдума“, заяви Миронов. Според него трябва поне една от инициативните групи за провеждането на референдума да събере необходимата поддържка, след което с общи усилия делото срещу пенсионната реформа да се проведе до край.  \r\n„Ако народът каже „не“ с референдум, то законът ще бъде замразен“, подчерта опозиционерът. Той уточни, че „няма никакви политически или икономически основания за провеждането на пенсионната реформа“. \r\n*** \r\nГлавният равин на Русия Берл Лазар е посещавал Техеран през пролетта тази година, пише   „Коммерсант“,  позовавайки се на осведомен източник от външнополитическите кръгове. \r\n„Да, Берл Лазар е бил в състава на делегацията на председателя на Думата Вячеслав Володин, но в Техеран той имаше своя програма, отделна от тази на председателя“, заяви източникът. \r\nВолодин на 8 и 9 април посети Техеран на официално посещение. Той, в частност се срещна с президента на страната Хасан Роухани и с председателя на Меджлиса Али Лариджани, а също така участва на пленарно заседание на руско-иранския делови форум. \r\nПо-рано израелските медии съобщиха, че Лазар е бил в делегацията и се е срещнал с представители на еврейската общност в Иран. Според израелски издания „въпреки възраженията на иранската страна, Русия, стремейки се да подобри търговско-икономическите връзки с Техеран“ е поставила участието на Берл Лазар в делегацията като условие за посещението“. Според тях мисията на Лазар е свързана с опитите на Русия и Иран да поощрят иранското изтегляне от територията на Сирия.  \r\nИзточник от експертните кръгове заяви пред „Коммерсант“, че с голяма вероятност посещението може да цели предаването на определени послания, свързани със ситуацията в Сирия по неофициални канали. \r\nРъководителят на отдела по обществени връзки на Федерацията на еврейските общини на Русия Борух Горин отказа да коментира посещението на Лазар в Иран. „Разбрах това от медиите и нямам никаква информация“, заяви той и потвърди, че руската еврейска общност има връзки с тази на Иран. \r\nЕврейската общност в Иран наброява около 20-25 хил. души. Иран не признава Израел, но при това прави разлика между държавата и евреите. \r\n***", "date": "2018.09.04", "title": "Преглед на основните теми в руския  печат (Агенция \"Фокус)"}
{"url": "http://www.focus-news.net/news/2018/09/04/2563011/koalitsiyata-ostava-edinna-obzor.html", "text": "След близо 4-часово заседание на коалиционния съвет на ГЕРБ и \"Обединени патриоти\" партньорите в управленската коалиция обявиха, че тя остава единна и запазва състава си. До напрежение сред управляващите се стигна, след като лидерът на НФСБ и вицепремиер Валери Симеонов изрази несъгласие с оставките на министрите Николай Нанков, Валентин Радев и Ивайло Московски, поискани от премиера Бойко Борисов заради трагичния инцидент край Своге, при който загинаха 17 души. От НФСБ подчертаха, че решението на Борисов е в противоречие с т. 6 от Коалиционното споразумение, според което промените трябва да се обсъждат между партньорите. На брифинг след извънредното заседание в Министерски съвет заместник-председателят на ГЕРБ и председател на парламентарната група Цветан Цветанов увери, че коалиционното споразумение се спазва, а оставките на тримата министри ще бъдат съгласувани на коалиционен съвет в понеделник. \"Това, което се случи с тези оставки, не означава, че е стартирана процедурата по точка 6 в коалиционното споразумение“, уточни той, като поясни, че към настоящия момент няма решение и стартирана процедура съгласно правилника за организацията и дейността на Народното събрание. По думите му с предстоящия есенен сезон ще се създаде по-добра координация, комуникация и взаимно уважение сред всички в коалицията. \"Днес имаше разум, имаше извод, че действително тази комуникация, която през последните няколко месеца се води чрез медиите не е най-доброто и не дава тази увереност“, заяви още Цветанов. Според него стабилността днес е най-важното, за да има успех едно управление. „Ние нямаме различни тълкувания относно изпълнението на 4-годишната си управленска програма“, каза още председателят на ПГ на ГЕРБ. \r\nВицепремиерът и лидер на ВМРО Красимир Каракачанов заяви от своя страна, че управляващите вървят напред в името на България. „Държавните дела са сложни и не могат да се решават за 15 минути. Неслучайно символично се появих със синя каска. Тя беше знак за умиротворението, което е необходимо на държавата в името на държавността и в името на България“, обясни той, като припомни, че девизът на коалиция „Обединени патриоти“ е „България над всичко“. „Въпреки това ние продължаваме да бъдем различни и ще бъдем такива, защото сме различни хора. Ние имаме една голяма цел. Радвам се, че това, което всеки един от нас подаде, че диалогът трябва да е по-чест, по-интензивен и по-конструктивен тази вечер се осъществи за пореден път“, коментира още Каракачанов.  \r\nЛидерът на \"Атака\" и председател на ПГ на „Обединени патриоти“ Волен Сидеров от своя страна изрази надежда коалиционните партньори да са си взели поука и да направят така, че да не позволят „разтурването на управлението“, тъй като по думите му това би довело до щети. „Цената, че продължаваме като коалиция, ще я платим пак ние“, каза той и заяви, че партньорите избират да продължат мандата. „Най-важното беше дали да продължим управлението или да се разпръснем и да отидем към избори, което означава да се хвърли страната в хаос и в неизвестност. Тежко е това, коeто днес взимаме като решение, не е лесно, защото трябва да преодолеем свои вътрешни качества и особености“, коментира Сидеров. „Кое е по-важното да останем управлението, за да не бъде страната в хаос или да се разтурим и да не знаем какво следва? Ние решихме, че второто е по-вредно за страната ни, за народа ни и цената, която сега ще платим за това решение ще я платим пак ние“, каза той. \r\nВ понеделник разговорите за оставките на тримата на министри и за евентуалните им заместници ще продължат.", "date": "2018.09.04", "title": "Коалицията остава единна (ОБЗОР)"}
{"url": "http://www.focus-news.net/news/2018/09/04/2563017/sport-kilian-mbape-mozhe-da-propusne-pet-macha-zaradi-nakazanie.html", "text": "Нападателят на Пари Сен Жармен Килиан Мбапе, получил червен картон в мача от четвърти кръг на Лига 1 срещу Ним, може да пропусне пет мача. \r\n19-годишният французин може да пропусне мачовете срещу Сен Етиен, Рен, Реймс, Ница и Лион. \r\nРешението по дисквалификацията ще бъде прието окончателно от комисията на Френската футболна лига на най-близкото ѝ заседание.  Виктор Турмаков", "date": "2018.09.04", "title": "Спорт: Килиан Мбапе може да пропусне пет мача заради наказание"}
{"url": "http://www.focus-news.net/news/2018/09/04/2563019/regnum-osem-dushi-sa-zaginali-pri-vzriv-v-zavod-za-boepripasi-v-yuar.html", "text": "Осем души са загинали при взрив във завод за производство на боеприпаси в ЮАР, предава   Regnum. \r\nИнцидентът се е случил в град Съмърсет-Уест – предградие на Кейптаун. Според предварителни данни става дума за предприятие на концерна „Райнметал“ принадлежащ на производителя на оръжие „Денел“.   \r\nПричините и обстоятелствата около произшествието в момента се изясняват.  Виктор Турмаков", "date": "2018.09.04", "title": "Regnum: Осем души са загинали при взрив в завод за боеприпаси в ЮАР"}
{"url": "http://www.focus-news.net/news/2018/09/04/2563018/pregled-na-mezhdunarodnite-novini-do-6-chasa-agentsiya-fokus.html", "text": "Дипломати от страните-членки на Европейския съюз са съгласували продължаването на индивидуалните санкции срещу Русия, разкри  източник от Брюксел, който уточни, че ограниченията ще бъдат с шестмесечен срок. \r\nИзточникът поясни, че въпросът ще бъде разгледан на среща на постоянните представители на страните от Общността, която ще се проведе в сряда, 5 септември. Окончателното решение ще бъде утвърдено от Съвета на ЕС. \r\nНа свой ред от Министерството на външните работи на Руската федерация подчертаха, че няма да реагират по никакъв начин на решението за продължаване на европейските санкции.  \r\n***  Министър-председателят на Косово Рамуш Харадинай участва в срещата в Дубровник, посветена на бъдещето на Западните Балкани, Европа и Средиземноморието, в рамките на която потвърди ангажираността на страната към интеграцията в Европейския съюз и НАТО. \r\n„Работим с ангажимент за прозрачно и отговорно управление, за укрепване на законността и реда в борбата с корупцията и организираната престъпност, и същевременно работим по плана за европейски реформи ERA2“, заяви Харадинай.  \r\nТой допълни, че Косово работи за трансформиране на Косовските сили за сигурност (КСС) във въоръжени сили, съвместими със стандартите на НАТО и има за цел сътрудничество със съюзниците за засилване стабилността в региона, Европа и света. \r\n***  Икономическите трудности на Турция може да се окажат само началото на нова глобална финансова криза.  \r\nДесет години след най-лошата финансова криза от 30-те години на миналия век насам, нарастващите дългове на ключови развиващи се икономики подхранват страховете от нова криза, която може да разпростре далеч извън пределите на Турция.  \r\nЗагубата на доверие на инвеститорите в турската лира, която се срина с повече 40% от стойността си тази година, е само прелюдия от вълна на проблеми с дълговете, които могат да погълнат страни като Бразилия, ЮАР, Русия и Индонезия, твърдят някои икономисти. \r\n„Турция не е последната. Турция  е само началото\", цитира изданието думите на Себнем Калемли-Йозкан, професор по икономика в университета в Мериленд. \r\nЗасега малцина експерти споделят мнението й, че предстои по-голяма криза, макар че миналата седмица Аржентина поиска от Международния валутен фонд (МВФ) да ускори отпускането на обещаната помощ в размер на 50 млрд. долара, след като стойността на песото достигна до историческо ниско равнище. \r\nНо опасността от финансова заплаха, която би могла да удари и американците чрез намаляване на износа от САЩ трябва да бъде взета по-сериозно в светлината на глобалното увеличение на дълговете на държавите след 2008 г., алармират икономисти.  \r\nПо данни на института „Маккинси“ глобалният дълг достига стойност от 169 трлн. долара. За сравнение в навечерието на Голямата рецесия той е възлизал на 97 трлн. долара.  \r\nДокато предходните кризи са засягали американските домакинства, а по-късно и разточителни европейски страни като Гърция, този път загрижеността е насочена към компаниите на развиващите се пазари, които взимат големи заеми в долари и евро. \r\nВ Турция, например, през последните години компаниите и банките са взели заеми за финансиране на мостове, болници, електроцентрали и дори пристанище за круизни кораби. \r\nЧуждестранните инвеститори, особено европейските банки, са изкушени от по-големите възвръщаемост на тези пазари във време, когато Федералният резерв на САЩ и Европейската централна банка поддържат ниски лихвени проценти. \r\n„Трябваше да коригираме дълговете. Но вместо това генерирахме по-големи\", признава Дейвид Розенберг, главен икономист във фирма за управление на богатства. \r\n***  Според министъра на външните работи на Гърция Никос Коцияс бившият председател на ВМРО-ДПМНЕ Никола Груевски не се е стремял към постигането на решение на спора за името. Съответното изявление първият дипломат на Атина направи в отговор на коментар на председателя на опозиционната „Нова демокрация“ Кириакос Мицотакис по повод Преспанския договор. \r\nСпоред документи, публикувани в  „Уикилийкс“, управляващите в Скопие са били склонни да приемат името Република Северна Македония още през 2008 г., при условие признаването на македонските език и националност. Класифицираният документ, озаглавен „Това, което македонците трябва да разрешат спора за името\", е от 29 юли 2008 г. и е съставен от тогавашния посланик на САЩ в страната Джилиън Милованович. \r\n„Известно е, че Груевски не искаше никакво решение на спора за името. За да се подиграе с международните играчи, той се престори, че е принуден да приеме компромис. Никой не му повярва. Освен Мицотакис\", отбеляза Коцияс в изявление за медиите.  \r\nГръцкият външен министър подчерта, че документите от „Уикилийкс“ показват, че Македония е искала да използва името си без каквито и да било модификации за вътрешна употреба – условие, което тогавашното правителство, водено от „Нова демокрация“, е приело. \r\nКато най-добро решение на спора партията е предложила името „Северна Македония“, което е било отхвърлено от тогавашния министър-председателя на Македония - Никола Груевски, допълва Коцияс. \r\n***   Бившият посланик на Германия във Вашингтон Волфганг Ишингер предупреди, че политиките на президента на САЩ Доналд Тръмп могат да тласнат Германия далеч от САЩ и по-близо към Русия и Китай. \r\n„Колкото по-дълго Тръмп остане на поста си, толкова по-трудно ще е да  спорим с тези в Европа, които говорят от Виетнамската война насам, че трябва да прекъснем пъпната връв с хулиганска Америка“, заяви Ишингер. „Ще бъде значително по-трудно за Германското правителство да стои на курса си и да отбранява тези отношения. И силите, които призовават за по-близки отношения със страни като Русия и Китай ще станат още по-дръзки“, допълни дипломатът. \r\nТръмп, който заплаши да наложи мита върху германските автомобили и разкритикува на няколко пъти НАТО и Световната търговска организация има лоши отношения с германския канцлер Ангела Меркел. \r\nИшингер също така разкритикува Тръмп, че  ще се насочи срещу Германия и другите , които са замесени в проекта за газопровода „Северен поток-2“. \r\n„Ако американски санкции бъдат приложени за предотвратяването на „Северен поток-2“, последствията ще бъдат отровни за трансатлантическите отношения“, допълни той. „Дори и да имате съмнения относно мъдростта на „Северен поток-2“, то това би било пример как САЩ си налагат гледната точка върху европейците“, смята дипломатът. \r\n***  Президентът на САЩ Доналд Тръмп заяви, че е „късмет“ за него, ако бившият държавен секретар Джон Кери реши да се кандидатира срещу него на президентските избори в страната през 2020 г. \r\n„Виждам как Джон Кери, бащата на вече отмененото иранско ядрено споразумение, се опитва да се кандидатира за президент. Това е късмет за мен“, заяви Тръмп. Той допълни: „Конкурентите, които ми избират са много добри, но за мен“. \r\n Кери, който бе номиниран от Демократическата партия за президент през 2004 г. не изключи възможността да се кандидатира отново през следващата кампания. \r\n„Но в момента трябва да се съсредоточим на изборите за Конгрес. Трябва да върнем увереността на страната, за да я насочим към по-добро място. В момента страната и светът са в състояние на криза“, заяви Кери.  \r\n***  Президентът на САЩ Доналд Тръмп предупреди Сирия да не извършва настъпление срещу контролираната от опозицията провинция Идлиб с помощта на Русия и Иран, заявявайки, че офанзивата може да предизвика „човека трагедия“. \r\n„Сирийският президент Башар Асад не трябва безотговорно да атакува Идлиб. Руснаците и Иранците ще направят смъртоносна хуманитарна грешка, ако участват в тази потенциална човека трагедия“, заяви Тръмп от профила си в социалната мрежа „Туитър“. „Стотици хиляди души могат да загинат. Не позволявайте това да се случва!“, призова той. \r\nСирийските правителствени сили в момента трупа въоръжени сили около Идлиб, който е контролиран от широк спектър бунтовници и екстремисти, част от които се определят за „терористи“ от световните сили. \r\nРусия и Иран твърдят, че екстремистите в провинцията трябва да бъдат разбити и се очаква да подкрепят правителствените сили в случай на щурм. \r\n***", "date": "2018.09.04", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/09/04/2563020/interfaks-v-ukrayna-e-obnarodvan-prezidentski-proekt-za-izmeneniya-na-konstitutsiyata.html", "text": "На сайта на украинската Върховна Рада е обнародван текстът на президентски законопроект за внасяне на промени в конституцията на страната относно стратегическия курс на държавата да получи пълноправно членство в НАТО и в ЕС, предава  Интерфакс. \r\nСъгласно предложените изменения, в пълномощията на Върховната Рада ще влезе „осъществяването на стратегическия курс на държавата по получаването на пълноправното членство на Украйна в ЕС и в НАТО“. Президентът на Украйна ще стане гарант на осъществяването на стратегическия курс на държавата към членство в ЕС и НАТО, а министерският съвет, на свой ред, трябва да осигурява осъществяването на стратегическия курс.  \r\nВ преамбюла на конституционните промени се предлага закрепването на това, че парламентът потвърждава „европейската идентичност на украинския народ и необратимостта на европейския и евроатлантически курс на Украйна“.  \r\nПрезидентът на страната Петро Порошенко предлага да се изключи нормата, че „използването на съществуващите военни бази на територията на Украйна за временно пребиваване на чуждестранни военни е възможно при условия на наем по ред, определен от международните договори на Украйна, ратифицирани от Върховната Рада“. \r\nПрезидентският проект е регистриран в парламента в понеделник, 3 септември.    Виктор Турмаков", "date": "2018.09.04", "title": "Интерфакс: В Украйна е обнародван президентски проект за изменения на конституцията"}
{"url": "http://www.focus-news.net/news/2018/09/04/2563012/the-hill-frenskoto-pravitelstvo-predupredi-che-shte-ima-katastrofalni-posledstviya-ako-siriyskiyat-rezhim-zapochne-ofanziva-v-idlib.html", "text": "Правителството на Франция предупреди, че ще има „катастрофални последствия“, ако сирийските сили и техните съюзници стартират настъпление срещу провинция Идлиб – последният район на страната, контролиран от бунтовническите сили, пише    The Hill. \r\n„Подобна офанзива може да има катастрофални последствия“, съобщава френското министерство на външните работи в официално свое заявление.  \r\n„Това ще заплаши с нова голяма хуманитарна и миграционна катастрофа, защото може да застраши трите милиона цивилни, преброени от ООН в региона“. От министерството припомниха коментарите на френския президент Еманюел Макрон, че страната му е готова да реагира, ако сирийският режим използва химическо оръжие.  Виктор Турмаков", "date": "2018.09.04", "title": "The Hill: Френското правителство предупреди, че ще има „катастрофални последствия“, ако сирийският режим започне офанзива в Идлиб"}
{"url": "http://www.focus-news.net/news/2018/09/04/2563022/sport-anastasiya-pavlyuchenkova-i-anastasiya-sevastova-se-klasiraha-na-chetvartfinala-na-us-open-po-dvoyki.html", "text": "Рускинята Анастасия Павлюченкова и латвийката Анастасия Севастова се класираха на четвъртфинала на Откритото първенство на САЩ по двойки. \r\nВ мач, продължил час и 21 минути те победиха американската двойка Каролайн Доудхайд и Кристина Макхейл с   6:4, 6:3.  Виктор Турмаков", "date": "2018.09.04", "title": "Спорт: Анастасия Павлюченкова и Анастасия Севастова се класираха на четвъртфинала на US Open по двойки"}
{"url": "http://www.focus-news.net/news/2018/09/04/2563021/aktualna-patna-obstanovka.html", "text": "Преди обяд в по-голямата част от страната ще преобладава слънчево време, с по-значителна облачност над северозападните райони и там ще има превалявания от дъжд. Около и след обяд над Западна и Централна България ще се развива купеста и купесто-дъждовна облачност. Ще има краткотрайни валежи от дъжд с гръмотевични бури и условия за градушки. Ще духа слаб предимно северен вятър. Максимални температури между 27° и 32°, в София около 26°. Това съобщиха от пресцентъра на  Агенция „Пътна инфраструктура”  (АПИ). \r\nОГРАНИЧЕНИЯ ЗА ТОВАРНИ АВТОМОБИЛИ:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nИ за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nОбласт Бургас: \r\nДвижението от км  308+107 до км 359+475 в участъка Деветак-Ветрен се извършват ремонтни дейности – косене на тревни площи.Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ \"Хемус\" от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 30.09.2018 г. \r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 30.09.2018 г. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково  - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5  / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 07.09.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 07.09.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 е в една лента, поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ –5391: Движение с повишено внимание по път от км 0+000 до км 6+000 в участъка „Трояново-Аспарухово” се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ –7306: Движение с повишено внимание по път от км 8+000 до км 9+500 в участъка „Черница-Сунгурларе-Чубра” се осъществява в една лента на определени участъци поради ремонтни дейности  на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич - Калоян от км 8+988  до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 10.09.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 07.09.2018 г. \r\nПът ІІІ-107: Движението по път III-107 в участъка с.Пастра - Рилски манастир от км 27+575 до км 27+825 се осъществява в една лента поради  извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Бабино – Бобов дол в участъка от км 27+000 до км 27+200 се осъществява в една лента поради, локални ремонтни дейности на асфалтовата настилка. Сигнализирано с пътни знаци. Срок до 07.09.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут през с. Конче – с. Токачка – гр. Крумовград. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 15.09.2018 г. \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 05.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 15.09.2018 г. \r\nПът ІIІ-1011: Движението по път ІІІ-1011 Владимирово - Мадан - Септемврийци е ограничено за МПС над 10 т поради извършване на ремонтни дейности на водосток при км 6+323. \r\nОбходен маршрут: път ІІІ-101 Владимирово - Лехчево - Михайлово; път ІІІ-133 Михайлово - Септемврийци и обратно. Срок до 20.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 05.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента, поради ремонтни дейности. Срок до 07.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 05.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-3006: Движението по път III-3006 Глава - Лепица в района на с. Глава от км 8+000 до км 9+200 се осъществява с повишено внимание поради изсичане на храсти и млада гора. Срок: до 06.09.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІ-21: Движението по път ІІ-21 Русе – Силистра в участъка разклон с. Айдемир – с. Калипетрово от км 104+000 до км 105+000 се осъществява двупосочно в една лента поради ремонт на пътно съоръжение. Движението в района се регулира от сигналисти и пътни знаци. Срок до 11.09.2018 г. \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание, поради монтаж на СПО. Срок до 09.09.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 07.09.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 07.09.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86., а за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 07.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 10.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.04", "title": "Актуална пътна обстановка"}
{"url": "http://www.focus-news.net/news/2018/09/04/2563023/gd-granichna-politsiya-intenziven-na-izhod-za-tovarni-avtomobili-e-trafikat-na-gkpp-dunav-most-vidin-i-gkpp-dunav-most-ruse.html", "text": "На българо-румънската граница на ГКПП „Дунав мост-Видин“ и ГКПП „Дунав мост-Русе“ трафикът е интензивен на изход от товарни автомобили. Това съобщиха от пресцентъра на  ГД „Гранична полиция“ . На българо-турската граница на ГКПП „Капитан Андреево“ трафикът е интензивен на изход от товарни автомобили. На границата със Сърбия, Македония и Гърция трафикът е нормален на всички гранични контролно-пропускателни пунктове.", "date": "2018.09.04", "title": "ГД „Гранична полиция“: Интензивен на изход за товарни автомобили е трафикът на ГКПП „Дунав мост-Видин“ и ГКПП „Дунав мост-Русе“"}
{"url": "http://www.focus-news.net/news/2018/09/04/2563013/rossiyskaya-gazeta-rusiya-nyama-da-izliza-ot-minskiya-protses.html", "text": "Прессекретарят на Кремъл Дмитрий Песков заяви, че сред терористичните актове, подобни на убийството на лидера на самопровъзгласилата се Донецка народна република Александър Захарченко, ще е сложно поддържането на контакт с Киев. Но според него това не означава, че Русия излиза от Минския процес, пише   Российская Газета. \r\nОтговаряйки на въпрос доколко убийството на Захарченко ще промени отношенията в „нормандската четворка“ и какво произлиза от факта, че неговият подпис стои под Минските споразумения, Песков поясни, че „той не е в личен план, а като на представител на Донбас“. \r\n„Президентът Путин прави всичко, за да придвижи от мъртвата точка Минският процес. Но подобни терористични актове по никакъв начин не способстват провеждането му“, допълни той. \r\nНа въпрос дали Русия ще излезе от „нормандския формат“ Песков поясни, че „преговорите се водят за постигането на резултат, а воденето на преговорите заради самия процес не е най-разумното действие“. \r\n„Русия е и остава страна, привързана към Минския процес, но продължава да твърди, че именно Киев спира прилагането на договореностите“, напомни прессекретарят на Кремъл. \r\n„След случилия се терористичен акт ще бъде сложно да се договори каквото и да е с Украйна. Но това не значи, че излизаме от Минския процес“, заключи той.  Виктор Турмаков", "date": "2018.09.04", "title": "Российская Газета: Русия няма да излиза от Минския процес"}
{"url": "http://www.focus-news.net/news/2018/09/04/2563024/predstoyashti-sabitiya-v-stranata-za-4-septemvri-agentsiya-fokus.html", "text": "*** \r\nОт 11.00 часа на „Дондуков” 2 президентът Румен Радев ще награди посланика на Република Австрия у нас Роланд Хаузер с орден „Стара планина“ първа степен. \r\n*** \r\nОт 10.00 часа Министерският съвет ще проведе редовното си седмично заседание.  \r\n*** \r\nРъководството на АБВ ще проведе работна среща с премиера Бойко Борисов, на която ще бъде обсъдено развитието на взаимоотношенията между България и Македония. \r\n*** \r\nОт 13.00 часа ще се проведе извънредно задание на Народното събрание.   \r\n*** \r\nОт 11.00 часа  в зала „Запад“ на Народното събрание комисията по регионална политика, благоустройство и местно самоуправление ще проведе заседание.  \r\n*** \r\nОт 11.00 часа на ул. „Леге” 2-4, Изпълнителна агенция за насърчаване на малките и средните предприятия (ИАНМСП) ще представи информация за успешното представяне на българските малки и средни предприятия на специализирани международни панаири, изложения, конференции, контактни борси, форуми и събития в страната и в чужбина. \r\n*** \r\nОт 14.00 часа в БТА Институтът за пътна безопасност ще представи резултати от предварителен доклад-анализ относно тежката катастрофа край Своге, на която загинаха 17 души. \r\n*** \r\nОт 15.00 часа в One Gallery Monev ще бъде представен проекта „ЛЕНИВА ПРОХОДИМОСТ“. \r\n*** \r\nОт 18.00 часа в зала „Временни изложби“ на Регионалния исторически музей ще бъде открита изложбата „Птиците в изкуството и цар Фердинанд I\". \r\n*** \r\nОт 18.00 часа в Национална галерия/Софийски арсенал – Музей за съвременно изкуство ще бъде открита изложбата „Кутия с негативи“. \r\n*** \r\nОт 18.00 часа в Галерия „Райко Алексиев” ще се проведе Фестивалът на съвременната българска керамика. \r\n*** \r\nВ 18.30 часа в Гьоте-институт ще бъде открита изложбата „Материя над материята“.  \r\n*** \r\nОт 18.00 часа в Галерия „Райко Алексиев” ще бъде открит фестивал на съвременната българска керамика.  \r\n*** \r\nОт 18.00 часа в кампус „Скаптопара“ Американският университет в България (АУБ) тържествено открива академичната си година. Студентите ще бъдат приветствани от президента на АУБ д-р Стивън Съливан и специалния посланик на учебното заведение Росен Плевнелиев.  \r\n*** \r\nОт 10.30 часа пред паметната плоча в двора на Районно управление – Бобов дол ще бъде отбелязана 19-годишнината от аварията в Централни взривни складове на мини „Бобов дол“, при която загинаха 6-ма служители на МВР при изпълнение на служебните си задължения.   \r\n*** \r\nОт 10.30 часа в хотел „Роял парк“ в к. к. Елените, директорът на сдружение „Маринела\" Ангелина Ангелова и председателят на Националното сдружение на сираците в България Слави Михайлов ще се срещнат и запознаят лично с децата от Центровете за настаняване от семеен тип в град Лом, на които им е осигурена почивка на море. \r\n*** \r\nОт 14.00 часа в конферентен център 2 ще се проведе заключителната конференция по международен проект ISTRA “Познаването на международните стандарти в подкрепа на професионалното образование и обучение и в отговор на изискванията на пазара”. \r\nОт 16.00 часа в зала 011 на Бургаския свободен университет ще се даде старт на обновената компютърна лаборатория с демонстрация на лицензирана среда за програмиране MatLab.  \r\n*** \r\nОт 11.00 часа в хотел „ Аква”, ул. „Девня“ № 12-А, КТ„Подкрепа“ организира Регионално събитие - мероприятие в рамките на кампания на Европейската агенция по безопасност и здраве при работа „Здравословните работни места управляват опасните вещества” .  \r\n***    \r\nОт 10.30 часа в читалището в село Балван ще се проведе открит урок на тема \"Миграция и трафик на хора\"с деца от центровете за работа с деца и младежи в населените места.  \r\n*** \r\nОт 10.00 часа в офиса на Гражданско обединение \"Единни за промяна\" ще се проведе пресконференция във връзка с това защо се бавят търговете за възлагане на строителство на отсечката Видин-Монтана, част от цялостното ново трасе между Видин и Ботевград.  \r\n*** \r\nОт 14.00 часа ще се проведе редовния  месечен  брифинг  на директора на ОД МВР Враца старши комисар Янко Янколов. \r\n*** \r\nОт 14.00 часа в Заседателната зала на Община Враца ще се извърши отваряне на оферти в процедура чрез публично състезание за възлагане на обществена поръчка с предмет: „Поставяне на осветление на стадион „Христо Ботев”, гр. Враца (изграждане на осветителна система) – инженеринг (проектиране, авторски надзор и строителство)“.  \r\n*** \r\nОт 11.00 часа в залата на Възрожденското училище ще бъдат представени резултатите от провелия се тест за отпускане на общински стипендии.  \r\n*** \r\nОт 14.00 часа пред катедрания храм \"Свето Успение Богородично\" ще бъде тържествено посрещнато чудотворното копие на Светогорската Богородична икона „Скоропуслушница”.   \r\n*** \r\nВ 09.00 часа на лекоатлетически стадион „Пловдив“ ще се проведе Шести турнир за мъже по пожароприложен спорт. \r\n*** \r\nВ 10.00 часа екипи на ОП \"Чистота\" по традиция ще измият с шампоан паметника на Съединението и целия площад в навечерието на националното честване на 6 септември. \r\n*** \r\nВ 10.30 часа в заседателната зала на Община Пловдив ще се състои пресконференция и официално представяне на мъжкия баскетболен отбор на Академик Бултекс 99. \r\n*** \r\nВ 11.00 часа, в пресклуба на БТА, ще се състои пресконференция по повод откриването на първия в България IT хъб по информатика и електронно лидерство.  \r\n*** \r\nОт 11.30 часа в Дом на културата „Борис Христов“ ще се състои пресконференция във връзка с традиционна кураторска изложба „15X5\" 2018 г. Изложбата ще бъде открита през същия ден в 18.30 часа.  \r\n*** \r\nВ Художествена галерия „Веселин Стайков“ ще бъде открита четвъртата самостоятена изложба живопис на Елена Арнаудова.  \r\n***   \r\nОт 11.00 часа в конферентната зала на Туристико- археологическия комплекс „Коваческо кале“ ще бъде дадена пресконференция относно приключването на археологическия сезон. \r\n*** \r\nОт 10.30 часа на брифинг в ОДМВР-Разград ще бъде дадена информация за криминогенната и пътната обстановка през месец август. \r\n*** \r\nОт 15.00 часа в Зала 1 на Областна администрация Русе ще бъде дадена извънредна пресконференция във връзка с актуалната епизоотична обстановка, породена от заболяването африканска чума по свинете. \r\n***   \r\nОт 9.00 часа в ППМГ \"Добри Чинтулов\" ще се състои пресконференция, посветена на предстоящия юбилей на гимназията - 140 години.  \r\n***    \r\nОт 13.00 часа в малката заседателна зала на администрацията областният управител на Сливен Чавдар Божурски свиква извънредно заседание на Областната епизоотична комисия по повод създалата се неблагоприятна обстановка, свързана със заболяването африканска чума по свинете.  \r\n*** \r\nОт 10.30 часа в Античен форумен комплекс „Августа Траяна“  ще бъдат отбелязани 20 години от създаването на Втора тунджанска механизирана бригада. По случай празника на бригадата ще се състои тържествено строяване, молебен за здраве и награждаване на военнослужещи. \r\n*** \r\nОт 11.15 часа в Драматичния театър ще се проведе празничен концерт на ансамбъла на Българската армия.  \r\n*** \r\nОт 12.00 часа в  зала „Марица“, ет.1 на Областна администрация Хасково ще се проведе пресконференция по проект „Читалище на Фокус“. \r\n*** \r\nВ Ямбол ще бъдат открити три обновени детски заведения. В 10.00 часа е началото на церемонията в Детска ясла „Мечо Пух“, от 11.00 ч. в Детска градина „Свобода“, а в 12.00 часа е началният час на събитието в Детска ясла „Слънчево детство“ към Детска градина „Пламъче“.", "date": "2018.09.04", "title": "Предстоящи събития в страната за 4 септември (Агенция „Фокус“)"}
{"url": "http://www.focus-news.net/news/2018/09/04/2563016/the-hill-mayk-pompeo-obvini-rusiya-che-zashtitava-siriyskiya-shturm-na-idlib.html", "text": "Държавният секретар на САЩ Майк Помпео заяви, че руският външен министър „защитава руско-сирийския щурм“ на провинция Идлиб – последната контролирана от антиправителствените сили в Сирия и допълни, че народът на страната „страда от агресия“, предава   The Hill. \r\n„Лавров защитава руско-сирийския щурм срещу Идлиб. Руснаците и Асад се съгласиха да не допускат това. САЩ смята, че това е ескалация на и без това опасния конфликт“, заяви Помпео. \r\n„Трите милиона сирийци, които вече са изгонени от домовете си и се намират сега в Идлиб, ще страдат от тази агресия. Това не е хубаво – светът гледа“, допълни държавният секретар. \r\nСпоред американските медии САЩ вече са съставили списък с обекти в Сирия, които могат да станат цел на въздушни удари, ако правителствените сили на страната решат да извършат нападение с химическо оръжие.  Виктор Турмаков", "date": "2018.09.04", "title": "The Hill: Майк Помпео обвини Русия, че „защитава сирийския щурм“ на Идлиб"}
{"url": "http://www.focus-news.net/news/2018/09/04/2563015/pig-progress-virusat-na-afrikanskata-chuma-po-svinete-dostigna-i-do-balgariya.html", "text": "В България за първи път е потвърден случай на африканска чума по свинете. Българските власти са докладвали заболяването у седем прасета близо до румънската граница в североизточното село Тутраканци, предава специализираният портал за свиневъдство   Pig Progress. \r\nКато предпазна мярка всички 23 прасета в селото са умъртвени, а около него е наложена карантинна зона с радиус от три километра. Всички прасета в тази зона трябва да бъдат избити при заповед на Агенцията за безопасносн на храните. \r\nВластите също така са забранили продажбата и транспорта на прасета в региона. Повече от 4800 случая на африканска чума по свинете са докладвани в Европа от началото на годината.  Виктор Турмаков", "date": "2018.09.04", "title": "Pig Progress: Вирусът на африканската чума по свинете достигна и до България"}
{"url": "http://www.focus-news.net/news/2018/09/04/2563025/predstoyashti-mezhdunarodni-sabitiya-za-4-septemvri-agentsiya-fokus.html", "text": "Министърът на външните работи на Гърция ще се срещне в Измир с турския си колега Мевлют Чавушоглу. \r\n***  Парламентът на Косово ще заседава извънредно за предложението за корекция на границите със Сърбия. \r\n***  Ще се състои официално представяне на новото популистко движение „Стани!“ на Сара Вагенкнехт.  \r\n***  Канцлерът на ФРГ Ангела Меркел ще се срещне с председателя на Европейската комисия Жан-Клод Юнкер.  \r\n***  Регионалният лидер на Каталуния Куим Тора ще представи стратегията за управление почти една година след провала с едностранното обявяването на независимостта. \r\n***  Ники Хейли ще даде бригинг за предстоящото председателство на САЩ в Съвета за сигурност на ООН. \r\n***  Френският външен министър Жан Ил Ле Дриан пристига на посещение в ОАЕ.  \r\n***  Парламентът на Ирак се събира на първо заседание след изборите за новия състав. \r\n***", "date": "2018.09.04", "title": "Предстоящи международни събития за 4 септември (Агенция „Фокус“)"}
{"url": "http://www.focus-news.net/news/2018/09/04/2563026/nimh-na-mesta-shte-ima-kratkotrayni-valezhi-pridruzheni-s-gramotevitsi-ima-usloviya-i-za-gradushki.html", "text": "Атмосферното налягане ще се понижава и ще е по-ниско от средното за месеца. Днес преди обяд ще преобладава слънчево време. Около и след обяд над Западна и Централна България ще се развива купеста и купесто-дъждовна облачност. Ще има краткотрайни валежи придружени с гръмотевици, има условия и за градушки. Ще духа слаб предимно северен вятър. Максимални температури между 27° и 32°, в София - около 26°. Това съобщи за  Агенция „Фокус“  дежурният синоптик от НИМХ Мартин Славчев. \r\nПо Черноморието ще е предимно слънчево с временни увеличения на облачността. Ще духа слаб до умерен предимно източен вятър. Максималните температури ще са между 28° и 30°. Температурата на морската вода е 26-27°. Вълнението на морето ще бъде 1-2 бала. \r\nВ планините около и след обяд ще се развива купеста и купесто-дъждовна облачност. Ще има краткотрайни валежи от дъжд с гръмотевици. Ще духа до умерен вятър от запад-северозапад. Максималната температура на височина 1200 метра ще е около 21°, на 2000 метра – около 14°.", "date": "2018.09.04", "title": "НИМХ: На места ще има краткотрайни валежи придружени с гръмотевици, има условия и за градушки"}
{"url": "http://www.focus-news.net/news/2018/09/04/2563028/prezidentat-rumen-radev-shte-udostoi-poslanika-na-avstriya-u-nas-roland-hauzer-s-orden-stara-planina-parva-stepen.html", "text": "От 11.00 часа на „Дондуков” 2 президентът Румен Радев ще награди посланика на Република Австрия у нас Роланд Хаузер с орден „Стара планина“ първа степен. това съобщиха от  прессекретариата на държавния глава . Високото държавно отличие се връчва за изключително големите заслуги на дипломата за укрепването и развитието на двустранните отношения между България и Австрия.", "date": "2018.09.04", "title": "Президентът Румен Радев ще удостои посланика на Австрия у нас Роланд Хаузер с орден „Стара планина“ първа степен"}
{"url": "http://www.focus-news.net/news/2018/09/04/2563030/pravitelstvoto-shte-prieme-plan-za-izpalnenie-na-natsionalnata-strategiya-za-razvitie-na-nauchnite-izsledvaniya.html", "text": "Проект на решение за приемане на оперативен план за изпълнение на първия етап на Националната стратегия за развитите на научните изследвания в Република България през 2017-2030 г. предвижда програмата за работата на Министерския съвет на седмичното правителствено заседание. В дневния ред на министрите е включено и разглеждането на отчет за дейността на фонд „Сигурност на електроенергийната система“ за 2017 г. Правителството ще обсъди и проекти на двустранни спогодби между България, Беларус и Грузия за регулиране на трудовата миграция. Очаква се да бъде утвърдено и споразумението с Швейцария за полицейско сътрудничество в борбата с престъпността.", "date": "2018.09.04", "title": "Правителството ще приеме план за изпълнение на Националната стратегия за развитие на научните изследвания"}
{"url": "http://www.focus-news.net/news/2018/09/04/2563032/denyat-4-septemvri-v-balgarskata-istoriya.html", "text": "На тази дата през 1969 г. завършва първият етап от строителството на най-голямата топлоцентрала в България ТЕЦ \"Марица-изток 2”.  \r\nПрез 1954 г. е произведен  първият български пеницилин, а на 5 септември е открит официално Заводът за антибиотици в Разград. От 4 до 6 септември, по време на Първата световна война, Трета Българска армия на ген. Стефан Тошев овладява Тутраканската крепост. По време на Първата световна война (1914-1918 г.) войските на ген. Тодор Кантарджиев освобождават гр. Добрич.  \r\n2012 г. \r\nСъс Златен век (отличие) е отличена Асмик Погосян, министър на културата на Армения. \r\n2007 г. \r\nПрезидентът на Република България връчва орден „Стара планина“ първа степен на Бенита Фереро-Валднер за „за изключително големите ѝ заслуги за разрешаване на казуса с българските медици във Великата социалистическа народна Либийска арабска Джамахирия и за завръщането им в Република България.“. \r\n2001 г.  \r\nЗапочва двудневното посещение на украинския президент Леонид Кучма в България. \r\n1992 г. \r\nТодор Живков е осъден от Върховния съд на България на 7 г. затвор и парична глоба от 7 млн. лева. \r\n1969 г. \r\nЗавършва първият етап от строителството на най-голямата топлоцентрала в България ТЕЦ \"Марица-изток 2”. \r\n1954 г. \r\nПроизведен е първият български пеницилин, а на 5 септември е открит официално Заводът за антибиотици в Разград. \r\n1948 г. \r\nВеликото народно събрание приема Закон за висшето образование, според който висшите учебни заведения са обявени за държавни . \r\n1944 г. \r\nПо време на Втората световна война (1939-1945 г.) подразделения от 1-ва германска планинска дивизия обкръжават и пленяват в Нишка баня (Югославия) щаба на 1-ви български корпус заедно с неговия командир генерал-лейтенант Асен Николов. Немските войски пленяват и щабовете на три дивизии, и започват военни действия срещу 63-ти и 66-и полк. \r\n1916 г. \r\nОт 4 до 6 септември, по време на Първата световна война, Трета Българска армия на ген. Стефан Тошев овладява Тутраканската крепост. \r\nПо време на Първата световна война (1914-1918 г.) войските на ген. Тодор Кантарджиев освобождават гр. Добрич. \r\n1915 г. \r\nПо време на среща с цар Фердинанд I лидерите на опозицията Иван Евст. Гешов, Александър Малинов, Стоян Данев, Найчо Цанов и Александър Стамболийски се обявяват против евентуален съюз на България с Централните сили (Тройния съюз). \r\n1911 г. \r\nПроизвеждат се избори за 15-о ОНС, спечелени от управляващите Народна партия и Прогресивнолиберална партия (191 от 213 места). \r\n1867 г. \r\nИларион Макариополски, Панарет Пловдивски и Партений Полянски изпращат прошение за възстановяване на Търновската и Охридската църковна област. \r\n1751 г. \r\nПартений Павлович е избран за епископ в Сремски Карловци (днес в Сърбия). На тази дата са родени: \r\n1943 г. \r\nРоден е Боян Иванов - български естраден изпълнител. \r\n1942 г. \r\nРоден е Бисер Киров - български попизпълнител, китарист, композитор. \r\n1928 г. \r\nРоден е Йордан Друмников - български детски писател. Работи като редактор във в. \"Септемврийче\" и \"Другарче\". Някои негови творби са преведени на над 9 езика. На тази дата умират: \r\n2001 г. \r\nУмира журналистът Стефан Продев (1927 - 2001). Дългогодишен главен редактор на в. \"Дума\", преди това - на в. \"Работническо дело\", \"Лик\", \"Паралели\" и др. Председател на Съюза на българските журналисти (1990 - 2000). Бил е сред дисидентските среди на БКП. \r\n1912 г. \r\nУмира Стамат Икономов - деец на македоно-одринското революционно движение.Икономов участва в Сръбско-българската война (1885 г.). На конгреса на Петрова нива е избран за член на главното ръководно боево тяло. Преди Илинденско-Преображенското въстание (1903 г.) изработва писмени инструкции за начина на водене на бойните действия. Води чета от 100 души, с която се сражава в Бунархисарско. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.04", "title": "Денят 4 септември в българската история"}
{"url": "http://www.focus-news.net/news/2018/09/04/2563033/balgariya-komentari-v-svetovnite-medii-agentsiya-fokus.html", "text": "В България за първи път е потвърден случай на африканска чума по свинете. Българските власти са докладвали заболяването у седем прасета близо до румънската граница в североизточното село Тутраканци, предава специализираният портал за свиневъдство   Pig Progress. \r\nКато предпазна мярка всички 23 прасета в селото са умъртвени, а около него е наложена карантинна зона с радиус от три километра. Всички прасета в тази зона трябва да бъдат избити при заповед на Агенцията за безопасносн на храните. \r\nВластите също така са забранили продажбата и транспорта на прасета в региона. Повече от 4800 случая на африканска чума по свинете са докладвани в Европа от началото на годината. \r\n*** \r\nБългарският министър-председател Бойко Борисов заяви, че част от изплащането на кредитите на международните финансови институции, които те могат да отделят за свързаността на Балканския полуостров, може да се постигне чрез въвеждането на система на такси за използването на пътищата в региона, предава   Independent Balkan News Agency. \r\n„С риск, но и с много твърдост, ние сме постигнали значителни резултати в процеса на европейската интеграция на Балканите. Мисля, че до края на годината Черна Гора ще получи реален шанс“, заяви Борисов по време на посещението си в Подгорица, добавяйки, че страната трябва да свърши допълнителна работа, за да затвори още две глави от процеса на присъединяване. \r\nПремиерът допълни, че общо предприятие за пренос на електроенергия ще се установи между двете страни. „Мисля, че това ще бъде успешен проект. Надявам се в близките месеци да проведем икономически форум, да подготвим подобна структура“, допълни той. \r\nПо отношение на миграцията българският министър-председател заяви, че всяка държава по външната граница на ЕС трябва да положи усилия за справянето с мигрантската вълна. „България успя да го направи. Показахме, че се справяме“, допълни той. \r\n***  Според вицепремиера и министър на външните работи на България Екатерина Захариева договорът за приятелство с Македония е допринесъл за увеличаването на туристическия поток и търговията между двете страни. Съответното изявление тя направи в рамките на Дубровнишкия форум, който бе проведен през почивните дни, отбелязва скопското електронно издание  НОВА . \r\nЗахариева подчерта, че за последните 20 г. Балканите са претърпели сериозни промени. В тази връзка тя коментира и договорът за добросъседство и приятелство между България и Македония. „Само пет месеца след неговото подписване обемът на търговията се увеличи с 12%, а обменът на туристи – с 10%“, подчерта Захариева. \r\nМакедонският министър на отбраната Радмила Шекеринска изрази съгласие с българския вицепремиер. „Мнозина ни критикуваха преди подписването на договора с България, но сега гражданите на двете страни виждат, че той е гаранция за стабилност. Няма замразени конфликти, само замразени решения“, коментира Шекеринска. \r\nБългарският министър пожела на Македония успех на референдума за името, който ще се проведе в края на месец септември. \r\n***", "date": "2018.09.04", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/09/04/2563029/ria-novosti-moryatsite-v-gartsiya-iskashti-povishenie-na-zaplatite-shte-prodalzhat-stachnite-si-deystviya-s-edno-denonoshtie.html", "text": "Всегръцката морска федерацияреши да продължи с едно денонощие стачката си, искайки увеличения на заплатите си и заплаши, че ще разшири протестните действия, предава  РИА Новости. \r\nВ заявлението на федерацията пише, че работодателите са отказали да променят своята позиция, а правителството не обръща внимание на протестите. \r\nФериботните връзки с островите са прекратени от 6 часа сутринта (местно време – съвпада с българското) до 6 часа сутринта в сряда. \r\nРешението за стачка е взето след неуспешните колективни преговори между Всегръцката  морска федерация и Асоциацията на операторите на пътническите съдове.  \r\nВсички опити на властите да отменят стачката в периода на туристическия сезон се оказаха безплодни.   Виктор Турмаков", "date": "2018.09.04", "title": "РИА Новости: Моряците в Гърция, искащи повишение на заплатите, ще продължат стачните си действия с едно денонощие"}
{"url": "http://www.focus-news.net/news/2018/09/04/2563031/regionalnata-parlamentarna-komisiya-shte-razgleda-na-vtoro-chetene-promenite-v-zakona-za-patishtata-za-tol-sistemata.html", "text": "Регионалната парламентарна комисия ще разгледа на второ четене промените в Закона за пътищата за тол системата. Това предвижда програмата за работа на комисията. Заседанието ще се проведе в 11.00 часа в зала „Запад“ на Народното събрание. Промените в Закона за пътищата са единствена точка в дневния ред на комисията. Те са внесени от ПГ на ГЕРБ и са свързани с изграждането и функциониране на смесената електронна система за събиране на таксите за ползване на платената пътна мрежа.", "date": "2018.09.04", "title": "Регионалната парламентарна комисия ще разгледа на второ четене промените в Закона за пътищата за тол системата"}
{"url": "http://www.focus-news.net/news/2018/09/04/2563035/rakovodstvoto-na-abv-shte-provede-rabotna-sreshta-s-premiera-boyko-borisov-na-koyato-shte-bade-obsadeno-razvitieto-na-vzaimootnosheniyata-mezhdu-balgariya-i-makedoniya.html", "text": "По инициатива на ПП АБВ в сградата на Министерския съвет ще се проведе работна среща на представители на ръководството на партията с министър-председателя Бойко Борисов и неговия екип. Това съобщиха от пресцентъра на  ПП АБВ . По време на нея ще бъдат обсъдени взаимоотношенията между България и Македония. Ръководството на ПП АБВ ще представи на премиера своята оценка за тяхното развитие и предложения за действия от страна на българските институции за защита на националните интереси на страната ни.", "date": "2018.09.04", "title": "Ръководството на АБВ ще проведе работна среща с премиера Бойко Борисов, на която ще бъде обсъдено развитието на взаимоотношенията между България и Македония"}
{"url": "http://www.focus-news.net/news/2018/09/04/2563027/s-izvanredno-zasedanie-zapochva-petata-sesiya-na-44-tiya-parlament.html", "text": "С извънредно заседание започва петата сесия на 44-тия парламент. Това предвижда програмата за работа на Народното събрание. Предвидено е заседанието да започне от 13.00 ч. Съгласно Правилника за организацията и дейността на парламента сесията ще бъде открита с химна на Република България и този на Европейския съюз. По традиция за новата сесия парламентарно представените сили ще излязат с декларации, за да представят посланията и приоритетите си през новия политически сезон.  \r\nПо програма депутатите ще разгледат годишните доклади за 2017 г. на Българската академия на науките и на Комисията за регулиране на съобщенията. На вниманието на народните представители се поставят и промените в Закона за здравето. Те са внесени от ПГ на \"Обединени патриоти\" и ще бъдат разгледани  на първо четене. Със законопроекта се предлага засилване на контрола и двойно увеличаване на санкциите за нарушение на забраната за тютюнопушене.", "date": "2018.09.04", "title": "С извънредно заседание започва петата сесия на 44-тия парламент"}
{"url": "http://www.focus-news.net/news/2018/09/04/2563038/dobrich-remont-na-asfaltova-nastilka-se-izvarshva-po-napravlenieto-dobrich-silistra.html", "text": "Ремонт на асфалтова настилка се извършва по части от три пътни отсечки в областта - Добрич-Варна, Добрич-Силистра и по Околовръстния път на Добрич, предаде кореспондентът на  Радио „Фокус” – Варна . До края на септември продължава ремонтът на част от Околовръстния път на Добрич. Движението по част от път II-71 Добрич-Силистра се осъществява с повишено внимание поради ремонтни дейности на асфалтовата настилка в два участъка. По направленията в ремонт движението е регулирано с пътни знаци. Срокът за приключване на ремонта по пътя за Варна е 30 ноември, а на отсечката Добрич – Силистра  – 22 септември. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. В периода от днес до 9 септември по ЛОТ 3 ще се работи в кв. „Строител“,  по ул. „Самарско знаме“, ул. „Никола Петков“, ул. „Ясна поляна“ и „Русалка“ и в кв. „Изгрев“. По ЛОТ 2  до 7 септември ще се работи по ул. “А.Кръстев“, ул. “Хаджи Димитър“,ул. “Добричка епопея“ ,ул. “Панайот Хитов“, ул. “Хан Тервел“, ул. “Цар Самуил“,ул. “Георги Кирков“, ул. “Цар Самуил“, ул. “Илинден“, ул. “Иван Вазов“, ул. “Волга“. На сайта на Общината е публикувана актуална информация за графика на работа и кои улици обхваща. В Добрич времето е слънчево и ясно, тихо е, температурата е 15 градуса.  \r\nЖулиета НИКОЛОВА", "date": "2018.09.04", "title": "Добрич: Ремонт на асфалтова настилка се извършва по направлението Добрич - Силистра"}
{"url": "http://www.focus-news.net/news/2018/09/04/2563034/prodalzhava-frezovaneto-i-pochistvaneto-na-nastilkata-v-uchastaka-ot-pat-ii-16-svoge-sofiya-preasfaltiraneto-shte-bade-v-sryada.html", "text": "Продължава фрезоването и почистването на настилката в участъка от път II-16 Своге - София, преасфалтирането ще бъде в сряда. Това съобщиха от пресцентъра на  Агенция \"Пътна инфраструктура\"  (АПИ). Фрезоването на пътната настилка в участъка започна в понеделник следобед. Това е в отсечката от водостока, преди пътния инцидент до моста над река Лесковдолска (от км 54+220 до км 54+690).  \r\nДейностите се извършват без спиране на движението в една лента. Необходимо е шофьорите да карат внимателно и със съобразена скорост предвид извършващите се строителни работи. \r\nСлед като приключи фрезоването - в сряда (5 септември), ще започне преасфалтирането и движението по път II-16 Своге - София ще бъде спряно. Обходните маршрути за леките автомобили са път II-81 София - Монтана и след това път III-164 Своге - Искрец - Бучин Проход. \r\nТежкотоварните камиони и автобусите, идващи от Видин по път Е-79 и пътуващи към Своге, за да не влизат в Искърското дефиле ще бъдат отклонявани при Ребърково в посока Ботевград. Леките автомобили и локалният трафик, пътуващ от София към Своге, ще могат да преминават по път II-16 в двете посоки до отклонението за село Редина.", "date": "2018.09.04", "title": "Продължава фрезоването и почистването на настилката в участъка от път II-16 Своге - София, преасфалтирането ще бъде в сряда"}
{"url": "http://www.focus-news.net/news/2018/09/04/2563036/premierat-boyko-borisov-zaminava-na-poseshtenie-v-izrael.html", "text": "Премиерът Бойко Борисов заминава на двудневното работно посещение в Израел. Той ще участва в годишната конференция на Международния институт по контратероризъм. Това е второто му посещение в страната за тази година. От 12 до 14 юни премиерът отново посети страната и се срещна с колегата си Бенямин Нетаняху и с президента Реувен Ривлин. Бойко Борисов проведе среща и с българската общност в Тел Авив. Той се поклони на Божи гроб и беше приет от патриарха на Йерусалим Теофилос Трети.   \r\nУтре Бойко Борисов ще се срещне с премиера на Израел Бенямин Нетаняху. След последната им среща на 13 юни израелският премиер заяви, че страната му никога няма да забрави как българите са легнали върху жп релсите, за да спасят евреите си. Бойко Борисов изтъкна важността на Израел за сигурността и стабилността в Близкия Изток.  \r\nНа тържествена церемония в парк „Чарлз Клор“ в Тел Авив ще бъде открит паметник- символ на повдига на българите за спасяването на евреите през Втората световна война. Идеята за поставяне на паметник се зароди през 2013 година, по повод отбелязването на 70-годишнината от спасяването на българските евреи от Холокоста. Тогава правителството отпусна 150 хил. лева, за да се отбележи годишнината и да се направят два еднакви паметника- за София и за Тел Авив. 5 години след отливането на монумента стана ясно, че той се е повредил заради неправилно съхранение. На 14 март кабинетът отпусна 36 хил. лева за промяна на дизайна му и нова отливка на паметника.  \r\nВ края на май Бойко Борисов откри паметна плоча на Димитър Пешев в Киев. Площадът, на който беше поставена плочата, носи името на Пешев по инициатива на българското посолство. Димитър Пешев остава в историята заради ключовата си роля за спасяването на евреите от Холокоста. В края на юни в родния му Кюстендил бяха отбелязани 124 години от рождението му.  \r\nПремиерът посещава Израел за втори път в годината, в която отбелязваме 75-ата годишнина от спасяването на българските евреи. През 2010 година Борисов отново посети Израел, като това беше първата визита на ниво министър-председател от 18 години. Премиерът беше на посещение в страната и през 2016 година.  \r\nБиляна ИВАНОВА", "date": "2018.09.04", "title": "Премиерът Бойко Борисов заминава на посещение в Израел"}
{"url": "http://www.focus-news.net/news/2018/09/04/2563037/reuters-pochinal-e-sazdatelyat-na-afganistanskata-teroristichna-grupirovka-mrezhata-hakani.html", "text": "Талибаните съобщават Джалалудин Хакани, създателят на терористичната групировка Мрежа „Хакани“ – една от най-мощните и страховити групировки в Афганистан, е починал след дълго заболяване, предава   Reuters. \r\nХакани, който открива мрежата през 70-те години на ХХ век, предаде управлението ѝ преди няколко години на сина си Сираджудин, който сега е заместник-водач на талибаните в Афганистан.  \r\nХакани става известен като партизански командир срещу съветските сили по време на кампанията им в Афганистан, а по-късно се съюзява с талибаните, след като те са свалени от американските сили през 2001 г. \r\nНеговата група е известна със своите добре организирани атаки и срещу афганистанските правителствени и американските сили в страната.  \r\n„Джалалудин  Хакани  ни напусна физически, но идеологията и методологията му ще продължат да съществуват“, съобщават талибаните в свое заявление, предадено през свързани с тях местни медии.   Виктор Турмаков", "date": "2018.09.04", "title": "Reuters: Починал е създателят на афганистанската терористична групировка Мрежата „Хакани“"}
{"url": "http://www.focus-news.net/news/2018/09/04/2563039/sport-novak-dzhokovich-se-klasira-na-chetvartfinala-na-us-open.html", "text": "Сърбинът Новак Джокович се класира на четвъртфинала на Откритото първенство на САЩ, побеждавайки португалеца Жоау Соуза с  6:3, 6:4, 6:3 в двубой, продължил два часа. \r\nЗа да се класира на полуфинал Джокович ще трябва да се пребори с победителя от мача между Джон Милман от Австралия и швейцареца Роджър Федерер.  Виктор Турмаков", "date": "2018.09.04", "title": "Спорт: Новак Джокович се класира на четвъртфинала на US Open"}
{"url": "http://www.focus-news.net/news/2018/09/04/2563040/sofiya-vavezhda-se-vremenna-organizatsiya-na-dvizhenieto-vav-vrazka-s-darzhavnoto-poseshtenie-na-prezidenta-na-republika-indiya.html", "text": "Въвежда се временна организация на движението във връзка с държавното посещение на Президента на Република Индия. Това съобщиха от пресцентъра на  Столична община .  \r\nЗабранява се престоят и паркирането на пътни превозни средства, с изключение на автомобилите на делегацията, както следва:  \r\n-  От 08.00 часа до отпътуване на делегацията на 06.09.2018 г.:  \r\n- на паркинга на „София Хотел Балкан”;  \r\n- на ул. „Съборна” между пл. „Св. Неделя” и ул. „Леге”.  \r\n- От 08.00 часа до приключване на мероприятието на 05.09.2018 г. на северозападната дъга на пл. „Св. Александър Невски” между ул. „11-ти август” и ул. „Оборище”.  \r\n- От 12.00 часа до приключване на мероприятието на 05.09.2018 г. на ул. „Св. Климент Охридски” между входа за Софийски университет и ул. „Шипка”.  \r\nОт 09.00 до 10.30 часа на 05.09.2018 г. се забранява влизането на пътни превозни средства по ул. „Оборище” между ул. „Г.С.Раковски” и ул. „11-ти август”, само при необходимост и по преценка на отдел „Пътна полиция” при СДВР.", "date": "2018.09.04", "title": "София: Въвежда се временна организация на движението във връзка с държавното посещение на Президента на Република Индия"}
{"url": "http://www.focus-news.net/news/2018/09/04/2563043/sofiya-vavezhda-se-organizatsiya-na-dvizhenieto-za-remont-na-ul-tsar-simeon-ot-ul-opalchenska-do-bul-hristo-botev.html", "text": "Въвежда се организация на движението за ремонт на ул. „Цар Симеон“ от ул. „Опълченска“ до бул. „Христо Ботев“, съобщиха от  пресцентъра на Столична община. \r\nЗабранява се влизането на пътни превозни средства, престоят и паркирането, както следва:  \r\n- От 00.00 часа на днес до 24.00 часа на 06 септември 2018 г. по ул. „Цар Симеон“ в участъка от ул. „Опълченска“ до бул. „Христо Ботев“, както и през кръстовища ул. „Цар Симеон“ - ул. „Странджа“ и ул. „Цар Симеон“ - ул. „Средна гора“;  \r\n- От 00.00 часа на 07 септември 2018 г. до 24.00 часа на 10 септември 2018 г. по ул. „Цар Симеон“ в участъка от ул. „Опълченска“ до бул. „Христо Ботев“, както и през кръстовища ул. „Цар Симеон“ - ул. „Софроний Врачански“, ул. „Цар Симеон“ - ул. „Антим I-ви“, ул. „Цар Симеон“ - ул. „Отец Паисий“, ул. „Цар Симеон“ - ул. „Странджа“ и ул. „Цар Симеон“ - ул. „Средна гора“.", "date": "2018.09.04", "title": "София: Въвежда се организация на движението за ремонт на ул. „Цар Симеон“ от ул. „Опълченска“ до бул. „Христо Ботев“"}
{"url": "http://www.focus-news.net/news/2018/09/04/2563041/denyat-4-septemvri-v-svetovnata-istoriya.html", "text": "През 476 г. вождът на германското племето херули Одоакър сваля от власт последния император на Западната Римска империя Ромул Августул. \r\nНа този дата във Франция е сложен край на Втората империя и Наполеон III е свален от власт.  \r\nНа тази дата през 2015 г. руският президент Владимир Путин заявява, че е рано да се говори за военни действия на Русия срещу „Ислямска държава“.  \r\n2016 г. \r\nМайка Тереза е канонизирана от папа Франциск на церемония във Ватикана. \r\n2016 г. \r\nПровеждат се парламентарни избори в Хонг Конг. \r\n2015 г. \r\nРуският президент Владимир Путин заявява, че е рано да се говори за военни действия на Русия срещу „Ислямска държава“. \r\n2014 г. \r\nВ Уелс започва двудневно съвещание на 28-те страни членки на НАТО представени от държавните си глави. Тема на обсъжданията са Ирак и Украйна. \r\n2011 г. \r\nАЕЦ Бушер в Иран е подвключена към националната енергомрежа. Строителството на първата АЕЦ в Иран и в целия Близък изток започна през 1975 г. и продължи след дългогодишна консервация през 1995 г. като приключи през август 2010 г. \r\n1999 г. \r\nВ дагестанския град Буйнакск е взривен многоетажен жилищен блок. В резултат на терористичния акт загиват 62 души, а повече от 100 са ранени. \r\n1972 г. \r\nНа Олимпийските игри в Мюнхен американският плувец Марк Шпиц печели седем златни медала. \r\n1970 г. \r\nСалвадор Алиенде е избран за президент на Чили. На 11 септември 1973 г. в страната е извършен военен преврат и Алиенде е убит. \r\n1962 г. \r\nЧетиримата от групата \"Бийтълс\" започват работа над първия си сингъл. \r\n1958 г. \r\nВъв Франция е приета новата Конституция на страната, която поставя началото на Петата република. \r\n1947 г. \r\nВ Авиньон е открит първият театрален фестивал, организиран от Жан Вилар. \r\n1940 г. \r\nВ Румъния властта преминава в ръцете на профашистката диктатура на Йон Антонеску. \r\n1888 г. \r\nДжордж Истман патентова фотолентов фотоапарат и регистрира търговската марка “Кодак”. \r\n1886 г. \r\nЛегендарният вожд на апахите Джеронимо се предава заедно със своя отряд на американската армия. \r\n1870 г. \r\nВъв Франция е сложен край на Втората империя и Наполеон III е свален от власт. \r\n1791 г. \r\nЛуи XVI подписва първата конституция на Франция. \r\n476 г. \r\nВождът на германското племето херули Одоакър сваля от власт последния император на Западната Римска империя Ромул Августул. На тази дата са родени: \r\n1927 г. \r\nРоден е Джон Маккарти - американски учен. Маккарти създава езика за програмиране LISP. \r\n1920 г. \r\nРодена е американската репортерка Маги Хигинс (1920 - 1989). Първата жена, носител на наградата \"Пулицър\" за репортажите й от войната в Корея. \r\n1913 г. \r\nРоден е Станфорд Мур - биохимик, професор, носител на Нобелова награда за химия през 1972 г. \r\n1904 г. \r\nРоден е френският кинорежисьор Кристиан Жак (1904 - 1994). Филми: \"Фанфан Лалето\", \"Бабет отива на война\" и др. \r\n1768 г. \r\nРоден е френският писател Франсоа Рене дьо Шатобриан (1768 - 1848). Автор на \"Атала\", \"Мъченици\" и др. На тази дата умират: \r\n1989 г. \r\nУмира френският писател Жорж Сименон (1903 - 1989). Автор е на поредицата романи за инспектор Мегре. \r\n1963 г. \r\nУмира Робер Шуман - френски политик и общественик, родоначалник на процеса на западноевропейската интеграция. \r\n1907 г. \r\nУмира Едуард Хагеруп Григ - норвежки композитор, пианист, диригент и общественик. \r\n1207 г. \r\nУмира Бонифаций Монфератски - италиански владетел, участник и водач на Четвъртия кръстоносен поход. Загива пронизан от българска стрела близо до крепостта Мосинопол, а главата му е изпратена на цар Калоян. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.04", "title": "Денят 4 септември  в световната история"}
{"url": "http://www.focus-news.net/news/2018/09/04/2563042/yambol-tri-obnoveni-detski-gradini-shte-badat-ofitsialno-otkriti-v-grada.html", "text": "С официална церемония ще бъдат открити три обновени детски заведения в Ямбол. Това съобщиха от пресцентъра на  Общината . В 10.00 часа е началото на церемонията в Детска ясла „Мечо Пух“, от 11.00 ч. в Детска градина „Свобода“, а в 12.00 часа е началният час на събитието в Детска ясла „Слънчево детство“ към Детска градина „Пламъче“. Сградите и дворните пространства на трите детски заведения са изцяло реновирани по проект „Устойчиво и интегрирано развитие на образователната инфраструктура на община Ямбол“. Дейностите включваха полагане на топло и хидроизолация, ремонт на покривни конструкции, подмяна на електрическите, ВиК и котелни инсталации, нова дограма, обновяване, включително с ново оборудване на кухненските блокове и др. Дворните пространства също са модернизирани с нови съоръжения за игра, обособени в различни кътове, в зависимост от групата и възрастта на децата, положена е ударопоглъщаща настилка, изпълнени са и дейности по обновяване на парковата растителност. \r\nПроект „Устойчиво и интегрирано развитие на образователната инфраструктура на община Ямбол“ се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз чрез Европейски фонд за регионално развитие. Общата му стойност е 6 617 380.00 лв., което е 100 процента безвъзмездна финансова помощ от ЕФРР и националния бюджет, без съфинансиране от страна на община Ямбол. Проектът е част от инвестиционната програма на община Ямбол.", "date": "2018.09.04", "title": "Ямбол: Три обновени детски градини ще бъдат официално открити в града"}
{"url": "http://www.focus-news.net/news/2018/09/04/2563045/dobrich-vavezhda-se-organizatsiya-na-dvizhenieto-vav-vrazka-s-remontna-deynost-po-ul-glarus-v-kavarna.html", "text": "Въвежда се организация на движението във  връзка с ремонтна дейност по ул. „Гларус“ в Каварна. Това съобщиха от пресцентъра на  Община Каварна . Забранява се движението на пътни превозни средства от 09.00 часа до 17.00 часа по ул. „Гларус“, в участъка от Т-образното кръстовище с ул. „Простор“ до сливането й с ул. „Черноморска“. За осигуряване на безопасността на движението е определен обходен маршрут по ул. „Простор“, ул. „Нефтяник“ и ул. „България“.", "date": "2018.09.04", "title": "Добрич: Въвежда се организация на движението във  връзка с ремонтна дейност по ул. „Гларус“ в Каварна"}
{"url": "http://www.focus-news.net/news/2018/09/04/2563044/pregled-na-osnovnite-temi-s-starozagorskiya-pechat.html", "text": "„Музеят в Чирпан съживява Античността и Средновековието“, е акцент от днешния брой на вестник  „Старозагорски новини“ . Средновековен форум \"Наше минало\" ще се проведе на 6 септември, от 11:30 часа, в двора на Историческия музей - Чирпан. В програмата за четвърта поредна година са включени атрактивни възстановки, забавления, игри и демонстрации. Средновековният фестивал или панаир, както още го наричат, пресъздава периода X-XI век, както и рицари-кръстоносци от XIII век. Целта на събитието е да се популяризира този вид дейност в България, като начин да се изучава историята, наречен „експериментална археология“. Организатори са Община Чирпан, Историческият музей в града, „Ситалк - исторически реконструкции“. Участват Втора луцезианска кохорта; Ситалк - исторически реконструкции; Проект „Св. Лазар – България“, Народно читалище „Димитър Данаилов – 2013“ - град Чирпан, и независими представители и занаятчии.  \r\n„Обявен за издирване арендатор и зам.-лидер на БСП - Казанлък, се появи 3 седмици по-късно“, е друго заглавие в изданието. Обявен за национално издирване от близките му преди 3 седмици арендатор на близо 2 000 дка орехова градина в казанлъшкото село Голямо Дряново се появи мистериозно на 3 септември. Бившият кандидат за народен представител от БСП Спас Момов, който е и зам.-председател на казанлъшката организация на социалистите, изчезнал безследно в началото на август, седмица по-късно сигналът бил подаден от съпругата му Мария. Всички опити да бъде намерен на познатите места останали безрезултатни, никой от съпартийците и приятелите му не знаели къде е. „Изненадан съм, че са ме обявили за издирване. Имах си лични причини за известно време да отсъствам. Не съм напускал страната, не съм бил отвличан, жив и здрав съм и съм си у дома, в Казанлък“, е заявил по телефона на 3 септември Спас Момов.  \r\n„Илюзиите свършиха, ЕК наистина е решила на ликвидира мините и въглищните централи в страните от Европейския съюз“, четем още в броя. В материала се посочва също, че след непосилните екологични норми за въглищните централи, приети миналата година, последвалите стрес тестове и новите драстични цени на въглеродните емисии, на се е появило ново творение на Европейската комисия, наречени „Изследване на възможностите и предизвикателствата пред въглищните райони на ЕС“. То предоставя информация за състоянието на въглищния сектор, броя на работещите както в него, така и в свързаните с този бранш компании, прогнозира какви ще са ефектите от затварянето на мини и въглищни централи върху икономиката на съответната държава и предлага нови възможности за развитие на тези райони. Първата вълна на закриване на електроцентрали ще се осъществи в периода 2020-2025 г., задвижвана от конкуренцията в света и пазарите на въглеродни емисии, а втората - между 2025 и 2030 г., пише в изследването. Според авторите му в България се очаква до 2030 г. да бъдат затворени над 80% от въглищните мощности, или 3979 МВт и още 670 - след 2030 г.", "date": "2018.09.04", "title": "Преглед на основните теми с старозагорския печат"}
{"url": "http://www.focus-news.net/news/2018/09/04/2563046/sofiya-vavezhda-se-organizatsiya-na-dvizhenieto-za-demontazh-na-pasarelka-na-bul-nikola-mushanov-pri-spirka-balkankar-ad.html", "text": "Въвежда се организация на движението за демонтаж на пасарелка на бул. „Никола Мушанов” при спирка „Балканкар АД” в София. Това съобщиха от пресцентъра на  Столична община .    \r\nОт 00.30 часа до 04.00 часа на 4, 5 и 6 септември 2018 г. се забранява влизането на пътни превозни средства по бул. „Никола Мушанов” в участъка от ул. „Житница” до ул. „Добротич”.  \r\nВременно се променят разписания за автобусни маршрути № N3 и за автобусни маршрути № 11 ТМ;  \r\nРазкрива се временна автобусна линия № 11-ТМ с маршрут: ж.к. Западен парк (крайна станция на автобусни линии №№ 72 и 77), ул. Западна, ул. Суходолска, ул. Кубан, бул. Възкресение, бул. Никола Мушанов, бул. “Овча купел”, бул. Цар Борис III, ул. Александър С. Пушкин, пл. Знаме на мира.  \r\nАвтобусите ще спират на всички съществуващи автобусни спирки по маршрута.  \r\nОт 00.00 часа до 04.30 часа на 4, 5 и 6 септември 2018 г. автобусна линия N3 се променя, както следва: в посока Автостанция Изток /след кръстовище ул. Зеленика/бул. Никола Мушанов/бул. Овча купел, надясно по бул. Овча купел, наляво по бул. Цар Борис III и след кръстовище бул. Цар Борис III/бул. Акад. Ив. Ев. Гешов/бул. Ген. Тотлебен направо по бул. Ген. Тотлебен и по маршрута си, двупосочно.  \r\nЗа маршрута на автобусна линия N3 се закриват спирки:  \r\n-\tс кодове 0565 и 0566 БАЛКАНКАР АД;  \r\n-\tс кодове 0631 и 0635 Ж.К. КРАСНА ПОЛЯНА;  \r\n-\tс кодове 1932 и 1934 УЛ. ДОБРОТИЧ;  \r\n-\tс кодове 0292 и 0293 БУЛ. ВАРДАР;  \r\n-\tс кодове 0304 и 0307 БУЛ. ВЪЗКРЕСЕНИЕ;  \r\n-\tс кодове 1157 и 1158 УЛ. ГЮЕШЕВО;  \r\n-\tс код 0389 БУЛ. ЦАР БОРИС ІІІ;  \r\nАвтобусите ще спират на всички съществуващи автобусни спирки в променения участък от маршрута.  \r\nЗакриват автобусни спирки с кодове 0565 и 0566 „БАЛКАНКАР АД“ за автобусни линии №№ 11, 45, 60, 102 и N3 и трамвайни спирки с кодове 0567 и 0568 „БАЛКАНКАР АД“.", "date": "2018.09.04", "title": "София: Въвежда се организация на движението за демонтаж на пасарелка на бул. „Никола Мушанов” при спирка „Балканкар АД”"}
{"url": "http://www.focus-news.net/news/2018/09/04/2563049/pravoslavnata-tsarkva-proslavya-sv-prorok-i-bogovidets-moisey.html", "text": "На 4 септември всяка година Православната църква прославя св. пророк и боговидец Моисей. \r\nВ столичната митрополитска катедрала \"Св. Вмца Неделя\" от 9.00 часа ще бъде отслужена редовна света Литургия, предаде репортер на  Агенция \"Фокус\" .   След нея, от 10.00 часа ще започне  Акатист на св. крал Стефан Милутин, Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2018.09.04", "title": "Православната църква прославя св. пророк и боговидец Моисей"}
{"url": "http://www.focus-news.net/news/2018/09/04/2563047/veliko-tarnovo-v-chitalishteto-v-selo-balvan-shte-se-provede-otkrit-urok-na-tema-migratsiya-i-trafik-na-hora.html", "text": "От 10.30 часа в читалището в село Балван ще се проведе открит урок на тема \"Миграция и трафик на хора\". Това съобщиха от пресцентъра на  Община Велико Търново . Участие ще вземат десетки деца от 20-е центрове за работа с деца и младежи в населените места в общината. Ще присъстват също гости от Международната служба по миграция, както и представители на МВР.", "date": "2018.09.04", "title": "Велико Търново: В читалището в село Балван ще се проведе открит урок на тема \"Миграция и трафик на хора\""}
{"url": "http://www.focus-news.net/news/2018/09/04/2563050/sport-rodzhar-federer-otpadna-ot-us-open.html", "text": "Роджър Федерер отпадна от Откритото първенство по тенис на САЩ. Швейцарецът допусна загуба с 6:3, 5:7, 6:7, 6:7 от Джон Милман в мач от осминафиналите на турнира, продължил три часа и 38 минути. За Федерер това бе първо поражение в Ню Йорк срещу играч извън „Топ 50“ – в последните си 13 участия бившият номер едно в света само веднъж не е играл на четвъртфинал. \r\nВ следващия етап на състезанието Милман ще играе срещу сръбския тенисист Новак Джокович.", "date": "2018.09.04", "title": "Спорт: Роджър Федерер отпадна от US Open"}
{"url": "http://www.focus-news.net/news/2018/09/04/2563048/gabrovo-remont-na-patni-saorazheniya-zatrudnyava-dvizhenieto-v-uchastak-ot-patya-mezhdu-sevlievo-i-selo-draganovtsi.html", "text": "Ремонт на пътни съоръжения затруднява движението в участък от пътя между Севлиево и село Драгановци. Трафикът е пренасочен в едната лента в отсечката от км 7+331 до км се 13+138. Дейностите трябва да приключат до края на октомври, съобщиха за  Радио „Фокус“ – Велико Търново  от Областно пътно управление – Габрово. Условията за пътуване в областта са нормални. Настилките са сухи, в усойните места – частично мокри. Движението не е натоварено. Времето е ясно и слънчево, без мъгли и намален видимост. Частично мокър е пътят в района прохода Шипка, нека водачите карат внимателно. Там остава в сила забраната за ТИР-ове над 12 тона. Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е в сила за участъка при  км 10+080, а причината е  стеснен участък при мост над река Крапец. Районът  е сигнализиран с пътен знак В15. Обходният маршрут за МПС над 3.30 м по път III-401 Граница Ловеч – /Кормянско – Малък Вършец/ – при км 46+800 по общински път до III-403 в село Малък Вършец. Срокът за приключване на ремонта е 31 декември. \r\nЛуиза ТРАНЧЕВА", "date": "2018.09.04", "title": "Габрово: Ремонт на пътни съоръжения затруднява движението в участък от пътя между Севлиево и село Драгановци"}
{"url": "http://www.focus-news.net/news/2018/09/04/2563051/api-vazstanovyava-se-dvizhenieto-pri-7-mi-kilometar-na-avtomagistrala-lyulin-v-posoka-sofiya.html", "text": "Възстановява се движението при 7-ми километър на автомагистрала „Люлин“ в посока София. Това съобщиха от пресцентъра на  Агенция „Пътна инфраструктура“ . На 3 септември приключи аварийният ремонт на активизиралото се свлачище при 7-ми километър на автомагистралата. Ремонтът продължи три месеца.  \r\nОстават въведените ограничения при 9-ти километър на автомагистрала „Люлин“, където продължават аварийно-възстановителните дейности. Ограничението е от втори тунел „Люлин“ до 500 м преди първи тунел „Мало Бучино“. В този участък движението на всички МПС се осъществява двупосочно в платното в посока София - Перник. Скоростта е ограничена до 50 км/ч. Очаква се до края на септември да бъде пуснато движението в изпреварващата лента в платното за София. \r\nАгенция „Пътна инфраструктура“ благодари на шофьорите за търпението от причинените неудобства, които обаче са наложителни, за да се пътува удобно и безопасно.", "date": "2018.09.04", "title": "АПИ: Възстановява се движението при 7-ми километър на автомагистрала „Люлин“ в посока София"}
{"url": "http://www.focus-news.net/news/2018/09/04/2563054/plovdiv-koloni-ot-avtomobili-se-obrazuvat-po-bulevardite-hristo-botev-naycho-tsanov-tsar-boris-iii-obedinitel-i-iztochen-v-grada.html", "text": "Интензивен е трафикът на територията на град Пловдив, предаде репортер на  Радио „Фокус“ – Пловдив . Колони от автомобили се образуват по булевардите „Христо Ботев“, „Найчо Цанов“, „Цар Борис III Обединител“ и „Източен“. Натоварено движение се отчита също по булевардите „Васил Априлов“, „Шести септември“, „Санкт Петербург“ и „Освобождение“, както и по входно-изходните артерии на града. Пътните настилки на територията на града са сухи и нормално проходими. Призовават се водачите да шофират с повишено внимание и съобразена скорост, както и да не предприемат рискови маневри, за да не се създават предпоставки за възникването на пътни инциденти.  \r\nНатоварено е движението и по основните направления в Пловдивска област, съобщиха от Областното пътно управление. Най-интензивен трафик се отчита по пловдивския участък на АМ „Тракия“, също по направленията Пловдив-Карлово и Пловдив-Асеновград-Смолян. Пътните настилки на територията на областта са сухи и нормално проходими. Опасност от падащи камъни има по пътищата Бачково-Нареченски бани, Кричим-Девин и Юговско ханче-Югово-Лъки. До 30 септември движението по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. До 2 ноември преминаването по пътя Пловдив-Асеновград, от изхода на града до Асеновград, ще се извършва двупосочно в едното платно поради ремонтни дейности. \r\nТони МИХАЙЛОВ", "date": "2018.09.04", "title": "Пловдив: Колони от автомобили се образуват по булевардите „Христо Ботев“, „Найчо Цанов“, „Цар Борис III Обединител“ и „Източен“ в града"}
{"url": "http://www.focus-news.net/news/2018/09/04/2563052/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-ul-iztochna-tangenta.html", "text": "Въвежда се временна организация на движението за реконструкция на ул. „Източна тангента“. Това съобщиха от пресцентъра на  Столична Община .  От 00.00 часа на днес до 24.00 часа на 06.09.2018 г. в двете посоки по ул. „Източна тангента“ в участък от 62 м при кръстовището с ул. „Мими Балканска“. Движението ще се извършва по временен обходен път.", "date": "2018.09.04", "title": "София: Въвежда се временна организация на движението за реконструкция на ул. „Източна тангента“"}
{"url": "http://www.focus-news.net/news/2018/09/04/2563055/pregled-na-osnovnite-temi-v-dobrudzhanskiya-pechat.html", "text": "Зам. областният управител на Добрич Красимир Николов се е срещнал с делегация от икономическия университет в Шанхай, партньор на ВУМ, съобщава на първа страница вестник  „Нова добруджанска трибуна“ . Заместник областният управител Красимир Николов е запознал гостите накратко с характеристиките на област Добрич и е представил икономическия профил на региона и неговите основни икономически отрасли - туризъм и земеделие. Николов е подчертал, че в областния център е реализирана и първата китайска инвестиция – фуражен завод, като има интерес и за още нови инвестиции. „Резерват „Калиакра“ нараства с нови седем имота“, съобщава изданието. Министерство на околната среда и водите е започнало процедура за увеличаване на площта на резервата. Той се намира в землищата на селата Българево и Свети Никола. Разширяването е по предложение на Община Каварна. В едномесечен срок заинтересованите лица могат да депозират в министерството свои становища, информация, възражения и предложения. За край на спора за отпадъците между Балчик и Каварна съобщава всекидневникът. Подписано е споразумение за разсрочено плащане. На територията на Балчик се намира Претоварната станция, която събира отпадъците на трите морски общини в Добричка област. Досега Каварна е изплатила 320 хил. лв., остават още 477 300 лв. разсрочени до края на годината. От общината в Белия град са посочили кои зони ще бъдат чистени по време на най-мащабната кампания в Балчик, Гурково и Кранево. „Жителите на кв. „Рилци“ в Добрич ще блокират местното ВиК“, съобщава на първа страница вестник  „Добруджанска трибуна“ . Жителите на добруджанския град ще протестират утре пред сградата на водното дружество от 12,00 до 14,00 часа. В края на миналия месец граждани блокираха пътя за Силистра, като преминаваха бавно по пешеходната пътека. Причината да подновят протестите е тяхното нерешаване. 80 фирми са кандидатствали за саниране на 18 жилищни сгради в Добрич по Националната програма за енергийна ефективност на многофамилни жилищни сгради, съобщава изданието. Съгласно закона всички кандидати, които не са одобрени, имат право на обжалване на решението на комисията, определила фирмите изпълнители. За различните обекти процедурата ще протече в различен времеви период. „Живописен пленер 2018 събира творци в Каварна“, съобщава всекидневникът. Поредното издание на пленера се провежда в морския град в началото на септември. В продължение на седем дни художници ще черпят вдъхновение от природата на Приморска Добруджа.", "date": "2018.09.04", "title": "Преглед на основните теми в добруджанския печат"}
{"url": "http://www.focus-news.net/news/2018/09/04/2563056/kyustendil-zaradi-remonti-na-asfaltovata-nastilka-dvizhenieto-v-uchastak-ot-patya-bobov-dol-babino-se-osashtestvyava-v-edna-lenta.html", "text": "Заради ремонти на асфалтовата настилка движението в участък от пътя Бобов дол – Бабино се осъществява в една лента. Това съобщи за  Радио „Фокус” – Кюстендил  дежурният в Областно пътно управление – Кюстендил. Локалните ремонти на асфалтовата настилка се извършват при километър 27. Участъкът е сигнализиран с пътни знаци. Дейностите ще продължат до 7 септември.  Поради ремонтни дейности е предприето краткотрайно спиране на движението по пътя Рила – Рилски манастир. Временната организация на движение е при километър 27 от пътя. Движението се извършва само в едната лента поради извършване на ремонтни дейности по обрушване на ската и отсичане на дървета по откоса. Пътят се затваря за кратки периоди от по 10 минути. Участъкът е сигнализиран с пътни знаци. Ремонтните дейности продължават до 7 септември. Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до 7 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.09.04", "title": "Кюстендил: Заради ремонти на асфалтовата настилка движението в участък от пътя Бобов дол – Бабино се осъществява в една лента"}
{"url": "http://www.focus-news.net/news/2018/09/04/2563053/gazeta-express-parlamentat-v-prishtina-shte-zasedava-izvanredno-za-predlozhenieto-na-hashim-tachi-za-korektsiya-na-granitsite-sas-sarbiya.html", "text": "Парламентът на Косово ще заседава извънредно за предложението на държавния глава Хашим Тачи за „корекция на границите“ със Сърбия, в рамките на диалога, воден под егидата на Европейския съюз, съобщава базираното в Прищина албанско електронно издание  Gazeta Express . \r\nЗаседанието бе насрочено от председателя на законодателния орган Кадри Весели, който поясни, че решението е взето по настояване на опозицията, която миналия вторник настоя за извънредна сесия на парламента за открито обсъждане на идеята на Тачи. \r\nИзданието припомня, че опозиционните партии „Демократическата лига на Косово“ (ЛДК), движението „Самоопределение“  и Социалдемократическата партия (ПСД) миналата седмица отправиха официално искане към парламента в Прищина за провеждане на парламентарен дебат на 4 септември. По време на сесията се очаква опозиционните партии да предложат резолюция, с която да се забрани на държавния глава Тачи да обсъжда размяна на територии със Сърбия в Брюксел.   Тереза Герова", "date": "2018.09.04", "title": "Gazeta Express: Парламентът в Прищина ще заседава извънредно за предложението на Хашим Тачи за „корекция на границите“ със Сърбия"}
{"url": "http://www.focus-news.net/news/2018/09/04/2563058/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Нормално интензивно е движението по главен път Е-79 и АМ „Струма“ в участъка от областта. Това каза за  Радио „Фокус“ – Пирин  дежурният служител в Областно пътно управление-Благоевград. Няма ремонтни дейности на територията на Благоевград и региона. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nЛора КАЛЧЕВА", "date": "2018.09.04", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/09/04/2563059/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с монтаж на водомерен възел на ул. „Метохия“, кв. „Факултета“, се налага спиране на водоподаването от 10:00  до 15:00 часа на клиентите на „Софийска вода”, живеещи в района на: ул. „Метохия“, ул. 306, ул. 302, ул. 316, жп линия София - Перник. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Възкресение“, ъгъла с ул. „Метохия“. \r\nВъв връзка с изграждане на сградно водопроводно отклонение на бул. „Черни връх“, кв. „Драгалевци“, се налага спиране на водоподаването от 10:00  до 19:00 часа на клиентите на „Софийска вода”, живеещи в района на: ул. „Акад. Петър Динеков“, ул. „Проф. Стойко Стойков“, ул. „Бяла мура“, ул. „Веселие“, ул. „Къпинка“, ул. „Проф. Алексадър Райчев“ и ул. „Теодосий Икономов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Петър Динеков“ ъгъла с ул. „Къпинка“. \r\nВъв връзка с изпълнение на инвестиционен проект за реконструкция на уличен водопровод на ул. „Емилиян Станев“ кв. „Кръстова вада“, се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Емилиян Станев“ от ул. „Акад. Вера Мутафчиева“ до ул.“ Асен Йорданов“; ул. „Асен Йорданов“ от ул. „Ген. Иван Колев“ до ул. „Емилиян Станев“; ул. „Вили Казасян“, ул. „Димитър Дюлгеров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Емилиян Станев “ ъгъла с ул. „Вили Казасян“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с монтаж на спирателен кран на ул. „Гина Кунчева“, кв. „Курило“ гр. Нови Искър , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Гина Кунчева“ от ул. „Розова долина“  до ул. „Оброчище“; ул. „Лале“ от ул. „Беласица“ до ул. „Гина Кунчева“; ул. „Веслец“ от ул. „Беласица“ до ул. „ Гина Кунчева“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лале“, ъгъла с ул. „Гина Кунчева“. \r\nВъв връзка с подмяна на сградно водопроводно отклонение на ул. „Разлог“, кв. „Орландовци“ , се налага спиране на водоподаването от 09:00  до 17:00 часа на клиентите на „Софийска вода”, живеещи в района на: ул. „Нешо Бончев“ от ул. „Първа Българска армия“ до ул. „Планинско цвете“, ул. „Разлог“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Планинско цвете “ ъгъла с ул. „Милан Делчев“. \r\nВъв връзка с  монтаж на изпускател на ул. „Данаил Крапчев“, кв. „Витоша“ , се налага спиране на водоподаването от 10:00  до 19:00 часа на клиентите на „Софийска вода”, живеещи в района на: по ул. „Данаил Крапчев“ от ул. „Трифон Кунев“ до ул. „Йордан Стубел“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Данаил Крапчев “ ъгъла с ул. „Йордан Стубел“. \r\nВъв връзка с подмяна на сградно водопроводно отклонение на ул. „Въча“, жк. „Сухата река“, се налага спиране на водоподаването от 09:30  до 17:30 часа на клиентите на „Софийска вода”, живеещи в района на: ул. „Въча“, ул. „Пастирна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Въча“ №5. \r\nВъв връзка с подмяна на сградно водопроводно отклонение на ул. „Прибойница“, кв. „Горна баня“ , се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Прибойница“, по ул. „Лотос“ от ул. „Прибойница“ до ул. „Николай Хрелков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лотос“ ъгъла с ул. „Прибойница“. \r\nВъв връзка с подмяна на сградно водопроводно отклонение на ул. „Вучко Игнатов Даскалов“, с. Бусманци, се налага спиране на водоподаването от 09:30  до 21:30 часа на клиентите на „Софийска вода”, живеещи в района на: ул. „Гълъбец“, по ул. „Д-р Иван Стаменов“ от ул. „Гълъбец“ до ул. „Вучко Игнатов –Даскала“ по ул. „Вучко Игнатов-Даскала“ от ул. „Д-р Иван Стаменов“ до ул. „Ловджийска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Д-р Иван Стаменов “ №10. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.04", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/09/04/2563061/pazardzhik-koordinatsionen-tsentar-shte-koordinira-i-kontrolira-rabotata-na-institutsiite-po-obhvashtane-na-detsata-i-uchenitsite-v-obrazovatelnata-sistema-v-oblastta.html", "text": "Координационен център ще координира и контролира работата на институциите по обхващане на децата и учениците в образователната система в областта. Това съобщи за  Радио „Фокус“ – Пазарджик  Мария Ловчинова, експерт в Областна администрация. Ръководител на звеното е областният управител Стефан Мирев, в състава на координационният център са включени ръководителите на РУО, РЗИ, ОДМВР, РДСП, ТЗ ГРАО и кметовете на общини в област Пазарджик. „Координационното звено ще координира разработването на система от мерки за превенция на отпадането на деца и ученици от Област Пазарджик от образователната система съобразно анализа на данни, събрани от Информационната система за реализация на механизма. В област Пазарджик са формирани общо 57 екипа за обхват, които до 30 септември 2018 г. ще обходят 136 адреса на деца и ученици отпаднали от училище през учебната 2017/2018 г. 62 от тези адреса са в община Пазарджик, 14 в община Велинград, 25 в община Септември. В останалите общини от областта адресите за обхождане са значително по-малко. През тази учебна година районите за обхват се обвързват с прилежащите райони на училищата и детските градини. Отговорността за извършените проверки по адреси е възложена на екипа, който работи в съответния район. По данни на общините от началото на годината до момента в област Пазарджик са наложени общо 120 наказания по реда на Закона за предучилищното и училищно образование. Заместник областният управител Йордан Кожухаров проведе работна среща с ръководители и представители на институции в област Пазарджик, които изпълняват дейностите по обхващане и включване в образователната система на деца и ученици в задължителна предучилищна и училищна възраст. В изпълнение указанията на заместник министър-председателя Томислав Дончев, със заповед на областния управител Стефан Мирев се създава координационното звено за осъществяване на координация между институциите на областно ниво по функционирането на Механизма. \r\nАлбена ЖИЛЕКОВА", "date": "2018.09.04", "title": "Пазарджик: Координационен център ще координира и контролира работата на институциите по обхващане на децата и учениците в образователната система в областта"}
{"url": "http://www.focus-news.net/news/2018/09/04/2563057/faz-okolo-65-hilyadi-dushi-se-sabraha-na-kontsert-sreshtu-ksenofobiyata-i-rasizma-v-kemnits-alternativa-za-germaniya-reagira-ostro-vie-tantsuvate-varhu-grobove.html", "text": "Десетки хиляди души се събраха на концерт срещу „ксенофобията и расизма“, организиран в източногерманския град Кемниц на фона на безредиците и демонстрациите, организирани след убийството на 35-годишен германец от двама мъже Сирия и Ирак, съобщава националният ежедневник  Die Frankfurter Allgemeine Zeitung  в поредна статия, посветена на темата за отношенията нация-миграция в страната.  \r\nКонцертът под мотото #wirsindmehr събра в понеделник вечер в Кемниц някои от най-популярните групи и изпълнители в Германия. По данни на местните власти събитието е събрало около 65 хил. зрители. Полицията увери, че вечерта е преминала спокойно и без инциденти. От редакцията припомнят, че планираните контрасъбития на движението ТЮГИДА и „Про Кемниц“ бяха забрани от властите в Кемниц. \r\nСлед концерта вицепредседателят на фракцията на популистката „Алтернатива за Германия“ Беатрикс фон Щрох се обърна към посетителите на събитието с думите: „Вие сте подчинени на Меркел, вие сте гнусни и танцувате върху гробове“. Съответното изявление тя направи в социалната мрежа „Туитър“.   Тереза Герова", "date": "2018.09.04", "title": "FAZ: Около 65 хиляди души се събраха на концерт срещу „ксенофобията и расизма“ в Кемниц, „Алтернатива за Германия“ реагира остро: „Вие танцувате върху гробове“"}
{"url": "http://www.focus-news.net/news/2018/09/04/2563060/sliven-859-leva-e-srednata-brutna-mesechna-zaplata-v-oblastta.html", "text": "859 лева е средната брутна месечна заплата през второто тримесечие в Сливенска област и спрямо първото тримесечие се е увеличила с с 6.0% . За обществения сектор средната месечна заплата е 1000 лв., а за частния – 801 лева. Това съобщават от  Териториалното бюро по статистика . \r\nПрез второто тримесечие на 2018 г. средната месечна работна заплата за област Сливен нараства с 8.7% в сравнение с второто тримесечие на 2017 година. \r\nПо предварителни данни на Националния статистически институт (НСИ) наетите лица по трудово и служебно правоотношение в областта се увеличават с 1.6% спрямо края на март 2018 и към края на юни 2018 г. достигат 37.5 хиляди. \r\nВ сравнение с останалите области на страната през второто тримесечие на 2018 г. област Сливен е на 20-то място по показателя „средна работна заплата”. \r\nНай-висока средна брутна месечна заплата получават наетите в секторите: „Добивна промишленост“, „Образование“ и „Финансови и застрахователни дейности“.", "date": "2018.09.04", "title": "Сливен: 859 лева е средната брутна месечна заплата в областта"}
{"url": "http://www.focus-news.net/news/2018/09/04/2563062/ana-mpa-nikos-kotsiyas-i-mevlyut-chavushoglu-shte-obsadyat-vaprosi-ot-dvustranen-interes.html", "text": "Генералното консулство на Гърция в турския град Измир ще бъде открито на церемония, на която ще присъстват министрите на външните работи на двете страни, предава гръцката информационна агенция  ANA-MPA . \r\nНикос Коцияс и първият дипломат на Анкара Мевлют Чавушоглу ще обсъдят въпроси от двустранен интерес, подчертава агенцията. Срещата помежду им е първата след освобождаването на двамата гръцки военнослужещи, задържани през март за нелегално влизане на турска земя.  \r\nСградата, в която се помещава дипломатическата мисия, е реновираното имение Капетанакис - една от малкото гръцки сгради, които са оцелели от пожарите и конфликтите в района през 1922 г.  Тереза Герова", "date": "2018.09.04", "title": "ANA-MPA:  Никос Коцияс и Мевлют Чавушоглу ще обсъдят въпроси от двустранен интерес"}
{"url": "http://www.focus-news.net/news/2018/09/04/2563004/london-evening-standard-boris-dzhonsan-razkritikuva-planovete-na-tereza-mey-za-brekzit-kato-pobeda-za-evropa.html", "text": "Бившият външен министър на Великобритания Борис Джонсън разкритикува плановете на министър-председателя Тереза Мей за Брекзит, определяйки ги като „победа за Европа“, предава   London Evening Standard. \r\nСпоред Джонсън т.нар. „план от Чекърс“ на Тереза Мей може да се сравни с уреден боксов мач. „Цялата работа е толкова уредена в преговорите между главния преговарящ на ЕС Мишел Барние и британския министър по въпросите, свързани с Брекзит, Доминик Рааб, че се боя, че резултатът ще бъде победа за ЕС, докато Великобритания ще лежи на тепиха с 12 звезди, символично въртящи се около намиращата се в полусъзнание глава“, заяви бившият министър. \r\nСъщевременно той разкритикува „някои членове“ от правителството, че нарочно използват въпроса с границата в Ирландия, „за да провалят правилния Брекзит“ и на практика да запазят Великобритания в Европейския съюз. Според него е „скандално това, че не сме се провалили в преговорите за излизането на Великобритания от ЕС, а не сме се и опитвали да спечелим“. \r\nОчаква се следващата седмица Мей да се сблъска с координираните усилия на твърдолинейните консерватори, привърженици на Брекзит, да изостави своя план. \r\nМеждувременно и бившият министър по въпросите, свързани с излизането на Великобритания от ЕС, Дейвид Дейвис също разкритикува „планът от Чекърс“. „Той е почти толкова лош, колкото и оставането в ЕС“, убеден е той.  Виктор Турмаков", "date": "2018.09.04", "title": "London Evening Standard: Борис Джонсън разкритикува плановете на Тереза Мей за Брекзит като „победа“ за Европа"}
{"url": "http://www.focus-news.net/news/2018/09/04/2563063/dobrich-kmetat-na-obshtina-kavarna-nina-stavreva-vze-uchastie-v-otkritiya-urok-po-tenis-s-petkratniya-shampion-stefan-trifonov.html", "text": "Кметът на Общината Нина Ставрева взе участие в Открития урок по тенис, изнесен на кортовете в родния си град от петкратния шампион Стефан Трифонов. Това съобщиха от пресцентъра на  Община Каварна . Това бе първото занимание за градоначалника с ракета в ръка, като рамо до рамо до нея бе шефа на спорта в Общината Павел Станчев. Откритата тренировка за деца и любители продължи два часа. Сред най-малките надежди на тениса в красивото черноморско градче бе 7-годишният талант Димитър Петров. Всички деца с усмивка се включиха в тренировката на открито, внимателно слушаха съветите и наблюдаваха движенията на изявения треньор. След заниманието Трифонов, който в кариерата си има победи над топ имена от световния тенис елит като Григор Димитров, Доминик Тийм, Борна Чорич и Дамир Джумхур, отдели време за всяко едно дете като им подари специлизирани книги за тенис.  \r\n„На Стефан, с благодарност и признателност, и пожелание за успех! Нека Каварна е винаги в сърцето ти! И ..., не забравяй, ти можеш!“, написа кметът на Каварна Нина Ставрева в рекламния каталог на общината, който тя подари на именития си и талантлив съгражданин Стефан Трифонов. Днес той тренира над 200 деца в столицата на Европа - Брюксел.  \r\nТрифонов от своя страна подари за спомен на кмета на Каварна тенис книга със следното послание: „За г-жа Нина Ставрева! Пожелавам Ви винаги да бъдете така борбена и още по-успешна! Успехът обича смелите!. Той поздрави кмета за изявите на корта, като посочи, че с това дава пример не само не своите съгражданин, но и на своите колеги кметове в страната да подкрепят спорта, за да може той да се развива и донесе нови поводи за гордост на страната ни.", "date": "2018.09.04", "title": "Добрич: Кметът на Община Каварна Нина Ставрева взе участие в Открития урок по тенис с петкратния шампион Стефан Трифонов"}
{"url": "http://www.focus-news.net/news/2018/09/04/2563065/shumen-v-sila-e-zabranata-za-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "Върбишки проход остава затворен за всички видове пътни превозни средства, предаде репортер на  Радио „Фокус“ - Шумен . Ришки проход е отворен без ограничения. В сила е ограничението за автомобили над 3.5 тона в участъка Секулово – Тодор Икономово от км 9 до км 16 поради компрометирано състояние на мостово съоръжение. Въведен е обход. В сила е забраната за автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. Сухи са пътните настилки в Шумен и региона. Видимостта е нормална. \r\nИвелина ИВАНОВА", "date": "2018.09.04", "title": "Шумен: В сила е забраната за автомобили над 10 тона по пътя Радко Димитриево - Друмево поради свлачища"}
{"url": "http://www.focus-news.net/news/2018/09/04/2563066/pregled-na-osnovnite-temi-vav-velikotarnovskiya-pechat.html", "text": "„Три детски градини остават затворени“ е заглавие от първа страница на областния всекидневник  „Янтра Днес” . В три детски градини във Велико Търново учебната година няма да започне навреме, тъй като в момента се извършва цялостен ремонт на базите. Това наложи децата от „Пролет“, „Рада войвода“ и „Ален мак“ да бъдат разпределени в останалите градини, за да не пропускат учебния материал. „Болницата в Свищов чака нов управител“, пише още вестникът. Общинската болница в Свищов очаква нов управите. В момента стационарът се управлява от монтанския невролог д-р Пламен Пелов, който е назначен временно до провеждането на конкурс. Далечната кандидатура на невролога смути съветници по време на сесия, когато трябваше да одобрят д-р Пелов. „Мъж стреля по частен съдебен изпълнител“  е новина от криминалната хроника. В изданието ще откриете и разговор с психолога Адриан Аврамов, който заявява „Стресът след отпуск може да се превърне в депресия“. „Академик“ ликува в последната минута“ е новина от спортните страници.  \r\n„Път за 400 хил. лв. правят край Дебелец“ е заглавие от другия областен ежедневник  „Борба“ . Започна възстановяването на срутения от свлачище път в индустриалната зона на Дебелец, който поема трафика към старата столица и от Габрово. Трасето пропадна в началото на тази година, като надвисна опасно и над местния стадион. По възстановяването му вече се работи. „Осиновена търновка търси биологичното си семейство, мъж търгува информация за роднините X“ е друга тема от вестника. 25-годишната Елена Веселинова издирва биологичните си родители вече три години. Знае само, че е родена във Велико Търново, но опитите ѝ да намери близките си все удрят на камък. Болката от липсата на отговори на хилядите въпроси в главата ѝ се допълва от разочарование от местен мъж, който продал информация за произхода ѝ. „Заловиха няколко пияни зад волана през почивните дни“ е новина от криминалната хроника на всекидневника. На първа страница на областния ежедневник е поместен и материал, разказващ за 10-годишна търновка, която „би съучениците си в Пекин на теста по китайски“.", "date": "2018.09.04", "title": "Преглед на основните теми във великотърновския печат"}
{"url": "http://www.focus-news.net/news/2018/09/04/2563064/smolyan-dvizhenieto-po-patya-pamporovo-stoykite-tryabva-da-se-osashtestvyava-s-povisheno-vnimanie-zaradi-vazstanovyavane-na-okopi-i-izgrazhdane-na-podporna-stena.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта не са постъпвали сигнали за инциденти по пътищата в областта. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението трябва да се осъществява с повишено внимание по път ІІІ-866 Девин – Михалково в отсечката от новопостроения път при строителството на язовир „Цанков камък“ поради опасност от паднали камъни и свлечени земни маси върху платното за движение. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, както и по входно-изходните артерии на града. \r\nНели ГЕРГЬОВСКА", "date": "2018.09.04", "title": "Смолян: Движението по пътя Пампорово – Стойките трябва да се осъществява с повишено внимание заради възстановяване на окопи и изграждане на подпорна стена"}
{"url": "http://www.focus-news.net/news/2018/09/04/2563068/bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. И на трите пункта на българо-гръцката граница няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.09.04", "title": "Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/09/04/2563071/a1-on-makedoniya-albanskata-opozitsiya-boykotira-parlamenta-i-shte-zasedava-v-shkodra.html", "text": "Опозицията в Албания ще бойкотира първата сесия на парламента в Тирана след лятната ваканция. Част от ръководството и депутатите й отпътуваха за северния град Шкодра, където през последните месеци се наблюдава ръст на престъпленията, включително на „мафиотски убийства“, предава македонската електронна медия  A1 On .  \r\nРешението за отделно заседание бе взето по време на среща, организирана в понеделник от председателя на опозиционна Демократическа партия Лулзим Баша. „Парламентарната опозиция започва сесията с извънредно заседание в Шкодра. Срещата е ясно послание срещу престъпността и подкрепата й от страна на правителството. През последните три месеца има шест мафиотски убийства, а нито един от случаите не е разрешен, тъй като престъпниците са свързани с Еди Рама. Изчистването на властта от престъпниците остава абсолютен приоритет на опозицията“, се казва в изявление, разпространено след срещата на обединената албанска опозиция. \r\nБаша поиска от депутатите от опозицията да съсредоточат дейността си върху „разрушаването на престъпни връзки с правителството\". \r\nПо-рано и втората по големина опозиционна партия, „Движение за социалистическа интеграция“ на Моника Круемади обяви „нулева толерантност към държавния грабеж и престъпност\".  \r\nПарламентарната сесия в Тирана е насрочена за 17 часа местно време (18 часа българско време) и на нея ще присъстват само депутати от управляващото мнозинство.  Тереза Герова", "date": "2018.09.04", "title": "A1 On (Македония): Албанската опозиция бойкотира парламента и ще заседава в Шкодра"}
{"url": "http://www.focus-news.net/news/2018/09/04/2563070/pregled-na-osnovnite-temi-v-burgaskiya-pechat.html", "text": "„В областта: ученическият бележник не сдава поста“ е водещото заглавие на регионалния ежедневник  „Черноморски фар“ . „Учители и родители не са готови да се откажат от хартиения документ“, пояснява материалът. Ученическата книжка за повечето представлява скъп спомен от училищните години. Сега през тази учебна година в още над 50 училища в страната се въвеждат електронните дневници. „НФСБ остава в управляващата коалиция, но с условия“ е друга тема от днешния брой на вестника. „Партията ще гласува против оставките на Радев, Московски и Нанков“ е подзаглавието на статията. От НФСБ призовават осъществяването на необходимите реформи да не бъде жертвано заради „съмнително поддържане на политически рейтинг чрез показно решаване на проблеми“. „Странджанското село Кондолово е с осветен храм“ е още едно заглавие от първата страница на вестника. Храмът „Свети Георги“ в село Кондолово, община Царево, бе осветен тържествено. „Момичетата от ВК „Бургас 2007″ с престижно класиране“ и „Завърши третото издание на ултра крос триатлона „Лъвско сърце“ са други теми от днешния брой на вестника. \r\nИнтервюто е със социолога Живко Георгиев, който казва, че изборите догодина може и да са три.", "date": "2018.09.04", "title": "Преглед на основните теми в бургаския печат"}
{"url": "http://www.focus-news.net/news/2018/09/04/2563067/tsvetan-tsvetanov-gerb-pravitelstvoto-e-stabilno-nyama-da-sam-sledvashtiya-vatreshen-ministar.html", "text": "Правителството е стабилно. Това каза председателят на ПГ на ГЕРБ и зам.-председател на партията Цветан Цветанов в предаването „Тази сутрин“ по  бТВ . „Правителството е стабилно, продължаваме с управленската си програма. Цялостната конструкция на едно коалиционно правителство винаги е под напрежение“, коментира той. „Премиерът прие оставките на тримата министри.  Те ще се гласуват, когато на коалиционен съвет  ние одобрим какви ще са съответните персонални смени. За всяка една оставка ще бъде воден разговор в понеделник когато ще има отново коалиционен съвет. ПГ на ГЕРБ винаги се е съобразявала с всяко предложение за персонален или структурен състав, внесен от премиера“, заяви Цветанов. Относно това възможно ли е тези оставки да не бъдат приети, той даде за пример Теменужка Петкова и Бисер  Петков, чиито оставки не бяха гласувани. По думите му на предстоящия коалиционен съвет в понеделник ще се реши какво да се прави и кой да заеме постовете. Според Цветанов диалогът с коалиционните партньори не трябва да се прави през медиите.  „Смятам, че в понеделник нещата ще бъдат приключени. От сряда до петък ще бъде финализирана цялостната процедура с оставките на министрите“, поясни той.  „Има сериозна подкрепа за министър Николай Нанков.  Вчера съвсем спонтанно почти половината кметовете в България застанаха зад него\", коментира още Цветан Цветанов.  \r\n„Темите, които водим и когато създадохме правителството – всеки пое отговорност. Аз и Волен Сидеров сме председатели на Парламентарни групи.  Не съм аз следващият вътрешен министър“, заяви той. \r\nВъв връзка с това ще бъде ли сменен министърът на туризма, Цветанов заяви: „Николина Ангелкова беше предложена за министър на туризма от Валери Симеонов, когато съставихме кабинета. Темата не е коментирана вчера“, каза още Цветанов.", "date": "2018.09.04", "title": "Цветан Цветанов, ГЕРБ:  Правителството е стабилно, няма да съм следващия вътрешен министър"}
{"url": "http://www.focus-news.net/news/2018/09/04/2563072/plovdiv-izgradena-e-eksperimentalna-peshehodna-pateka-na-ul-arh-kamen-petkov.html", "text": "Изградена е експериментална пешеходна пътека на ул. „Арх. Камен Петков“ в Пловдив. Това каза за  Радио „Фокус“ – Пловдив  инж. Борислав Кръстев, директор на ОП „Организация и контрол на транспорта“ в града. Пешеходната пътека се намира до Професионална гимназия по архитектура, строителство и геодезия „Арх. Камен Петков“. Според инж. Кръстев е използвана нова технология, като първоначално върху паважа са нанесени два различни вида грунд, а отгоре са положени термопластични знаци. „Целта ни е да имаме трайно отбелязана пешеходна пътека, която да е видима не само със задължително поставените по наредба знаци, а и със самата си визия върху пътното платно. Поредният ни опит за дълготрайни пешеходни пътеки върху паважните улици е продължение на мерките за опазване живота и здравето на всички жители и гости на Пловдив, и най-вече на децата“, коментира инж. Борислав Кръстев. Той посочи, че ако новата технология даде очаквания резултат, това ще направи възможно по-бързо да се постави маркировката за пешеходни пътеки по паважните улици, която да допълни обозначаването им с пътни знаци. „Успешен се оказа опитът с направената преди около година първа пешеходна пътека от бетонни ивици на ул. „Богомил“, до училище „Васил Левски“, на която тези дни предстои освежаване. Заедно с район „Централен“ в момента се оформят още две такива пешеходни пътеки – на ул. „Преслав“, до площад „22 септември“, и до пощата на бул. „Пещерско шосе“, добави директорът на ОП „Организация и контрол на транспорта“. \r\nТони МИХАЙЛОВ", "date": "2018.09.04", "title": "Пловдив: Изградена е експериментална пешеходна пътека на ул. „Арх. Камен Петков“"}
{"url": "http://www.focus-news.net/news/2018/09/04/2563069/predsedatelyat-na-ns-tsveta-karayancheva-nyama-pravitelstvena-kriza-stabilnostta-na-koalitsiyata-e-garantirana.html", "text": "Няма правителствена криза, стабилността на коалицията е гарантирана. Това каза председателят на Народното събрание Цвета Караянчева в интервю за предаването „Денят започва“ по  БНТ . „Разговорите, които снощи се проведоха, показаха, че коалицията остава. Има противоречия, разбира се, с различни програми, но ни обединява коалиционната програма на правителството. Понякога се разминаваме в своите виждания за отделни политики, понякога комуникацията се губи, но мисля, че такива разговори като снощния са оздравителни. Стабилността на коалицията е гарантирана с 4-годишния мандат, който ни даде българският избирател. Може би трябва да се изчисти диалогът между коалиционните партньори и ако има нещо за изчистване, да се изчисти не чрез медиите, а чрез разговори и при мене като председател на Народното събрание, и на коалиционен съвет при премиера“, каза още Караянчева и посочи, че това трябва да бъде практика.  \r\nПо думите ѝ проблемът е в комуникацията. „Ние сме хора с различни емоции, различни в своето отношение към избирателите си – все пак сме политици и понякога търсим и пиар ефекта в комуникацията с тях, но трябва да има някаква граница, защото прекрачи ли се тя, се достига до истерия. Виждате какво се случи и с чумата в Ямболско и начина, по който опозицията използва тази тема“, коментира председателят на Народното събрание. \r\nТя посочи, че няма правителствена криза. „Но работата на опозицията е да обявява кризи и бедствия в отношенията между коалиционните партньори. Смятам, че с разговори между отделните членове нещата се оправят“, каза още Караянчева. \r\nТя обясни, че в понеделник предстои да се проведе дебат в парламента по оставките на тримата министри Нанков, Радев и Московски. „Лично аз не съм участвала в обсъждания по имена на министри“, коментира Караянчева.", "date": "2018.09.04", "title": "Председателят на НС Цвета Караянчева: Няма правителствена криза, стабилността на коалицията е гарантирана"}
{"url": "http://www.focus-news.net/news/2018/09/04/2563073/kyustendil-zhitelite-na-grada-shte-posreshtnat-chudotvornoto-kopie-na-svetogorskata-bogorodichna-ikona-skoropuslushnitsa.html", "text": "Жителите на Кюстендил ще посрещнат чудотворното копие на Светогорската Богородична икона „Скоропуслушница”. Това каза пред  Радио „Фокус” – Кюстендил  отец Генади Генадиев, архиерейски наместник на Кюстендилска духовна околия. Тържественото посрещане на иконата от украинският град Ананиев ще стане в 14.00 часа. Иконата ще бъде донесена в катедрален храм „Свето Успение Богородично“. „Това е една голяма чест за Кюстендил и за духовната ни околия”, каза отец Генади Генадиев. Иконата е зографисана в Света гора на Атон през 1893 година в манастир Свети Пантелеймон и е осветена в Дохиарската обител. \r\nВенцеслав ИЛЧЕВ", "date": "2018.09.04", "title": "Кюстендил: Жителите на града ще посрещнат чудотворното копие на Светогорската Богородична икона „Скоропуслушница”"}
{"url": "http://www.focus-news.net/news/2018/09/04/2563076/kyustendil-v-bobov-dol-shte-bade-pochetena-pametta-na-shestimata-sluzhiteli-na-mvr-zaginali-pri-avariya-v-tsentralnite-vzrivni-skladove-predi-19-godini.html", "text": "В Бобов дол ще бъде почетена паметта на шестимата служители на МВР, загинали при авария в Централните взривни складове, съобщиха от  Областна дирекция на МВР – Кюстендил . Днес се навършват 19 години от аварията в Централни взривни складове на мини „Бобов дол“, при която загинаха 6-ма служители на МВР при изпълнение на служебните си задължения. В 10.30 часа колеги, приятели и роднини ще почетат паметта им и ще поднесат цветя на паметната плоча в двора на Районно управление – Бобов дол.", "date": "2018.09.04", "title": "Кюстендил: В Бобов дол ще бъде почетена паметта на шестимата служители на МВР, загинали при авария в Централните взривни складове преди 19 години"}
{"url": "http://www.focus-news.net/news/2018/09/04/2563074/kzp-ekolager-sabra-v-sandanski-talantlivi-detsa-ot-7-balgarski-uchilishta.html", "text": "Инициативи като лагера „Нашето наследство – където миналото среща бъдещото“ дават възможност на младите, опирайки се на традициите, миналото и културното наследство, да търсят пътищата към съвременното изкуство и към бъдещето. И макар светът с всички негови достижения да се развива твърде бързо,  бъдещето не може без миналото. Заради това е много важно, че младите хора търсят мост между миналото и неговите завоевания, и бъдещето и предизвикателствата, които то отправя към всички нас. Това каза Димитър Маргаритов, председател на Комисията за защита на потребителите при откриването на Еколагера, организиран съвместно от Център за развитие на човешките ресурси, Информационен център \"ЕВРОПА ДИРЕКТНО\" - София\" и Европейски потребителски център, който функционира към КЗП, съобщиха от  Комисията.   \r\n\"Знаем, че в Европейския съюз има 24 официални езика, но най-разпространен е езикът на изкуството.  Много сме щастливи, че тази година лагерът е посветен именно на културното наследство, защото  изкуството като най-важния инструмент от езиковото многообразие на ЕС ще даде възможност на участниците да се потопят в неговите особености и да изградят чувство на ангажираност към европейското културно наследство,  като използват именно езика на изкуството\", каза д-р Борислав Мавров, ръководител на Информационен център \"ЕВРОПА ДИРЕКТНО\" - София“.  \r\nЕколагерът се провежда за 8-а поредна есен, като всяка година е свързан с темата на съответната европейска година, обясни  Милена Караангова, главен експерт в ЦРЧР – Националната агенция, която управлява за България програмата Еразъм+  –  най-голямата програма на Европейската комисия за образование, обучение, младеж и спорт. Целите на програмата са свързани с ценностите на ЕС, с младите хора и с това, което очакваме да се случи в бъдещето, добави Милена Караангова. \r\nЕколагерът се провежда между 3 и 5 септември в град Сандански и е под мотото „Нашето наследство – където миналото среща бъдещето“. В него  участват  талантливи ученици от 7 училища, чиито разработки получиха най-високи оценки в едноименния конкурс, организиран от трите европейски мрежи. Младежите са от училище \"Васил Левски” в Опака, Природо-математическа гимназия „Васил Друмев“ и ПГ по туризъм \"Д-р Васил Берон\" от Велико Търново, както и от средните училища \"Васил Левски\" и \"Св. Кл. Охридски\" в Троян, средното училище  \"Антим I\" в Златоград и училище „Васил Левски“ в Карлово. По време на тридневния лагер младите таланти ще се включат в театрална работилница, както и в ателиета по изобразително и танцово изкуство, ще получат и съвети за това как безопасно да публикуват снимки в социалните мрежи, като същевременно защитават своето лично пространство. Те ще развият и обогатят своите социални и личностни умения, ще срещнат нови приятели, а може би ще изберат и бъдещата си професия.", "date": "2018.09.04", "title": "КЗП: Еколагер събра в Сандански талантливи деца от 7 български училища"}
{"url": "http://www.focus-news.net/news/2018/09/04/2563075/shumen-veliki-preslav-shte-otbelezhi-s-reditsa-sabitiya-1125-godini-ot-obyavyavaneto-na-grada-za-stolitsa-na-balgariya.html", "text": "Тази година се навършват 1125 години от Преславския църковно-народен събор, на който Велики Преслав е обявен за столица на България, а Симеон – за български владетел. Това съобщиха от  Община Велики Преслав . Мъдрият държавник и стратег очертава собствен български път на историческо развитие в християнска Европа и утвърждава цивилизаторската роля на старобългарската култура сред славянските народи. „Златен век” е най-точното определение за онази величава епоха, за стореното от цар Симеон и сподвижниците му за разцвета на българските просвета и култура. С редица събития Община Велики Преслав ще отбележи 1125 години от обявяването на града за столица на България. С благословението на Негово Светейшество Неофит I Патриарх Български и митрополит Софийски ще бъде отслужен благодарствен молебен от архиереите на Светия  Синод и Българската православна църква. Молебенът ще се състои на 16 септември 2018 г. от 12.30 часа във Владетелската базилика, в Историко-археологически резерват „Велики Преслав“. Вечерта на 16 септември от 19.00 часа на открита сцена в ИАР “Велики Преслав“ ще бъде представен спектакълът “България през вековете” от НФА “Българе”. Седмица по-късно честванията продължават с концерта “Обичам българската музика” на Маргарита Хранова, Орлин Горанов и Плевенска филхармония – 24 септември от 17.30 часа на открита сцена в ИАР “Велики Преслав”. На 29 септември ще се проведе Стрийтбол турнир „Преслав 2018“, който е последното събитие от празничната програма по случай 1125 години Велики Преслав.", "date": "2018.09.04", "title": "Шумен: Велики Преслав ще отбележи с редица събития 1125 години от обявяването на града за столица на България"}
{"url": "http://www.focus-news.net/news/2018/09/04/2563079/veliko-tarnovo-kvartal-na-svishtov-i-mestnostta-manastira-shte-badat-s-narusheno-vodopodavane-zaradi-remont-po-vodoprovodnata-mrezha.html", "text": "Без вода до 16.00 часа днес ще бъдат свищовският квартал „Симеон Ванков“ и местността Манастира. Това съобщават за  Радио „Фокус“ – Велико Търново  от водоснабдителното дружество. Причината е извършване на ремонт по водопроводната мрежа на Свищов. Дейностите вече започнаха и се очаква да приключат в ранния следобед. Те ще доведат и до по-ниско налягане в някой райони – кв. „Стоян Ников“, кв. „Младост“, ул. „Рила“, източната част на ул. „Черни връх“ (от кръстовището с ул. „Бачо Киро“ до кръстовището с ул. „Патриарх Евтимий“) и западната част на село Царевец. От дружеството се извиняват за причинените неудобства и уверяват, че при възможност водоподаването ще бъде възстановено по-рано. \r\nМария НЕДЕВА", "date": "2018.09.04", "title": "Велико Търново: Квартал на Свищов и местността Манастира ще бъдат с нарушено  водоподаване заради ремонт по водопроводната мрежа"}
{"url": "http://www.focus-news.net/news/2018/09/04/2563077/tsvetan-tsvetanov-gerb-s-vsyaka-svoya-publichna-izyava-prezidentat-rumen-radev-tarsi-konfrontatsiya.html", "text": "С всяка своя публична изява президентът Румен Радев търси конфронтация. Това каза председателят на ПГ на ГЕРБ и зам.-председател на партията Цветан Цветанов в предаването „Тази сутрин“ по  бТВ . По повод вчерашното обръщение на държавния глава, Цветанов заяви: „С всяка своя публична изява президентът Радев търси конфронтация.  Той няма полезен ход, защото изпадна във външна изолация, дискредитира се с това, което говореше в президентската кампания, говореше за санкцията срещу Русия да отпаднат, че СЕТА не трябва да бъде приемана. Когато му се наложи да представлява страната ни на Съвета на Лидерите в ЕС, той гласува и за продължаване на санкциите и подкрепи СЕТА“.  \r\n„Когато президентът говори за законността и справедливостта, не искам да акцентирам върху инцидента в Харманли, но  когато бащата на главнокомандващия казва, че няма проблем, защото няма убит човек как щяхме да коментираме днес темата ако имаше? Как си представяте, че говори президентът за законността и справедливостта при положение, че един невинен човек, един инвалид, е изкаран виновен в пътен инцидент, при който му е отнето предимството от водача, който е бащата на президента Радев?“, попита той.", "date": "2018.09.04", "title": "Цветан Цветанов, ГЕРБ: С всяка своя публична изява президентът Румен Радев търси конфронтация"}
{"url": "http://www.focus-news.net/news/2018/09/04/2563080/blagoevgrad-darzhavni-sluzhiteli-i-sportisti-ot-pluven-klub-pirin-uchastvaha-v-pochistvaneto-na-priroden-park-rilski-manastir.html", "text": "Държавни служители и спортисти от „Плувен клуб „Пирин” чистиха Природен парк „Рилски манастир“. Това съобщиха за  Радио „Фокус“ - Пирин  от Регионална инспекция по околната среда и води - Благоевград. „Над 100 чувала с отпадъци бяха събрани в днешното почистване на Природен парк „Рилски манастир”, което организира РИОСВ – Благоевград в партньорство с плувен клуб „Пирин” – Благоевград, Дирекция на Природен парк „Рилски манастир” и Община Рила“, съобщиха от инспекцията. Събитието е част от планираните дейности на екоинспекцията в рамките на кампанията „Да изчистим България заедно“. Голямото количество отпадъци е събрано само за два часа от силно замърсените по това време на годината места за пикник в 4 километровата отсечка по пътя от Рилски манастир към м. „Кирилова поляна“. „Най-активни в инициативата бяха участващите 30 спортисти (деца и младежи) от Плувен клуб „Пирин”, които съвестно отстраниха нерегламентираните замърсявания и си пожелаха следващия път да заварят Рила планина по-приветлива и чиста“, съобщиха от инспекцията. \r\nЛора КАЛЧЕВА", "date": "2018.09.04", "title": "Благоевград: Държавни служители и спортисти от „Плувен клуб „Пирин” участваха в почистването на Природен парк „Рилски манастир“"}
{"url": "http://www.focus-news.net/news/2018/09/04/2563078/predsedatelyat-na-ns-tsveta-karayancheva-ot-izkazvaniyata-na-prezidenta-rumen-radev-izliza-che-toy-ima-neponosimost-kam-pravitelstvoto-i-iska-da-mu-stane-alternativa.html", "text": "От изказванията на президента Румен Радев излиза, че той има непоносимост към правителството и иска да му стане алтернатива. Това каза председателят на Народното събрание Цвета Караянчева в интервю за предаването „Денят започва“ по  БНТ . \r\n„И тримата министри в оставка са изключително достойни мъже. Те отговориха на абсолютно всички въпроси на медиите, защото са отговорни и знаят, че обществото трябва да получи отговорите. И нито в един момент те не сложиха на преден план себе си, защото те знаят болката на хората и затова нямаше значение какво ще се случи с тях. Важно е да се поеме отговорност, а вече дали ще бъдат приети тези оставки… това показва едно достойно поведение. За нас много ни е важна оценката на избирателите за работата, която вършим за тях“, коментира председателят на НС. Караянчева посочи, че ако оставките бъдат приети, тримата ще се върнат в парламента като народни представители и няма да бъдат изгубени за политиката. „Парламентът ще спечели с тях. Очакваме да видим какво ще се случи“, коментира тя. \r\nНа въпрос как ще коментира изказването на президента Румен Радев, че оставките на тримата министри са бягство от отговорност, Караянчева отговори: „Няма бягство от отговорност. Институциите се задействаха, върви следствие. Но забелязвам от изказванията на президента, че той има една непоносимост към управляващото мнозинство и към излъченото от него правителство. Той каза обаче, че изборите на този етап не са решение и, второ, че българският народ ще намери пътя си и той ще работи за перспективата. Което показва, че може би президентът готви свой политически проект. Той критикува и партията, от която беше излъчен – БСП, и каза, че тя не е алтернатива. Всъщност президентът вече се позиционира като основен опозиционен субект в българската политика. Той каза, че опозицията не може да се справи и той става алтернатива – така го разбирам аз. Но като институции трябва да работим на друго ниво, не трябва да заплашваме администрацията. Защото в едно друго изказване той каза, че ще махне всички кадри в администрацията, което не е добре“, каза още тя и посочи, че тези кадри са натрупали изключително богат опит.", "date": "2018.09.04", "title": "Председателят на НС Цвета Караянчева: От изказванията на президента Румен Радев излиза, че той има непоносимост към правителството и иска да му стане алтернатива"}
{"url": "http://www.focus-news.net/news/2018/09/04/2563081/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Като успешно и много ползотворно определят организаторите и посетителите третото издание на арт-фестивала „Реката“, който се проведе в Свищов. Над 600 бяха гостите, които се включиха в културното събитие и го подкрепиха. Как премина то, бяха ли изпълнени поставените цели и каква кауза си избра да подкрепи фестивала през настоящата година, ще попитаме в минутите на предаването „Добре дошли в Свищов“ на  Радио „Фокус“ – Велико Търново  една от организаторките Ирина Гюрчева. И още днес ще Ви разкажем и за приключилите летни занимания за деца, които се организираха от Градската библиотека в Свищов. Децата, участвали в тях, са се увеличили в сравнение с предходни години, а повече за самите инициативи ще научите от библиотекаря Лилия Димитрова. В последните минути ще обърнем внимание на спорта и по-скоро на детския спорт в Свищов. Само преди броени дни млади футболисти от града се върнаха с отличия от престижен турнир. За успеха на малчуганите, за техните тренировки и ежедневието на един млад спортист ще поговорим с треньора на ФК „Изгрев“ Ангел Ангелов. \r\nВодещ на предаването днес е Луиза Транчева. Телефонът за връзка със студиото е 0885 303 375.", "date": "2018.09.04", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/09/04/2563082/sofiya-patnicheski-avtobus-se-e-zapalil-na-avtomagistrala-trakiya-sled-tunel-trayanovi-vrata-v-posoka-stolitsata.html", "text": "Пътнически автобус се е запалил на автомагистрала „Тракия“ след тунел „Траянови врата“ в посока София, предаде слушател на  Радио „Фокус“ . В превозното средство няма пътници. Други три автобуса са съдействали за погасяване на пламъците. Няма патрулен автомобил на мястото на инцидента. Движението се осъществява нормално.", "date": "2018.09.04", "title": "София: Пътнически автобус се е запалил на автомагистрала „Тракия“ след тунел „Траянови врата“ в посока столицата"}
{"url": "http://www.focus-news.net/news/2018/09/04/2563084/vecernje-novosti-sarbiya-sluzhbite-na-london-i-saraevo-podslushvat-aleksandar-vuchich-i-milorad-dodiki.html", "text": "Разузнаването на Босна и Херцеговина подслушва комуникацията между ключови политици на Сърбия и Република Сръбска със съдействието на британската спецслужба МI6, съобщава ексклузивно електронното издание на белградския ежедневник  Vecernje Novosti  във водеща статия за деня.  \r\nВ Сараево и Лондон са обезпокоени от политическите и икономическите връзки между Баня Лука, Белград и Москва. Операцията под кодово име „Ушче“ включва подслушване на разговорите между президента на Република Сръбска Милорад Додик и ръководството на Баня Лука, а също и следене на контактите им с държавния глава на Сърбия Александър Вучич, твърди изданието, като уточнява, че съответната информация е от източници от кръговете по сигурността.  \r\nРазузнаването на Сараево се ползва с важната логистична подкрепа на британската МI6, без която не би било възможно да се проведе успешно операцията, категорични са от редакцията. Целта й е да бъдат отслабени позициите на Додик в навечерието на изборите в страната.  \r\nИнтересът на британците към Вучич се засили във връзка с навлизането на дебата между Белград и Прищина за нормализиране на двустранните отношения в заключителната фаза. За да се контролира сръбският президент са повторно активирани два центъра на британското разузнаване в Белград. По този начин Лондон се надява да се „върне в играта“ за Балканите, които имат стратегическо значение за Обединеното кралство, тъй като регионът е „врата към Европейския съюз“, пише  Vecernje Novosti .  \r\n и нашите служители са активирани отново и две британското разузнаване център в Белград, защото британците искат да са в голяма начин обратно към Балканите, което е стратегически важно за тях, защото те са на входната врата на Европейския съюз. \r\nВ Баня Лука са категорични, че „това е чисто враждебно действие“ от страна на Сараево и Лондон, като подчертават, че не са получили никакви предупреждения за действията им. Както Република Сръбска, така и Сърбия не следват „болните амбиции“ на Запада и поради тази причина не виждат проблем в контактите с Москва.   Тереза Герова", "date": "2018.09.04", "title": "Vecernje Novosti (Сърбия): Службите на Лондон и Сараево подслушват Александър Вучич и Милорад Додик?"}
{"url": "http://www.focus-news.net/news/2018/09/04/2563083/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-5-septemvri.html", "text": "„Софийска вода” временно ще прекъсне водоснабдяването в някои части на столицата на 5 септември. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Незабравка“, с. Горни Богров , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Стефан Караджа“, ул. „Александър Стамболийски“, ул. „Здравец“, ул. „Морава“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Караджа“ срещу 115 ОУ. \r\nВъв връзка с подмяна на сградно водопроводно отклонение на ул. „Цар Борис III“, с. Казичене, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Троянов път“, ул. „Кръстю Пастухов“, ул. „Цар Борис III“, ул. „Прогрес“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Прогрес“ ъгъла с ул. „Цар Борис III“. \r\nВъв връзка с подмяна на сградно водопроводно отклонение на ул. „Есперанто“, гр. Банкя, се налага спиране на водоподаването от 10:00  до 16:30 часа на клиентите на „Софийска вода”, живеещи в района на: ул. „Есперанто“ от ул. „Царибродска“ до ул. „Восток 2“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Есперанто“ ъгъла с ул. „Царибродска“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.04", "title": "„Софийска вода” временно ще прекъсне водоснабдяването в някои части на столицата на 5 септември"}
{"url": "http://www.focus-news.net/news/2018/09/04/2563085/plovdiv-izvarshva-se-obnovyavane-na-patnata-markirovka-v-grada-predi-parviya-ucheben-den.html", "text": "Извършва се обновяване на пътната маркировка в град Пловдив преди първия учебен ден. Това съобщи за  Радио „Фокус“ – Пловдив  инж. Борислав Кръстев, директор на ОП „Организация и контрол на транспорта“. Според изготвения разчет до 15 септември пътната маркировка във всички райони на града трябва да бъде обновена. Досега тя е изпълнена в районите „Централен“, „Западен“ и частично в „Източен“. Специализирано звено на ОП „Чистота“ извършва цялото пътно маркиране в район „Южен“. Предстои работа в районите „Тракия“ и „Северен“. „Всекидневно екипи на предприятието подават информация за качеството на свършената работа. При констатирани дефекти изпълнителите се връщат да ги отстраняват“, каза Кръстев и добави, че преди първия учебен ден около всички училища и детски заведения се подновяват осветлението и пътните знаци. \r\nДиректорът на ОП „Организация и контрол на транспорта“ напомни, че съгласно действащата нормативна уредба е достатъчно пешеходната пътека да бъде сигнализирана и само със знаци – предупредителен знак А18 и Д17 „Пешеходна пътека“. „Допълнително около учебните заведения са поставени знаци за ограничение на скоростта до 30 км/час и „Внимание, деца!“, които да подскажат на водача и да заострят вниманието му, че трябва да се движи с по-ниска скорост, като се съобразява с пътната обстановка и дава предимство на пешеходците. Според Закона за движение по пътищата пешеходни пътеки са и всички продължения на тротоарите върху пътното платно, независимо дали са обособени по съответния начин или не“, каза още инж. Борислав Кръстев. \r\nТони МИХАЙЛОВ", "date": "2018.09.04", "title": "Пловдив: Извършва се обновяване на пътната маркировка в града преди първия учебен ден"}
{"url": "http://www.focus-news.net/news/2018/09/04/2563089/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на  Радио „Фокус“ – Пазарджик . Движат се много товарни автомобили и в двете посоки. Пътните настилки са сухи. Патрул на \"Пътна полиция\" е разположен на изхода на града в посока Пловдив. Въведени са скоростни ограничения по трасето на разклоните за селата Мало Конаре, Говедаре и Цалапица. \r\nРадослава МУРДЖЕВА", "date": "2018.09.04", "title": "Пазарджик: Натоварено е движението по пътя Пазарджик - Пловдив"}
{"url": "http://www.focus-news.net/news/2018/09/04/2563086/montana-ogranicheno-e-dvizhenieto-po-pat-montana-sofiya-prez-prohoda-petrohan-za-avtomobili-nad-12-t.html", "text": "Ограничено е движението по път Монтана – София през прохода Петрохан за автомобили над 12 т, съобщиха за  Радио „Фокус“ – Видин  от Областно пътно управление – Монтана. Обходният маршрут е през град Своге. Трафикът през прохода е с нормална интензивност и в двете посоки. Движението по път Петрохан – Бързия се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срокът на ремонтните дейности е до 15 септември. \r\nАнна ЛОЗАНОВА", "date": "2018.09.04", "title": "Монтана: Ограничено е движението по път Монтана – София през прохода Петрохан за автомобили над 12 т"}
{"url": "http://www.focus-news.net/news/2018/09/04/2563087/sport-mariya-sharapova-otpadna-ot-us-open.html", "text": "Носителката на пет титли от „Големия шлем“ Мария Шарапова отпадна от Откритото първенство по тенис на САЩ. Рускинята допусна загуба от Карла Суарес Наваро с 6:4, 6:3 в двубой от осминафиналите на турнира. Така 30-годишната испанка прекъсна серията на Шарапова от 22 поредни успеха във вечерната сесия на Централния корт в Ню Йорк. \r\nВ следващия кръг Наваро ще играе срещу американската тенисистка Мадисън Кийс.", "date": "2018.09.04", "title": "Спорт: Мария Шарапова отпадна от US Open"}
{"url": "http://www.focus-news.net/news/2018/09/04/2563088/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.09.04", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/09/04/2563090/kyustendil-vav-vazrozhdenskoto-uchilishte-shte-badat-obyaveni-rezultatite-ot-traditsionniya-test-za-otpuskane-na-obshtinski-stipendii.html", "text": "В града ще бъдат обявени резултатите от традиционния тест за отпускане на общински стипендии. Това съобщи за  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Община Кюстендил. Оповестяването на резултатите ще започне от 11.00 часа в залата на Възрожденското училище. Тогава ще стане ясно колко от явилите се на теста тази година ученици ще получат еднократни стипендии и в какъв размер. Тази година на теста са се явили близо 100 ученици, разпределени в две възрастови групи – VІІІ и ІХ, Х и ХІ клас. Община Кюстендил предвижда по-голям награден фонд за станалите вече традиционни общински стипендии. Всички ученици с необходимия брой точки ще получат стипендия от 50 до 500 лева. \r\nВенцеслав ИЛЧЕВ", "date": "2018.09.04", "title": "Кюстендил: Във Възрожденското училище ще бъдат обявени резултатите от традиционния тест за отпускане на общински стипендии"}
{"url": "http://www.focus-news.net/news/2018/09/04/2563091/new-europe-germaniya-i-frantsiya-podkrepiha-razlichni-kandidati-za-naslednik-na-zhan-klod-yunker.html", "text": "Осем месеца преди гражданите на Европейския съюз да бъдат призовани към избирателните секции стана ясно, че Франция и Германия ще подкрепят различни кандидати за наследник на Жан-Клод Юнкер на поста председател на ЕК, коментират в редакцията на електронното издание  New Europe . \r\nКанцлерът на ФРГ Ангела Меркел подкрепи кандидатурата на председателя на Европейската народна партия (ЕНП) Манфред Вебер, докато държавният глава на Франция – тази на настоящия европейски комисар по конкуренцията Маргарет Вестагер. Все още обаче няма официални номинации. Очаква се следващата седмица в ЕНП да започнат процедурите за избирането на кандидат за поста – процес, който трябва да приключи до месец ноември.  \r\n46-годишният Вебер обаче изглежда не е единственият любимец на лидерите на ЕС. Бившият финландския премиер Александър Стуб и главният преговарящ на Европейската комисия за Брекзит, Мишел Барние, също се очертават като възможни кандидати. Германските християндемократи предложиха кандидатурите на министъра на икономиката Петер Алтмайер и министъра на отбраната Урсула фон дер Лейен. \r\nНо Париж иска Вестагер – или поне френският президент, който посочи датския политик като негов избор за следващ председател на ЕК. Въпреки че тя идва от държава, която не е в еврозоната, неуморимата й работа срещу големите корпорации - включително Google, Apple и Microsoft, нарушавали законите на Европейския съюз, я поставиха в силна позиция, коментират от редакцията.   Тереза Герова", "date": "2018.09.04", "title": "New Europe: Германия и Франция подкрепиха различни кандидати за наследник на Жан-Клод Юнкер"}
{"url": "http://www.focus-news.net/news/2018/09/04/2563092/razgrad-23-godishen-mazh-e-zadarzhan-za-otglezhdane-na-marihuana-v-grad-tsar-kaloyan.html", "text": "23-годишен мъж е задържан за отглеждане на марихуана в град Цар Калоян. Това съобщиха от  ОДМВР - Разград . Около 14.00 часа на 3 септември в дома на А.Й.С. са открити зелени растения марихуана, засадени в градината, с тегло над половин килограм. В хода на процесуално-следствените действия е извършено претърсване и на автомобила му, където е намерена суха растителна маса с тегло 1.25 грама. При наркополевия тест веществата реагират положително на канабис. По случая е образувано досъдебно производство.", "date": "2018.09.04", "title": "Разград: 23-годишен мъж е задържан за отглеждане на марихуана в град Цар Калоян"}
{"url": "http://www.focus-news.net/news/2018/09/04/2563094/vidin-nivoto-na-reka-dunav-kray-novo-selo-se-e-povishilo-s-10-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 10 см и водният стоеж е 106 см, съобщиха от местната  Хидрометеорологична станция . Нивото на реката край Видин е 156 см, регистрираното повишение е от 19 см. Край Лом през последното денонощие повишението в нивото на реката е с 24 см и водният стоеж е 175 см. Нивото на реката край Оряхово е 53 см, там е регистрирано повишение за последното денонощие от 17 см. Температурата на водата край Ново село е 25.4 градуса, край Оряхово е 25.6 градуса.", "date": "2018.09.04", "title": "Видин: Нивото на река Дунав край Ново село се е повишило с 10 см за последното денонощие"}
{"url": "http://www.focus-news.net/news/2018/09/04/2563093/premierat-boyko-borisov-e-na-sreshta-s-rakovodstvoto-na-pp-abv.html", "text": "Министър-председателят Бойко Борисов прие в Министерския съвет представители на ръководството на ПП АБВ, съобщиха от  правителствената информационна служба.  Тема на срещата са отношенията между България и Република Македония.", "date": "2018.09.04", "title": "Премиерът Бойко Борисов е на среща с ръководството на ПП АБВ"}
{"url": "http://www.focus-news.net/news/2018/09/04/2563097/veliko-tarnovo-s-12-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 75 см, а температурата на водата 25.6 градуса.  \r\nПредимно слънчево ще се задържи времето над българския участък на Дунав в часовете преди обяд. След пладне ще има купеста и купесто – дъждовна облачност. Очакват се краткотрайни валежи, придружени с гръмотевици. Ще има и условия за градушки. Максималните температури ще са между 26° и 30°.", "date": "2018.09.04", "title": "Велико Търново: С 12 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/09/04/2563096/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Ситуацията в Кемниц след убийството на 35-годишен германец, предстоящите номинации за наследник на Жан-Клод Юнкер и възможностите за сближаване между Ирландия и САЩ след Брекзит са част от водещите теми на деня, които ангажират вниманието на европейската преса.  \r\n***  Десетки хиляди души се събраха на концерт срещу „ксенофобията и расизма“, организиран в източногерманския град Кемниц на фона на безредиците и демонстрациите, организирани след убийството на 35-годишен германец от двама мъже Сирия и Ирак, съобщава националният ежедневник  Die Frankfurter Allgemeine Zeitung  в поредна статия, посветена на темата за отношенията нация-миграция в страната.  \r\nКонцертът под мотото #wirsindmehr събра в понеделник вечер в Кемниц някои от най-популярните групи и изпълнители в Германия. По данни на местните власти събитието е събрало около 65 хил. зрители. Полицията увери, че вечерта е преминала спокойно и без инциденти. От редакцията припомнят, че планираните контрасъбития на движението ТЮГИДА и „Про Кемниц“ бяха забрани от властите в Кемниц. \r\nСлед концерта вицепредседателят на фракцията на популистката „Алтернатива за Германия“ Беатрикс фон Щрох се обърна към посетителите на събитието с думите: „Вие сте подчинени на Меркел, вие сте гнусни и танцувате върху гробове“. Съответното изявление тя направи в социалната мрежа „Туитър“. \r\n***  Осем месеца преди гражданите на Европейския съюз да бъдат призовани към избирателните секции стана ясно, че Франция и Германия ще подкрепят различни кандидати за наследник на Жан-Клод Юнкер на поста председател на ЕК, коментират в редакцията на електронното издание  New Europe . \r\nКанцлерът на ФРГ Ангела Меркел подкрепи кандидатурата на председателя на Европейската народна партия (ЕНП) Манфред Вебер, докато държавният глава на Франция – тази на настоящия европейски комисар по конкуренцията Маргарет Вестагер. Все още обаче няма официални номинации. Очаква се следващата седмица в ЕНП да започнат процедурите за избирането на кандидат за поста – процес, който трябва да приключи до месец ноември.  \r\n46-годишният Вебер обаче изглежда не е единственият любимец на лидерите на ЕС. Бившият финландския премиер Александър Стуб и главният преговарящ на Европейската комисия за Брекзит, Мишел Барние, също се очертават като възможни кандидати. Германските християндемократи предложиха кандидатурите на министъра на икономиката Петер Алтмайер и министъра на отбраната Урсула фон дер Лейен. \r\nНо Париж иска Вестагер – или поне френският президент, който посочи датския политик като негов избор за следващ председател на ЕК. Въпреки че тя идва от държава, която не е в еврозоната, неуморимата й работа срещу големите корпорации - включително Google, Apple и Microsoft, нарушавали законите на Европейския съюз, я поставиха в силна позиция, коментират от редакцията. \r\n***   След Брекзит Ирландия може да се превърне в най-близкия съюзник на САЩ в Европейския съюз. Трябва да се припомни, че ирландско-американските отношения са исторически, уникални и са преминали през изпитанията на вековете, пише   The Independent  \r\nВ своята реч по случай деня на свети Патрик в Белия дом ирландският министър-председател Лео Варадкар припомни, че САЩ са помогнали за изграждането на съвременна Ирландия и благодари на това, че страната е дом на милионна ирландска диаспора. На свой ред Доналд Тръмп припомни „споделените връзки“ между двете страни. \r\nВ период на безпрецедентната несигурност около Брекзит, ирландско-американските отношения не трябва да бъдат затъмнявани от различни лица или правителства.  \r\nДвама ирландски министъра обявиха по-рано, че ще бойкотират посещението на Тръмп в страната през ноември, посочвайки моралът на президента, неговите коментари към жените и неговите спорни политики като излизането от Парижкото споразумение за климата например. \r\nИма няколко причини, поради които се нуждаем от близки отношения между САЩ и Ирландия. Едната е Северна Ирландия. Много хора забравят, че сенаторът Джордж Мичъл, първият пратеник на САЩ в Северна Ирландия през 1995 г., изигра важна роля в посредничеството между различните страни в Северноирландския граждански конфликт. \r\nДвадесет години по-късно ситуацията в Северна Ирландия е несигурна. Икономическото натоварване от Брекзит, заплахата от твърда граница между Република Ирландия и Северна Ирландия заплашват дълголетието на споразумението от Петдесетница. \r\nТърговията на Ирландия с Обединеното кралство, която е на сума от около 65 млрд. евро годишно и дава 400 000 работни места, ще бъде засегната най-много от Брекзит. Поради това силните ирландско-американски отношения са от съществено значение, ако Ирландия иска да продължи да се възползва от ползите, които американските инвестиции предлагат на ирландската икономика; вече 700 американски компании инвестират в Ирландия.  \r\nПо отношение на дипломацията Брекзит предоставя уникална възможност на Ирландия да разшири отношението си към отношенията между САЩ и ЕС. След Брекзит Ирландия ще бъде единствената английскоговоряща нация, останала в ЕС и вероятно ще замени Великобритания като европейска страна с най-силни отношения със САЩ,, коментира изданието. \r\n***  Председателят на основната гръцка опозиционна партия „Нова Демокрация“ Кирякос Мицотакис заяви, че няма да гласува за ратифицирането на споразумението за името, постигнато между страната и Македония, след като в сайта за разследвания „Уикилийкс“ се появиха данни, че Скопие още през 2008 г. е щяло да приеме името „Северна Македония“, ако към споразумението е имало и признаване на македонския език и националност, пише   Ekathimerini. \r\n„Днешното разкритие на „Уикилийкс“, че Скопие още през 2008 г. е питало дали името на страната може да бъде „Северна Македония“, а нейния народ „македонци“ говорещи на „македонски“ език потвърждава по най-трагичен начин това, което говоря през последните месеци. Министър-председателят Алексис Ципрас, министърът на отбраната Панос Каменос и външният министър Никос Кодзиас искат да представят своето вредящо споразумение, което задоволява това, което Скопие иска от години и което бе отхвърлено от всички предишни правителства, като успех за Гърция“, заяви Мицотакис. \r\n„Повтарям, че „Нова демокрация“ няма да ратифицира това споразумение“, допълни той. \r\nРазкрит е квалифициран документ на име „Какво им е нужно на македонците за решаването на спора за името“ от юли 2008 г. , който е съставен от тогавашния посланик на САЩ в Македония Джилиан Миланович. В него се показва, че целите на Македония на преговорите не са се променили за последното десетилетие и са постигнати по време на споразумението, подписано на брега на Преспанското езеро през юни тази година. \r\nВ отговор на опозиционера външният министър Кодзиас заяви, че е било известно, че тогавашният македонски министър-председател Никола Груевски не е искал никакво решение на въпроса за името. „За да се присмее на международните играчи той се е престорил, че е бил заставен да приеме компромис. Никой не му вярва, освен в ретроспекция Мицотакис“, заяви министърът. Той допълни, че разкритието на „Уикилийкс“ показва, че Скопие е искало да използва своето конституционно име „Македония“ без географски определител или „ерга омнес“, условие, което е било прието от „Нова Демокрация“. \r\n***", "date": "2018.09.04", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/09/04/2563099/nova-makedoniya-makedoniya-zoran-zaev-iztalkuva-kato-podkrepa-za-makedoniya-obyavenite-poseshteniya-na-merkel-kurts-i-stoltenberg.html", "text": "Министър-председателят на Македония Зоран Заев изтълкува като сигнал за „подкрепа“ обявените посещения в страната на канцлера на ФРГ Ангела Меркел и австрийския й колега Себастиан Курц, както и на генералния секретар на НАТО Йенс Столтенберг, отбелязват в редакцията на електронното издание на първия вестник в югозападната ни съседка –  „Нова Македония“. \r\nОт Берово, където Заев се срещна с граждани, македонският премиер уточни, че Столтенберг пристига в Скопие в сряда вечер. Визитата му в страната е втората за последните шест месеца. В петък и събота Македония ще посрещне съответно Себастиан Курц и Ангела Меркел. „Идването на тримата държавници е признание за Македония, позитивен сигнал. Те ни подават ръка, за да вървим напред“, подчерта Заев.  \r\nСпоред македонския премиер опозицията е наясно, че е настъпил моментът за ЕС и НАТО, в който всички, както подчерта той, трябва да се обединят за европейското бъдеще на страната.  \r\nЗаев обърна внимание и на финансовата подкрепа, която ЕС оказва Македония, като заяви, че „на наше разположение до 2020 г. са милиарди евро, но ще ни бъдат отпуснати, ако референдумът е успешен и ако страната продължи по европейския път“.   Тереза Герова", "date": "2018.09.04", "title": "„Нова Македония“ (Македония): Зоран Заев изтълкува като „подкрепа за Македония“ обявените посещения на Меркел, Курц и Столтенберг"}
{"url": "http://www.focus-news.net/news/2018/09/04/2563100/pregled-na-osnovnite-temi-vav-varnenskiya-pechat.html", "text": "„2/3 от варненските директори са склонни да наемат млади учители“ е водещото заглавие в днешния брой на вестник  „Черно море“ . По информация на началника на Регионалното управление на образованието Венцеслава Генова, училищата във Варненско са обезпечени с учители за новата учебна година, въпреки че продължава окомплектоването на преподаватели в отделни школа. „В Тутраканци плашат с протести, ако не получат обезщетения за умъртвените свине“, се съобщава на втора страница. Според изданието, провадийското село Тутраканци, където беше регистрирано огнище на африканска чума по свинете, започва да зрее напрежение. Собствениците на животните, които бяха умъртвени, се притесняват, че няма да получат обезщетения. От Българската агенция по безопасност на храните обявиха, че средства ще се изплащат само за регистрирани прасета, а в Тутраканци почти няма такива. „Комарите във Варна не разнасят зарази“ е друго заглавие в днешния брой. Тигрови комари във Варна има от 10-12 г. Проблемът обаче е, че за първи път от 15 г. има популация от комари с висока сезонна численост. Тези биотопи са трудно откриваеми, не могат да се обхванат планово, трябва да се подаде сигнал, алармира Антоанета Тончева, директор на общинското предприятие „Дезинфекция, дезинсекция и дератизация“. „Удари първият звънец в Спортното училище“, се съобщава във водещата публикация на четвърта страница. Учебната година във Варна по традиция стартира първа в Спортното училище „Г. Бенковски“. Кметът Иван Портних уважи церемонията, експертът на ММС Анелия Синабова прочете поздравителен адрес от спортния министър Красен Кралев. Сред официалните гости бяха представители на община Варна и на спортните сдружения, клубове и организации. След посрещането на флага на школото тържествено беше вдигнат националният флаг. „На 15 и 16 септември ще чистим Варна“, гласи друга новина в броя. За поредна година община Варна ще подкрепи кампанията „Да изчистим България заедно“, която ще се проведе на 15 септември. Желателно е отпадъците да бъдат събирани разделно, както следва: в черните чували – смесени битови отпадъци, в жълтите чували – хартиени, пластмасови и метални опаковки, а в зелените – отпадъци от стъклени опаковки.", "date": "2018.09.04", "title": "Преглед на основните теми във варненския печат"}
{"url": "http://www.focus-news.net/news/2018/09/04/2563102/varna-nyakolko-rayona-na-grada-shte-badat-s-narusheno-vodopodavane-zaradi-remont-na-zahranvasht-vodoprovod.html", "text": "Няколко района на града ще бъдат с нарушено водоподаване заради ремонт на захранващ водопровод в квартал „Владиславово“. Това съобщават от водоснабдителното дружество, обслужващо областта. До около 21.00 часа вода няма да има в части от IV-ти микрорайон – блокове 401, 402, 403, 404, 405, 406, 407, част от І-ви микрорайон – в района на Пощата, блокове от 18-ти до 36-и, от 50-и до 57-и включително, както и местностите Жълъдови хълмове, Балъм дере, Лозята и Ментеше. Днес водоподаване няма да има и в част от местността Планова до около 14.00 часа. Поради извършване на строително-монтажни дейности от фирма „Автомагистрали“ без вода до около 21.00 часа ще бъдат абонатите от квартал „Аспарухово“, заключени между улиците „Нарва“, „Найчо Цанов“, „Злетово“ и бул. „Народни Будители“. С нарушено водоподаване до 17.00 часа се очаква да бъдат и абонатите на ул. „Оборище“, с номера на адреси от №44 и №46. До 14.00 часа вода няма да има и в жк. „Младост“, в района на пазар „Орехчето“.", "date": "2018.09.04", "title": "Варна: Няколко района на града ще бъдат с нарушено водоподаване заради ремонт на захранващ водопровод"}
{"url": "http://www.focus-news.net/news/2018/09/04/2563106/bild-alternativa-za-germaniya-izmesti-gsdp-kato-vtora-politicheska-sila-v-stranata-pokazva-prouchvane.html", "text": "Популистката „Алтернатива за Германия“ измести Германската социалдемократическа партия (ГСДП) като втора политическа сила в страната. Това показва проучване на института INSA, проведено по поръчка на вестник  Bild . \r\nРейтингът на ГСДП пада с половин пункт до 16%, докато партията на Александър Гауланд печели подкрепата на още 0,5% от избирателите в страната, достигайки до 17%. Най-силен остава Християндемократическият съюз (ХДС) на канцлера Ангела Меркел с 28,5%. Свободната демократическа партия събира 9,5% (минус 0,5%), „Левица“ – 10% (минус 0,5%).  \r\nСпоред резултати от анкети на други изследователски институти ГСДП все още е пред „Алтернатива за Германия“, подчертават от редакцията. Прочуването на INSA е проведено в периода 31 август-3 септември и е обхванало 2069 имащи право на глас граждани на ФРГ. Не е отчетена възможността за статистически грешки, а това е от значение, тъй като с половин процент разлика картината може да изглежда различно, подчертава Bild.  Тереза Герова", "date": "2018.09.04", "title": "Bild: „Алтернатива за Германия“ измести ГСДП като втора политическа сила в страната, показва проучване"}
{"url": "http://www.focus-news.net/news/2018/09/04/2563105/plovdiv-prodalzhavat-remontnite-deynosti-v-zdravnite-kabineti-na-uchilishta-i-detski-gradini-v-rayon-severen.html", "text": "Продължават ремонтните дейности в здравните кабинети на училища и детски градини на територията на район „Северен” в Пловдив. Това каза за  Радио „Фокус“ – Пловдив  районният кмет инж. Ральо Ралев. Изцяло завършени са нови шест кабинета в учебни и детски заведения СУ „Никола Вапцаров”, ФЕГ „Антон Дьо Сент Екзюпери”, ОбУ „Йордан Йовков”, ПГКИТ „Д-р Иван Богоров”, Професионална гимназия по хранителни технологии и техника и ДГ „Захарно петле 2”. „В кабинетите цялостно или частично, в зависимост от нуждите, са подменени електрическа, водоснабдяваща и канализационна инсталации, положени са нови подови настилки, шпакловани и боядисани са стените, монтирани са нови врати. Предстои до началото на новата учебна година да бъдат ремонтирани ДГ „Весела”, ДГ „Бреза”, СУ „Хр. Г. Данов”, ДГ „Бреза” – филиал и ДГ „Славей”, каза инж. Ралев и подчерта, че новата учебна година ще стартира във всички кабинети с обновени работни места за здравните специалисти. \r\nТони МИХАЙЛОВ", "date": "2018.09.04", "title": "Пловдив: Продължават ремонтните дейности в здравните кабинети на училища и детски градини в район „Северен”"}
{"url": "http://www.focus-news.net/news/2018/09/04/2563107/kyustendil-mladezhite-ot-bchk-otchetoha-uspeshno-priklyuchvane-na-proekta-letni-dni.html", "text": "Младежите от БЧК – Кюстендил отчетоха успешно приключване на проекта „Летни дни”. Това каза пред  Радио „Фокус” – Кюстендил  Радмила Иванова, експерт към червенокръстката организация в града. Дейностите по проекта са финансирани от Фонд за подпомагане и оптимизиране на дейностите на Български младежки червен кръст на областно и междуобластно ниво „Мисли глобално, действай локално“. Младежкият проект е продължил три месеца и е обхванал 15 деца, на възраст 10 – 13 години. „Целта бе обогатяване методите за работа на доброволците с деца от уязвими групи и различните възрасти, намиране на нови механизми за достигане до различните аудитории и групи и откриване на способи за оползотворяване ежедневието на децата през летните месеци”, каза Радмила Иванова. По думите ѝ по метода „Връстници обучават връстници“ децата са преминали през различни обучения по интересен, иновативен начин, проявили са своите лидерски качества мултиплицирайки наученото. Чрез физическа активност и провокации младите хора са били подтикнати към водене на по-раздвижен и здравословен от познатия на младежите начин на живот. Поставен е и акцент върху отношението им към останалите, към различията и осъзнаване на стойностните неща в живота. \r\nВенцеслав ИЛЧЕВ", "date": "2018.09.04", "title": "Кюстендил: Младежите от БЧК отчетоха успешно приключване на проекта „Летни дни”"}
{"url": "http://www.focus-news.net/news/2018/09/04/2563108/rumen-petkov-abv-badeshteto-na-makedoniya-ne-mozhe-da-minava-prez-grabezh-na-istoriyata-na-balgariya-i-porugavane-na-istoricheskite-fakti.html", "text": "Бъдещето на Македония не може да минава през грабеж на историята на България и поругаване на историческите факти. Това каза председателят на ПП АБВ Румен Петков по време на брифинг в Министерски съвет след среща с министър-председателя Бойко Борисов, предаде репортер на  Агенция „Фокус“ . \r\n„По време на срещата изложихме позицията на АБВ и нашето настояване за развитие на договора от гледна точка на българския национален интерес и съхраняване на историята. Ние сме системни в тези си искания и настоявания. Обръщали сме се към мултидисциплинарната комисия и по повод на дебатите за името на Македония в перспектива“, каза още той и посочи, че АБВ е изразила своите силни резерви и безпокойства относно имената „Илиндеска Македония“ и „Северна Македония“.  \r\nПетков обясни, че партията настоява да има дебат, в който да се достигне до общобългарска позиция – и институционална, и политическа – на дефиниране на понятието „обща история“. „Защото за нас е неприемливо политически фактори в Македония да загърбват историята и общото ни Илинденско-Преображенско въстание и да ограничават общата ни история само във времето на Османската империя и османското робство. За нас стремежът да подкрепим Македония за нейното евроатлантическо бъдеще е въпрос на осъзната необходимост за перспективите на държавата и на региона като цяло. За да може да е съвършено ясно, че това бъдеще не може да минава през истината за нашата обща история и през грабеж на историята на България, през поругаване на историческите факти и през поругаване на ценности, които са съхранили българщината през годините“, каза още Петков. \r\nТой уточни, че ще АБВ ще поиска среща с Комисията по външна политика в Народното събрание, за да се достигне до дискусия, с която да се достигне до единна позиция, независеща от конюнктурата и в България, и в Македония и гарантираща българския интерес. \r\nЦветилена СИМЕОНОВА", "date": "2018.09.04", "title": "Румен Петков, АБВ: Бъдещето на Македония не може да минава през грабеж на историята на България и поругаване на историческите факти"}
{"url": "http://www.focus-news.net/news/2018/09/04/2563109/dobrich-obshtinata-organizira-brifing-po-povod-problemite-s-vodopodavaneto-v-grada.html", "text": "Общината организира брифинг по повод проведена среща за решаване проблемите с водоподаването в Добрич. Това съобщиха от пресцентъра на  Община Добрич . Брифингът ще се проведе в малката заседателна зала на Общината от 11.30 часа днес.", "date": "2018.09.04", "title": "Добрич: Общината организира брифинг по повод проблемите с водоподаването в града"}
{"url": "http://www.focus-news.net/news/2018/09/04/2563098/stara-zagora-oblastnata-epizootichna-komisiya-preporacha-sobstvenitsite-na-nereglamentirano-otglezhdani-praseta-da-pristapyat-kam-tyahnoto-klane-za-namalyavane-na-riska-ot-afrikanska-chuma.html", "text": "Областната епизоотична комисия препоръча собствениците на нерегламентирано отглеждани прасета да пристъпят към тяхното клане за намаляване на риска от африканска чума. Това съобщиха от пресцентъра на  Областна администрация - Стара Загора . \r\nВъв връзка с усложнената епизоотична обстановка, свързана с установено огнище на болестта африканска чума по свинете на територията на България, Областната епизоотична комисия реши кметовете и кметските наместници на населените места, които представляват 10 км зона около промишлените свиневъдни обекти, съвместно с регистрираните ветеринарни лекари да разяснят, че в тази зона започва прилагане на изискванията описани в Закон за ветеринарномедицинската дейност в \"Чл. 139. (1) Забранява се: \r\n- отглеждането, придвижването или транспортирането на животни, на които не е извършена официална идентификация, и на животни, на които не са изпълнени мерките, предвидени в програмата за профилактика, надзор, контрол и ликвидиране на болести по животните и зоонози;\" и съответно мерките по прилагането им по \"Чл. 139а. (Нов - ДВ, бр. 84 от 2007 г., изм., бр. 7 от 2013 г.) (1) (Изм. – ДВ, бр. 14 от 2016 г., в сила от 19.02.2016 г.) При установяване на нарушение по чл. 139, ал. 1, т. 1, 2 и т. 4 – 9 официалните ветеринарни лекари незабавно уведомяват писмено директора на съответната ОДБХ, който издава разпореждане по образец за отнемане на животните в полза на държавата или умъртвяването им на място и насочването им за обезвреждане в обект за обезвреждане на странични животински продукти.\" \r\nРазумно е собствениците на нерегламентирано отглеждани прасета да пристъпят към тяхното клане, с цел намаляване на популацията и съответно вероятността за поява и разпространение на болестта африканска чума по свинете. \r\nНаселените места, които представляват 10 км зона около промишлените свиневъдни обекти са: Руманя, Оряховица, Дълбоки, Подслон, Калитиново, Преславен, Горно Ботево, Плоска могила, Хан Аспарухово, Сърнево, Пшеничево, Бенковски, Хрищени, Колена, Коларово, Боздуганово, Бедеще, Землен, Трънково, Ястребово, Петрово, Стрелец, Ковач, Свободен, Княжевско, Кравино, Пъстрен, Венец, Великово, Разделна, Опан, Средец, Могила, Диня, Загоре и Малко Кадиево.", "date": "2018.09.04", "title": "Стара Загора: Областната епизоотична комисия препоръча собствениците на нерегламентирано отглеждани прасета да пристъпят към тяхното клане за намаляване на риска от африканска чума"}
{"url": "http://www.focus-news.net/news/2018/09/04/2563104/ansa-med-kmetat-na-ostrov-lesbos-nastoyava-pravitelstvoto-da-spazi-obeshtaniyata-si-za-migrantite.html", "text": "Кметът на Лесбос Спирос Галинос се обърна отново към гръцкия министър на миграционната политика Димтрис Вицас да спази обещанията за намаляване на броя на мигрантите в североизточните егейски острови на 10 000 души, предава  ANSA-MED . \r\nПонастоящем има над 16 000 бежанци и мигранти, а само на Лесбос има над 10 000. По думите на Вуцас по-рано през лятото властите са се ангажирали да ускорят релокацията им и са уверили, че броят на мигрантите в препълнените центрове в Лесбос, Хиос и Самос през септември т.г. ще бъде намален. Засега това изглежда трудно постижима цел, коментира агенцията. \r\nПо данни на „Лекари без граници“ нивата на мигрантите са същите като в пика на кризата през 2015 г.  \r\n„Дневният приток на бежанци и мигранти продължава с големи темпове и моите притеснения, както и тези на местната общност, се засилват. Вместо намаляване сме свидетели на увеличаване на пристигането на търсещи убежище“, твърди Галинос в открито писмо.  „С над 10 000 търсещи убежище сега е наложителен трансферът на мигранти от Лесбос, който е много по-населен от останалите острови. Надявам се, че вашето обещание няма остане неизпълнено“, подчерта кметътм на Лесбос.  \r\nВсички приемни центрове на островите, особено този в Мориа (Лесбос) и на остров Хиос са раздирани от насилие между враждуващи етнически групи почти ежедневно. Границата на търпимостта и раздразнението, породени от лошите битови условия, е на много ниско ниво. През последните месеци доклад на ВВС съобщи за депресии и спорадични опити за самоубийства, включително и на деца.", "date": "2018.09.04", "title": "ANSA-MED: Кметът на остров Лесбос настоява правителството да спази обещанията си за мигрантите"}
{"url": "http://www.focus-news.net/news/2018/09/04/2563110/blagoevgrad-politseyski-patrul-s-registratsiya-0575-e-razpolozhen-na-izhoda-na-grada-pri-kv-strumsko-v-platnoto-v-posoka-sofiya.html", "text": "Полицейски патрул с регистрация 0575 е разположен на изхода на града при кв. „Струмско“ в платното в посока София, предаде репортер на  Радио „Фокус“ – Пирин . Трафикът по главен път Е-79 преди Симитли е натоварен и в двете посоки, но няма образували се задръствания или колони от автомобили. \r\nЛивия НИНОВА", "date": "2018.09.04", "title": "Благоевград: Полицейски патрул с регистрация 0575 е разположен на изхода на града при кв. „Струмско“ в платното в посока София"}
{"url": "http://www.focus-news.net/news/2018/09/04/2563111/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за дейността на сметосъбиращата фирма в община Пещера и за обособяването на нови места за паркиране на инвалиди. Събеседник по темата ще бъде Иван Спиров, директор на ОП „Чистота и поддържане на пътната инфраструктура“ в Общината. Ще чуем и каква е готовността на общинските детски градини и училища от общината за новата учебна година. По темата ще разговаряме с Диана Балканджиева, експерт по образованието в Община Пещера. Ще научим и как функционира Клубът по тенис на маса в Пещера, какви са постиженията на неговите състезатели и какви са плановете до края на тази година. Телефоните за връзка със студиото са 0885 606692 и 034 420020.", "date": "2018.09.04", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/09/04/2563112/vratsa-440-rasteniya-ot-roda-na-kanabisa-sa-otkriti-v-grad-krivodol.html", "text": "440 растения от рода на канабиса са открити в град Криводол. Това съобщиха от  ОДМВР - Враца . Канабисовите растения са намерени на 3 септември 2018 г. по време на специализирана операция за противодействние на престъпленията, свързани с наркотични вещества. В резултат на оперативно-следствени действия е извършено претърсване в частен имот - двор и къща в град Криводол. В двора на имота са намерени и иззети 40 растения от рода на конопа, с височина между 100 см и 300 см с общо тегло 4 665 грама зелена листна маса, която при направения полеви наркотест реагира на канабис. За срок до 24 часа е задържан 65-годишен мъж, собственик на имота. Образувано е досъдебно производство.  \r\nВ пространство обособено като сметище непосредствено до проверения частен имот, полицейските служители са открили около 400 растения от рода на конопа, с височина между 100 см и 300 см със зелена листна маса - канабис.", "date": "2018.09.04", "title": "Враца: 440 растения от рода на канабиса са открити в град Криводол"}
{"url": "http://www.focus-news.net/news/2018/09/04/2563114/kyustendil-s-okolo-5-leva-sa-poskapnali-darvata-za-ogrev-v-grada.html", "text": "С около 5 лева са поскъпнали дървата за огрев в Кюстендил. Това каза пред  Радио „Фокус” – Кюстендил  Ангелина Гошева, търговец в склад за отоплителни материали. Основните причини за поскъпването са повечето разходи по добива на дървесината в гората, както и липсата на работна ръка. При подготовката за отоплителния сезон жителите на областния център вече заплащат 75 лева за кубичен метър букови дърва и по 80 лева за кубичен метър дъбови дърва за огрев. Допълнително се заплаща и рязането, която операция струва по около 6 - 7 лева за кубичен метър. Най-предпочитан е и най-лесният вариант е покупка от склад в града или доставяне на дървата за огрев директно на адрес от временните горски складове. Най-удобният вариант, обаче струва и най-скъпо. Цената на пелетите за огрев не се е променила. Тя е около 350 лева за тон. \r\nВенцеслав ИЛЧЕВ", "date": "2018.09.04", "title": "Кюстендил: С около 5 лева са поскъпнали дървата за огрев в града"}
{"url": "http://www.focus-news.net/news/2018/09/04/2563095/", "text": "Евтанизираните животни трябва да бъдат изгаряни в екарисажи, защото загробването не решава проблема. Това каза за сутрешния блок „Добро утро, България“ на Радио „Фокус“ председателят на браншовото сдружение на млеко и месопроизводителите Танчо Колев за ситуацията около болестта африканската чума по свинете. Собственикът на стопанството, където беше открита първата положителна проба на болестта преди това е бил на екскурзия в Румъния, което засилва вероятността нейното пренасяне да става чрез хора и продукти, обясни Колев. Той добави, че нито ниските, нито високите температури спират заразата и призова Българската агенция по безопасност на храните (БАБХ) да вземе драстични мерки в най-кратки срокове. “Препоръчвам фуражите да се купуват от фуражни заводи. Не трябва да има много контакт на външни лица, защото задния двор няма филтър, няма дезинфекционна площадка. Най-вече бума ще е в задните дворове при стопаните. Вирусът няма как да дойде, без ти да го донесеш“, коментира Танчо Колев. Той каза още, че при промяна на поведението на животното като вдигане на телесната температура, стопаните трябва да потърсят лекар незабавно, защото тази чума не се лекува и надеждите, че животното ще оздравее са напразни.", "date": "2018.09.04", "title": "Танчо Колев, браншово сдружение на млеко и месопроизводителите: Евтанизираните животни трябва да бъдат изгаряни в екарисажи, защото загробването не решава проблема"}
{"url": "http://www.focus-news.net/news/2018/09/04/2563116/sport-rilski-sportist-pobedi-pri-gostuvaneto-si-na-dinamo-bukuresht.html", "text": "Носителят на Купата на България по баскетбол за мъже Рилски спортист (Самоков) започна с победа в контролните срещи от предсезонната подготовка. Възпитаниците на Людмил Хаджисотиров постигнаха се наложиха със 78:63 при гостуването си на румънския Динамо (Букурещ).  \r\nЗа българския тим най-резултатни бяха Златин Георгиев, Димитър Маринчешки и Артър Едуърдс. \r\nПо-късно днес Рилски спортист ще изиграе още една контрола в Румъния - срещу отбора на Крайова, чийто треньор е Александър Тодоров.", "date": "2018.09.04", "title": "Спорт: Рилски спортист победи при гостуването си на Динамо (Букурещ)"}
{"url": "http://www.focus-news.net/news/2018/09/04/2563113/ivitsa-dachich-podgotvya-se-deytansko-sporazumenie-ii-za-kosovo.html", "text": "Министърът на външните работи на Сърбия Ивица Дачич заяви, че разплитането на „косовския възел“ може да се случи в рамките на международна конференция, отбелязва електронното издание на белградския вестник  „Политика“ \r\n„Предпоставката за това е двете страни да сближат позициите си\", подчерта Дачич в изявление местна медия, като добави, че към настоящия момент не може да се твърди, че ситуацоята между Белград и Прищина позволява организирането на подобно събитие.  \r\nПозовавайки се на външния министър, вестникът пише, че заради модела подобно решение би могло да се нарече „Дейтън II“. Припомня се, че тя и трябвало да се проведе до май 2019 г. , когато изтича мандатът на настоящия състав на Европейската комисия.  \r\nРъководителят на сръбската дипломация посочва, че разграничаването с албанците е единственият въпрос, който ще бъде включен в дневния ред на „новия Дейтън“   Тереза Герова", "date": "2018.09.04", "title": "Ивица Дачич: Подготвя се \"Дейтънско споразумение II\" за Косово"}
{"url": "http://www.focus-news.net/news/2018/09/04/2563118/karina-angelieva-e-naznachena-za-zamestnik-ministar-na-obrazovanieto-i-naukata.html", "text": "Със заповед на министър-председателя Бойко Борисов за заместник-министър на образованието и науката е назначена Карина Ангелиева. Тя заема мястото на проф. Иван Димов, който ще продължи да подпомага работата на екипа на МОН като съветник. Това съобщиха от  правителствената информационна служба .  \r\nДо момента Карина Ангелиева е работила като съветник към Постоянното представителство на България в ЕС, отговарящ за европейските политики в областта на образованието и научните изследвания. Била е главен директор на „Структурни фондове и международни образователни програми” към Министерството на образованието и науката и директор на Съвместния иновационен център към Българската академия на науките. Завършила е магистърски степени по европейска интеграция и съвременна история от Софийския университет „Св. Климент Охридски”.", "date": "2018.09.04", "title": "Карина Ангелиева е назначена за заместник-министър на образованието и науката"}
{"url": "http://www.focus-news.net/news/2018/09/04/2563119/varna-okrazhnata-prokuratura-predade-na-sad-mitnicheski-inspektor-poiskal-podkup-chrez-iznudvane.html", "text": "На съд с обвинителен акт на Окръжната прокуратура във Варна е предаден митническият инспектор С. С. Това съобщиха от пресцентъра на  Апелативна прокуратура - Варна . Той поискал и получил подкуп в размер на 400 лева чрез изнудване, като злоупотребил със служебното си положение. \r\nВ началото на март 2017 г. митническият служител отишъл в търговски обект. Поискал да купи домашна ракия, тъй като му предстояло да прави сватба. Продавачът му обяснил, че в обекта не продават наливен алкохол, но обещал да попита и ако някой продава, да му се обади.   \r\nСлед посещението на подсъдимия търговецът се обадил на дядо си, който варял всяка година домашна ракия за лична употреба. Възрастният мъж се съгласил да продаде част от нея, тъй като му трябвали пари за дърва за огрев. Внукът се обадил на С. С., като обяснил колко ще му струва ракията, както и транспортните разходи от Горен чифлик до Варна. Търговецът натоварил ракията в багажника на колата си и я доставил във Варна.  \r\nМитническият инспектор, който работел в мобилните групи, уведомил колегата си, че на 10 март около 9 часа е уговорил закупуването на наливен алкохол. Това означавало, че ще извършат проверка за нерегламентирана продажба. Уведомена била и ръководителката на мобилните групи в митницата.  \r\nНа 10 март подсъдимият С. С. и колегата му отишли в магазина със служебен автомобил на митница Варна. Обявили, че идват да вземат ракията. Търговецът ги отвел до колата си, взел една от шестте туби с ракия , внесъл я в магазина и отсипал от течността, за да опита кандидат-купувачът. Подсъдимият оставил 2 банкноти по 10 лева за осъществяване на контролна покупка.  Едва тогава митническият инспектор и колегата му се представили.  \r\nСлед това подсъдимият заявил на търговеца, че трябва да ги придружи до сградата на митница Варна. Междувременно колегата на С. С. получил тревожно обаждане и си тръгнал със служебния автомобил. Останали насаме, подсъдимият заявил, че трябва „да си приготви едни 300 – 400 лева“. С колата му двамата тръгнали към митницата. С. С. отново попитал какво му е приготвил. След като не разбрал намека на митничаря, за убедителност той извадил портфейла си и посочил вътрешността му.  \r\nТърговецът заявил, че разполага само със 160 лева. Тогава митническият инспектор го накарал да спре и да изтегли още 240 лева от банкомат.  \r\nПодкупът е получен чрез изнудване посредством злоупотреба със служебно положение, тъй като подсъдимият заявил, че ако не получи исканата сума, ще състави акт за административно нарушение, в който ще констатира незаконно държане и предлагане на акцизна стока – етилов алкохол. \r\nПредстои делото срещу митническия инспектор да бъде насрочено за разглеждане във Варненския окръжен съд.", "date": "2018.09.04", "title": "Варна: Окръжната прокуратура предаде на съд митнически инспектор, поискал подкуп чрез изнудване"}
{"url": "http://www.focus-news.net/news/2018/09/04/2563120/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Скандалът след изтичането на документи от „Уикилийкс“ за преговорите за името между Гърция и Македония, диалогът между Белград и Прищина и предстоящото посещение на водещи политици от ЕС в Скопие са част от водещите теми на деня, които ангажират вниманието на балканската преса.  \r\n***  Разузнаването на Босна и Херцеговина подслушва комуникацията между ключови политици на Сърбия и Република Сръбска със съдействието на британската спецслужба МI6, съобщава ексклузивно електронното издание на белградския ежедневник  Vecernje Novosti  във водеща статия за деня.  \r\nВ Сараево и Лондон са обезпокоени от политическите и икономическите връзки между Баня Лука, Белград и Москва. Операцията под кодово име „Ушче“ включва подслушване на разговорите между президента на Република Сръбска Милорад Додик и ръководството на Баня Лука, а също и следене на контактите им с държавния глава на Сърбия Александър Вучич, твърди изданието, като уточнява, че съответната информация е от източници от кръговете по сигурността.  \r\nРазузнаването на Сараево се ползва с важната логистична подкрепа на британската МI6, без която не би било възможно да се проведе успешно операцията, категорични са от редакцията. Целта й е да бъдат отслабени позициите на Додик в навечерието на изборите в страната.  \r\nИнтересът на британците към Вучич се засили във връзка с навлизането на дебата между Белград и Прищина за нормализиране на двустранните отношения в заключителната фаза. За да се контролира сръбският президент са повторно активирани два центъра на британското разузнаване в Белград. По този начин Лондон се надява да се „върне в играта“ за Балканите, които имат стратегическо значение за Обединеното кралство, тъй като регионът е „врата към Европейския съюз“, пише  Vecernje Novosti .  \r\nВ Баня Лука са категорични, че „това е чисто враждебно действие“ от страна на Сараево и Лондон, като подчертават, че не са получили никакви предупреждения за действията им. Както Република Сръбска, така и Сърбия не следват „болните амбиции“ на Запада и поради тази причина не виждат проблем в контактите с Москва. \r\n***  Министър-председателят на Македония Зоран Заев изтълкува като сигнал за „подкрепа“ обявените посещения в страната на канцлера на ФРГ Ангела Меркел и австрийския й колега Себастиан Курц, както и на генералния секретар на НАТО Йенс Столтенберг, отбелязват в редакцията на електронното издание на първия вестник в югозападната ни съседка –  „Нова Македония“. \r\nОт Берово, където Заев се срещна с граждани, македонският премиер уточни, че Столтенберг пристига в Скопие в сряда вечер. Визитата му в страната е втората за последните шест месеца. В петък и събота Македония ще посрещне съответно Себастиан Курц и Ангела Меркел. „Идването на тримата държавници е признание за Македония, позитивен сигнал. Те ни подават ръка, за да вървим напред“, подчерта Заев.  \r\nСпоред македонския премиер опозицията е наясно, че е настъпил моментът за ЕС и НАТО, в който всички, както подчерта той, трябва да се обединят за европейското бъдеще на страната.  \r\nЗаев обърна внимание и на финансовата подкрепа, която ЕС оказва Македония, като заяви, че „на наше разположение до 2020 г. са милиарди евро, но ще ни бъдат отпуснати, ако референдумът е успешен и ако страната продължи по европейския път“. \r\n***  Председателят на основната гръцка опозиционна партия „Нова Демокрация“ Кирякос Мицотакис заяви, че няма да гласува за ратифицирането на споразумението за името, постигнато между страната и Македония, след като в сайта за разследвания „Уикилийкс“ се появиха данни, че Скопие още през 2008 г. е щяло да приеме името „Северна Македония“, ако към споразумението е имало и признаване на македонския език и националност, пише   Ekathimerini. \r\n„Днешното разкритие на „Уикилийкс“, че Скопие още през 2008 г. е питало дали името на страната може да бъде „Северна Македония“, а нейния народ „македонци“ говорещи на „македонски“ език потвърждава по най-трагичен начин това, което говоря през последните месеци. Министър-председателят Алексис Ципрас, министърът на отбраната Панос Каменос и външният министър Никос Кодзиас искат да представят своето вредящо споразумение, което задоволява това, което Скопие иска от години и което бе отхвърлено от всички предишни правителства, като успех за Гърция“, заяви Мицотакис. \r\n„Повтарям, че „Нова демокрация“ няма да ратифицира това споразумение“, допълни той. \r\nРазкрит е квалифициран документ на име „Какво им е нужно на македонците за решаването на спора за името“ от юли 2008 г. , който е съставен от тогавашния посланик на САЩ в Македония Джилиан Миланович. В него се показва, че целите на Македония на преговорите не са се променили за последното десетилетие и са постигнати по време на споразумението, подписано на брега на Преспанското езеро през юни тази година. \r\nВ отговор на опозиционера външният министър Кодзиас заяви, че е било известно, че тогавашният македонски министър-председател Никола Груевски не е искал никакво решение на въпроса за името. „За да се присмее на международните играчи той се е престорил, че е бил заставен да приеме компромис. Никой не му вярва, освен в ретроспекция Мицотакис“, заяви министърът. Той допълни, че разкритието на „Уикилийкс“ показва, че Скопие е искало да използва своето конституционно име „Македония“ без географски определител или „ерга омнес“, условие, което е било прието от „Нова Демокрация“. \r\n***  Парламентът на Косово ще заседава извънредно за предложението на държавния глава Хашим Тачи за „корекция на границите“ със Сърбия, в рамките на диалога, воден под егидата на Европейския съюз, съобщава базираното в Прищина албанско електронно издание  Gazeta Express . \r\nЗаседанието бе насрочено от председателя на законодателния орган Кадри Весели, който поясни, че решението е взето по настояване на опозицията, която миналия вторник настоя за извънредна сесия на парламента за открито обсъждане на идеята на Тачи. \r\nИзданието припомня, че опозиционните партии „Демократическата лига на Косово“ (ЛДК), движението „Самоопределение“  и Социалдемократическата партия (ПСД) миналата седмица отправиха официално искане към парламента в Прищина за провеждане на парламентарен дебат на 4 септември. По време на сесията се очаква опозиционните партии да предложат резолюция, с която да се забрани на държавния глава Тачи да обсъжда размяна на територии със Сърбия в Брюксел. \r\n***", "date": "2018.09.04", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/09/04/2563121/varna-mayka-s-detska-kolichka-e-blasnata-ot-avtobus-na-bul-vasil-levski-bebeto-e-leko-postradalo.html", "text": "Майка с детска количка е блъсната от автобус на бул. „Васил Левски“, бебето е леко пострадало. Това съобщиха от  ОДМВР - Варна . Инцидентът е станал на 3 септември т.г. около 9.30 часа на бул. „Васил Левски“ срещу бл. 55. Водачът на автобус „Соларис\" с инициали Н.В. (на 55 г.) от Варна блъска пешеходка с детска количка. Вследствие на инцидента жената не е пострадала, а бебето е получило контузия на ръка, прегледано е на място и освободено, без опасност за живота.", "date": "2018.09.04", "title": "Варна: Майка с детска количка е блъсната от автобус на бул. „Васил Левски“, бебето е леко пострадало"}
{"url": "http://www.focus-news.net/news/2018/09/04/2563122/darina-kolisheva-obshtina-kavarna-septemvri-e-mesets-nasiten-s-kulturni-sabitiya-tselta-e-poveche-hora-da-izzhiveyat-polozhitelni-emotsii.html", "text": "Септември е месец, наситен с културни събития за община Каварна. Целта е все повече хора да посетят града и да изживеят положителни емоции. Това каза за  Радио „Фокус“  секретарят на Община Каварна Дарина Колишева. Тя добави, че наред с големите национални празници като Съединението и празника по случай връщането на Южна Добруджа в пределите на България, културният афиш се допълва и от множество фестивали и събития, както и специфични празници, които са свързани с духа на Каварна. „В момента тече 21-вото издание на пленер по живопис с ръководител Долорес Дилова и с много изявени художници, които се вдъхновяват от красотите на нашия район. Общината няма голяма плажна ивица, каквато имат съседните, но за сметка на това брегът е много красив, приятен за разходка и наблюдение, което привлича художниците“, каза Дарина Колишева. Тя допълни, че през септември в Община Каварна предстои и пленерът на художниците „Море, вятър“, както и културните празници в курорта „Албена“.", "date": "2018.09.04", "title": "Дарина Колишева, Община Каварна:  Септември е месец, наситен с културни събития, целта е повече хора да изживеят положителни емоции"}
{"url": "http://www.focus-news.net/news/2018/09/04/2563123/plovdiv-zhitelite-na-tri-sela-ot-oblastta-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от пресцентъра на водоснабдителното дружество, обслужващо областта. Без вода днес са населените места Брестник, Йоаким Груево и Иван Вазово. Не е посочен краен срок за възстановяване на нормалното водоподаване към засегнатите абонати. \r\nЕкипите на водоснабдителното дружество отстраняват и няколко аварии, възникнали на територията на град Пловдив. Без вода до 13.00 часа днес са живущите в района на ул. „Витиня“ заради авария на водопровод. Нарушено е и водоподаването към домакинствата в района на ул. „Младежка“, където се извършва авариен ремонт на пожарен хидрант. \r\nТони МИХАЙЛОВ", "date": "2018.09.04", "title": "Пловдив: Жителите на три села от областта са с нарушено водоподаване заради аварии"}
{"url": "http://www.focus-news.net/news/2018/09/04/2563124/montana-31-godishen-ot-selo-sumer-e-nanesal-poboy-na-vazrasten-mazh.html", "text": "31-годишен от село Сумер е нанесъл побой на възрастен мъж. Това съобщиха от  ОДМВР - Монтана . Сигналът за побоя е подаден на 3 септември 2018 г. Между 14.30 часа и 15.00 часа в частен имот в Монтана 31-годишен с инициали Б.Т. от село Сумер използвал физическа сила и нанесъл побой с твърд предмет в областта на главата и гръдния кош на 71-годишен жител на областния град. В резултат на получените травми пострадалият е настанен в МБАЛ - Монтана без опасност за живота. Местопроизшествието е посетено от оперативно-следствена група на РУ - Монтана. По случая е образувано досъдебно производство.", "date": "2018.09.04", "title": "Монтана: 31-годишен от село Сумер е нанесъл побой на възрастен мъж"}
{"url": "http://www.focus-news.net/news/2018/09/04/2563115/pazardzhik-prodalzhava-pribiraneto-na-rekoltata-ot-slanchogled-i-tsarevitsa-v-oblastta.html", "text": "В областта приключи прибирането на ечемика и пшеницата, при които добивите са добри. Това каза за  Радио „Фокус“ – Пазарджик  Стоян Траянов, директор на Областна дирекция „Земеделие“. Той обясни, че в момента тече кампанията по прибирането на слънчогледа и царевицата. „За тях все още е рано да кажем какви ще са средните добиви. Нямаме подадени заявления за пропаднали площи относно ечемика и пшеницата на територията на областта. Освен това в момента продължава процедурата по споразуменията и разпределенията по член 37 в от Закона за собствеността и ползването на земеделските земи“, коментира Траянов. Той допълни, че вече има направени доклади за земеделските имоти, за които са постигнати доброволни споразумения. \r\nВаня НИКОЛОВА", "date": "2018.09.04", "title": "Пазарджик: Продължава прибирането на реколтата от слънчоглед и царевица в областта"}
{"url": "http://www.focus-news.net/news/2018/09/04/2563128/dobrich-obshtinata-shte-izvarshi-remontni-deynosti-na-uchebni-zavedeniya-na-stoynost-3-mln-evro.html", "text": "Общината ще извърши ремонтни дейности на учебни заведения на стойност 3 млн. евро. Това съобщи Петър Енев, директор на Дирекция „Икономическо развитие и европейски фондове“ в Община град Добрич, предаде кореспондент на  Радио „Фокус” – Варна . Строително-монтажни работи са предвидени в Езикова гимназия „Гео Милев“, ОУ „Христо Ботев“, Природо-математическа гимназия „Иван Вазов“ и ЦДГ №32 „Зорница“. Повече от 12 са подадените оферти на кандидат фирми изпълнители. В ход е процедурата по тази обществена поръчка. Финансовият ресурс е огромен, което налага прецизен избор на изпълнители и ефективна работа от тяхна страна, за да бъде оползотворен максимално добре, коментира Петър Енев. По думите му Комисията, която ще определи фирмите изпълнители, в момента заседава, като са привлече външни експерти, занимаващи със строителство и инженеринг.  \r\nЖулиета НИКОЛОВА", "date": "2018.09.04", "title": "Добрич: Общината ще извърши ремонтни дейности на учебни заведения на стойност 3 млн. евро"}
{"url": "http://www.focus-news.net/news/2018/09/04/2563127/bdzh-s-bezplatni-bileti-shte-badat-kompensirani-patnitsite-ot-barziya-vlak-burgas-sofiya-na-koyto-se-nalozhi-prestoy-mezhdu-garite-kaloyanovets-i-mihaylovo-na-28-avgust-zaradi-katastrofa.html", "text": "„БДЖ - Пътнически превози” ЕООД ще компенсира всички свои клиенти, които са пътували с бързия влак № 8612 от Бургас за София на 28 август 2018 г. Това съобщиха от пресцентъра на  БДЖ . За пътниците от композицията се наложи престой в района между гарите Калояновец и Михайлово поради неправомерно преминал лек автомобил на прелез със спуснати бариери. Въпреки независещите от „БДЖ-Пътнически превози” ЕООД обстоятелства и последвалите следствени действия от страна на органите на реда, за пътниците не бе възможно осигуряването на алтернативен транспорт, тъй като мястото на престой на влака не е позволявал за тях безопасно слизане от композицията.  \r\nКлиентите на националния железопътен превозвач могат да получат своята компенсация на билетните каси във всяка една гара от днес (4 септември), като предоставят билета си от пътуването с бързия влак от Бургас за София.", "date": "2018.09.04", "title": "БДЖ: С безплатни билети ще бъдат компенсирани пътниците от бързия влак Бургас - София, на който се наложи престой между гарите Калояновец и Михайлово на 28 август заради катастрофа"}
{"url": "http://www.focus-news.net/news/2018/09/04/2563117/d-r-emiliya-baeva-zam-kmet-na-dobrich-proyavyava-se-interes-kam-programata-na-obshtinata-za-finansovo-podpomagane-na-dvoyki-s-reproduktivni-problemi.html", "text": "Проявява се интерес към програмата на Общината за финансово подпомагане на двойки с репродуктивни проблеми. Това заяви зам.-кметът „Хуманитарни дейности“ д-р Емилия Баева, предаде кореспондент на  Радио „Фокус” – Варна . Комисията, която определя кои двойки отговарят на критериите за подпомагане по това основание, е провела заседание. „Пет заявления са депозирани в Общината от двойки с репродуктивни проблеми\", съобщи д-р Баева. По думите ѝ всички те имат медицински индикации, така както е заложено в правилника за подпомагане на Община град Добрич. Част от останалите документи имат нужда от корекция и допълване, но съгласно правилника заявителите имат срок от един месец, за да приведат подадената от тях документация в изрядност. От 16 юли до 17 август двойки с репродуктивни проблеми от Добрич имаха възможност да заявят своето желание за финансово подпомагане. Това е в рамките на кампания, подета преди няколко години от Общината. В Правилника са посочени точни критерии за участие в програмата – кой може да се включи и какво лечение се финансира. Средствата, отпуснати на семейства и двойки, живеещи на семейни начала за финансово подпомагане, са в размер до 3 000 лв. на двойка заявител в рамките на една календарна година. Изплащането на одобрените средства може да се извърши и през следващата календарна година, като се предвиждат в бюджета на Общината. Сред основните изисквания към кандидатите са те да са български граждани, притежаващи постоянен или настоящ адрес на територията на Община град Добрич през последните три години, като на това условие следва да отговаря поне единият от кандидатите, да нямат задължения към Общината, да са с непрекъснати здравно-осигурителни права, да са пълнолетни и да имат завършено средно образование. \r\nЖулиета НИКОЛОВА", "date": "2018.09.04", "title": "Д-р Емилия Баева, зам.-кмет на Добрич: Проявява се интерес към програмата на Общината за финансово подпомагане на двойки с репродуктивни проблеми"}
{"url": "http://www.focus-news.net/news/2018/09/04/2563130/varna-lek-avtomobil-e-izgoryal-pri-pozhar-v-selo-zornitsa.html", "text": "Лек автомобил е изгорял при пожар в село Зорница. Това съобщиха от  ОДМВР - Варна . Сигналът за пожара е подаден на 3 септември т.г. около 17.40 часа. Автомобилът се е намирал в центъра на селото. Няма пострадали хора. Причината за инцидента е техническа неизправност. Унищожен е целият автомобил.", "date": "2018.09.04", "title": "Варна: Лек автомобил е изгорял при пожар в село Зорница"}
{"url": "http://www.focus-news.net/news/2018/09/04/2563126/d-r-emil-kabaivanov-ako-valcho-cholakov-zhelae-da-e-loyalen-chlen-na-sds-tryabva-da-napusne-posta-na-oblasten-upravitel-na-burgas.html", "text": "Ако Вълчо Чолаков желае да е лоялен член на СДС, трябва да напусне поста на областен управител на Бургас. Това каза в интервю за  Агенция „Фокус“  зам.-председателят на СДС и кмет на Карлово д-р Емил Кабаиванов. По думите му искането на председателя на СДС Румен Христов областният управител на Бургас Вълчо Чолаков да се изтегли от поста си е съвсем логично от политическа гледна точка. „След като ние сме се идентифицирали като извънпарламентарна опозиция на сегашното управление, няма как да имаме представител на Съюза на демократичните сили в управлението, независимо на какво ниво“, обоснова се д-р Кабаиванов. „Ако г-н Чолаков желае да остане областен управител, той трябва да преосмисли неговото  участие в Националния съвет на СДС. Този жест е необходим, за да покажем категорично, че Съюзът на демократичните сили не споделя методите на това управление и като опозиция не желаем по никакъв начин да бъдем обвързани с него“, допълни той. Пълния текст на интервюто четете по-късно в „Мнение”", "date": "2018.09.04", "title": "Д-р Емил Кабаиванов: Ако Вълчо Чолаков желае да е лоялен член на СДС, трябва да напусне поста на областен управител на Бургас"}
{"url": "http://www.focus-news.net/news/2018/09/04/2563125/georgi-parvanov-abv-tryabva-nov-dokument-na-sofiya-i-skopie-koyto-da-definira-ponyatieto-obshta-istoriya-zashtoto-inache-shte-prodalzhi-vredniyat-za-balgarite-prochit-na-istoriyata.html", "text": "Трябва нов документ на София и Скопие, който да дефинира понятието „Обща история“, защото иначе ще продължи вредният за българите прочит на историята. Това каза президентът на Република България в периода 2002 – 2012 г. и основател на ПП АБВ Георги Първанов по време на брифинг в Министерски съвет след среща с министър-председателя Бойко Борисов, предаде репортер на  Агенция „Фокус“ . \r\n„Като историк искам да кажа, че големите поражения в македонската политика на България идват от голямото напрежение на българските партии помежду им. И за това днес ние от АБВ се опитваме да постигнем една консенсусна българска позиция. Нашата, както и обществената оценка за събитията от последната една година за подписания договор между България и Македония и за общите чествания, които бяха реализирани, е без съмнение позитивна. Това очертава една добра перспектива, ако обаче ние вземем мерки своевременно да предотвратим и възможно негативно развитие“, обясни Първанов. \r\nТой посочи, че още миналата година на 1 август премиерът на Македония Зоран Заев, изброявайки участниците в Илинденско-Преображенското въстание, е забравил да спомене българи като основния контингент от участниците в това въстание. „Мина време и основното предложение на г-н Заев  за ново име беше „Илинденска Македония“, което някои от нас приветстваха, но ние реагирахме остро. И бяхме пак така критични, когато се прие името „Северна Македония“. Защото и Северна Македония по същество си е Илинденска Македония – това си е разбирането, философията на Скопие за формирането на македонската идентичност на базата на Илинденското начало“, коментира Първанов. \r\nТой коментира още, че Илинденското въстание по своя характер е българско и обясни, че това може да се докаже със стотици документи, които доказват, че самосъзнанието на ръководителите и участниците във въстанието е българско. „И тъй като ние очакваме тази тенденция  да се развива и това посегателство върху българската история да продължи, особено след като беше подписан договорът с Гърция, с който Скопие се отказа от античната визия за своята история. То това категорично налага да направим един нов прочит на договора, който беше подписан миналата година в частта „Обща история“. Нужен е нов съвместен документ на София и Скопие, с който да се дефинира понятието „Обща история“, защото моята прогноза е, че в познатия македонистичен дух ще продължи да се прави вреден прочит за българите. Затова предлагаме да има един текст, който приблизително може да звучи така: „Имаме обща история, чиито корени са в Средновековието, минават през общите борби на Възраждането, включително и в първите десетилетия на 20 в. – включително Илинденско-Преображенското въстание. И това, което е общото за тези векове, е българското национално самосъзнание в тези райони на населението, общи са националните цели и задачи“, каза още той. По думите му работа на дипломацията е какъв точно ще бъде форматът на този документ.  \r\n„Ние настояхме и беше прието междудисциплинарната комисия да постави въпроса за Илинденско-Преображенското въстание още на първото заседание, която да стане обща на дипломатическо българо-македонско ниво“, коментира Първанов. \r\nЦветилена СИМЕОНОВА", "date": "2018.09.04", "title": "Георги Първанов, АБВ: Трябва нов документ на София и Скопие, който да дефинира понятието „Обща история“, защото иначе ще продължи вредният за българите прочит на историята"}
{"url": "http://www.focus-news.net/news/2018/09/04/2563131/pernik-v-obshtinata-sa-vhodirani-vazrazheniya-ot-grazhdani-za-investitsionnite-namereniya-na-toplofikatsiya-pernik.html", "text": "В Община Перник са входирани възражения от граждани за инвестиционните намерения на „Топлофикация Перник\". Това съобщиха от пресцентъра на  Общината . Предвижда се и обществено обсъждане, когато изтекат сроковете на обявлението, които са до 6 септември. Ще има добра информационна кампания за обстоятелствата.  \r\n„Нищо не може да се сключи тихомълком, след като е качено на сайта на Община Перник. Ваше е задължението в качеството си на общински съветник, ангажиран с проблемите на хората и изразител на тяхната воля, да следите тези инвестиционни намерения\", заяви кметът Вяра Церовска в отговор на питане на Общинския съветник Кирил Леонов за инвестиционните намерения на „Топлофикация Перник\".  \r\nСпоред кмета Церовска в Общината все още не е постъпило възражение от общински съветник.  \r\nВъв връзка със Закона за личните данни информацията не може да бъде изнесена от Общината, трябва да има съгласие на лицето или институцията, която я е подала.", "date": "2018.09.04", "title": "Перник: В Общината са входирани възражения от граждани за инвестиционните намерения на „Топлофикация Перник“"}
{"url": "http://www.focus-news.net/news/2018/09/04/2563132/veliko-tarnovo-chast-ot-industrialnata-chast-na-grada-e-s-narusheno-vodopodavane-zaradi-avariya.html", "text": "Част от индустриалната част на града е с нарушено водоподаване заради авария, съобщиха за  Радио „Фокус“ – Велико Търново  от водоснабдителното дружество в града. Става въпрос за улиците „Тракия“ и „Клокотница“ в индустриалната част, по които тече авариен ремонт на водопроводната мрежа. Дейностите вече стартираха и се очаква да приключат до ранния следобед – около 14.00 часа. От дружеството се извиняват за възникналите неудобства и уверяват, че при възможност водата ще бъде пусната по-рано. \r\nЛуиза ТРАНЧЕВА", "date": "2018.09.04", "title": "Велико Търново: Част от индустриалната част на града е с нарушено водоподаване заради авария"}
{"url": "http://www.focus-news.net/news/2018/09/04/2563135/sport-marin-chilich-otstrani-david-gofen-ot-us-open.html", "text": "Марин Чилич победи Давид Гофен със 7:6, 6:2, 6:4 в двубой от осминафиналите на Откритото първенство по тенис на САЩ. За място на полуфиналите хърватският тенисист ще играе срещу японеца Кей Нишикори.  \r\nВ общия баланс срещу Нишикори хърватинът изостава с 6:8 победи. Последната среща помежду им бе по-рано тази година на турнира в Монте Карло, където японецът се наложи над Чилич.", "date": "2018.09.04", "title": "Спорт: Марин Чилич отстрани Давид Гофен от US Open"}
{"url": "http://www.focus-news.net/news/2018/09/04/2563134/blagoevgrad-kabinetat-za-bezplatno-izsledvane-za-hivspin-shte-bade-razpolozhen-v-selo-ognyanovo.html", "text": "Кабинетът за безплатно и анонимно изследване за ХИВ/СПИН на Регионална здравна инспекция - Благоевград продължава обиколката си в областта. Това каза за  Радио „Фокус“ - Пирин  д-р Веселка Мончева, директор на Дирекция „Надзор на заразните болести“ към РЗИ – Благоевград. Тя уточни, че днес кабинетът ще бъде позициониран по плажовете в село Огняново. Д-р Мончева припомни, че Национална лятна анти СПИН кампания започна на 17 август, като до този момент Кабинетът е бил позициониран в Добринище, Благоевград и Симитли. По думите ѝ предстои Кабинетът да посети и Сандански, Банско и Гоце Делчев. \r\nНатали СТЕФАНОВА", "date": "2018.09.04", "title": "Благоевград: Кабинетът за безплатно изследване за ХИВ/СПИН ще бъде разположен в село Огняново"}
{"url": "http://www.focus-news.net/news/2018/09/04/2563129/hurriyet-turtsiya-razpolozhi-oshte-boyna-tehnika-po-granitsata-sas-siriya.html", "text": "Турция разположи допълнителен брой военни транспортни средства в югоизточната провинция Килис, близо до границата със Сирия. Общо осем камиона, натоварени с танкове и гаубици са преминали през Килис в направление област Елбейли на сирийската граница, съобщава вестник  Hürriyet .  \r\nСпоред анонимен източник на редакцията, който има наложени рестрикции за изяви в медиите, военните средства са били транспортирани при засилени мерки за сигурност и предадени на турските войници от сирийската страна на границата. \r\nТанкове М-60 \"Патън\" са изпратени на границата като част от секретен план на Анкара да овладее нова бежанска вълна, която би могла да се отприщи след началото на евентуална офанзива на сирийския режим в Идлиб, един от последните бастиони на опозицията на Дамаск. \r\nЗа проследяване на движението на мигрантите ще бъдат използвани танкове със системи за наблюдение на кратки разстояния. \r\nТурция разшири бежанския лагер Атме от сирийската страна на границата и увеличи броя на постовете си в северозападната провинция Идлиб.  \r\nООН изрази безпокойство, че офанзивата на правителствените сили на Башар САсад ще принуди два и половина милиона души да се отправят към турската граница. \r\nПървият удар вероятно ще бъде нанесен югозападно в Идлиб и долината ал-Габ в близост до крайбрежната зона, в която Русия има свои военни и морски бази. Друг потенциален фронт може да има в направление юг-югоизток, който би възстановил правителствения контрол над стратегическа магистрала, преминаващ през главните сирийски градове. \r\nОт няколко месеца районът, контролиран от опозиционните сили от 2015 г. насам, е обект на удари от военните на Дамаск и Москва, което доведе до разрушаване на инфраструктурата, училища и болници в провинцията. \r\nСлед кампанята на сирийската армия в Алепо от 2016 г. хиляди бежанци се отправиха към Турция, припомнят от редакцията.", "date": "2018.09.04", "title": "Hurriyet: Турция разположи още бойна техника по границата със Сирия"}
{"url": "http://www.focus-news.net/news/2018/09/04/2563133/d-r-emil-kabaivanov-za-kazusa-silistar-obshtestveniyat-interes-vinagi-tryabva-da-e-nad-chastniya.html", "text": "Общественият интерес винаги трябва да е над частния. Това каза в интервю за  Агенция „Фокус“  зам.-председателят на СДС и кмет на Карлово д-р Емил Кабаиванов във връзка с това, че председателят на СДС Румен Христов поиска изтеглянето на областния управител на Бургас Вълчо Чолаков, като квота на партията, заради казуса „Силистар“. „Очаквам, когато има сблъсък между частни и обществени интереси, държавата в лицето на нейните институции, министерства и агенции, и местната власт, в лицето на кмета и общинския съвет, трябва категорично да застанат на позиция да защитят обществения интерес, а не частния. Затова държавата и общината са публични институции , защото те трябва да защитят публичния, тоест обществения интерес“, коментира д-р Кабаиванов. „И няма нищо страшно да имаме няколко хиляди тона бетон по-малко на нашето крайбрежие, да имаме повече зеленина и въздух. Аз бих постъпил така и това посъветвам да направят моите колеги, без да се приема, че им давам някакъв акъл. Просто общественият интерес винаги трябва да е над частния“, допълни той.  По думите му е крайно време да започне да се мисли страгегически за Българското Черноморие. „Иначе няма как да привлечем туристи или ще привлечем туристи, които са ниско платежоспособни и които допълнително ще замърсяват нашето море“, каза още Д-р Емил Кабаиванов. Пълния текст на интервюто четете по-късно в „Мнение”", "date": "2018.09.04", "title": "Д-р Емил Кабаиванов за казуса „Силистар“: Общественият интерес винаги трябва да е над частния"}
{"url": "http://www.focus-news.net/news/2018/09/04/2563136/plovdiv-s-bogata-kulturna-programa-shte-badat-otbelyazani-praznikat-na-obshtina-saedinenie-i-133-godini-ot-saedinenieto-na-balgariya.html", "text": "С богата културна програма ще бъдат отбелязани празникът на община Съединение и 133 години от Съединението на България. Това съобщиха за  Радио „Фокус“ – Пловдив  от Общината. Програмата по повод празника на общината на 5 септември започва в 09.00 часа с издигане на знамената на пл. „Съединение“ в града. В 09.30 часа ще бъде поставено началото на тържествена сесия в Пленарната зала. В 10.30 часа на площада ще се проведе Детско утро. Програмата продължава в 15.00 часа с народни борби в централния парк. В 19.00 часа на площада в града ще се състои изпълнение на самодейни състави и мажоретки. В 19.30 в църквата „Св. Атанасий“ ще се проведе панихида, посветена на голяконарци, участвали в Съединението. В 20.20 часа ще бъде изнесено знамето на Голямоконарската чета и ще бъде дадено началото на литийно шествие до площада. Там ще се състои възстановка на моменти Съединението на Княжество България и Източна Румелия. В 20.40 часа ще бъде поставено началото на официалната част от празника, която включва тържествено слово на кмета на Община Съединение, тържествена вечерна проверка и заря. След това ще започне всенародно веселие, като жителите и гостите на града ще имат възможност да се хванат на хоро. \r\nНа 6 септември празничната програма започва в 09.30 часа с поставянето на началото на 43-и международен мемориален маратон „Съединение“. В 18.30 часа на площада в град Съединение ще се състои вечер на народното творчество с участието на народни танцови състави от Пловдивска област и певчески групи от град Съединение. В 21.30 часа ще започне концерт на оркестър „Тракийско настроение“, с който празничната програма ще завърши. \r\nТони МИХАЙЛОВ", "date": "2018.09.04", "title": "Пловдив: С богата културна програма ще бъдат отбелязани празникът на община Съединение и 133 години от Съединението на България"}
{"url": "http://www.focus-news.net/news/2018/09/04/2563137/d-r-emil-kabaivanov-sds-oblastniyat-upravitel-na-burgas-valcho-cholakov-tryabvashe-da-se-namesi-po-rano-v-kazusa-silistar.html", "text": "Областният управител на Бургас Вълчо Чолаков трябваше да се намеси по-рано в казуса „Силистар“. Това каза в интервю за  Агенция „Фокус“  зам.-председателят на СДС и кмет на Карлово д-р Емил Кабаиванов във връзка с това, че председателят на СДС Румен Христов поиска изтеглянето на областния управител на Бургас Вълчо Чолаков, като квота на партията, заради казуса „Силистар“. Според д-р Кабаиванов изначало не е политически оправдано той да бъде част от сегашното управление, след като СДС е опозиция. „По отношение на казуса „Силистар“, според мен, той трябваше твърде по-рано като представител на държавата, като човек, който защитава интересите на държавата, тоест на обществото, да се намеси“, отбеляза д-р Емил Кабаиванов. „Нещата там аз бих могъл да ги подредя така – този имот, който безспорно е частен, но е в района на Натура 2000, на Природен парк „Странджа“, ако МОСВ прецени, че той е изключително ценен за природния парк, просто може да го закупи, да го отчужди от собствениците и той да стане публична държавна собственост, част от парк „Странджа“. Това за мен е най-логичното“, посочи зам.-председателят на СДС. „Ако ли министерството заедно с общината преценяват, че той трябва да остане частна собственост, биха могли да наложат чрез общия устройствен план, такива изисквания, към терена, например – плътност на застрояване до 15% и етажаност до 2 етажа, които няма да позволят там да се разгърне безобразното строителство, което характеризира нашето Черноморие“, допълни той.  Пълния текст на интервюто четете по-късно в „Мнение”", "date": "2018.09.04", "title": "Д-р Емил Кабаиванов, СДС: Областният управител на Бургас Вълчо Чолаков трябваше да се намеси по-рано в казуса „Силистар“"}
{"url": "http://www.focus-news.net/news/2018/09/04/2563142/die-welt-v-germaniya-predstavyat-ofitsialno-novo-kraynolyavo-dvizhenie.html", "text": "Вицепредседателят на германската „Левица“ Сара Вагенкнехт ще постави официално началото на ново политическо движение, което – съгласно думите й, има за цел да подобри влошаващите се позиции на левите идеи във федералната република, отбелязва националният ежедневник  Die Welt . \r\nКрайнолявото движение „Изправи се!“ (Aufstehen) ще събира последователи чрез специален софтуер, в който желаещите за членство може да се запишат. Към настоящия момент това вече са направили около 100 хил. граждани на ФРГ – истински успех за Вагенкнехт, коментира изданието.  \r\nМнозина обаче обвиняват влиятелният политик на „Левица“ в опита да разцепи партията и да заглуши вътрешния си съперник – Катя Кипинг. До този момент липсваха убедителни аргументи в подкрепа на тази теза поради простата причина, че в публичното пространство информацията за новото движение бе оскъдна. Това обаче ще се промени след официалното му представяне, уверени са в редакцията. Надеждите са, че в него може да бъдат привлечени до 50% от гражданите на Германия.   Тереза Герова", "date": "2018.09.04", "title": "Die Welt: В Германия представят официално ново крайноляво движение"}
{"url": "http://www.focus-news.net/news/2018/09/04/2563144/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Ситуацията в Кемниц след убийството на 35-годишен германец, официалното представяне на новото крайноляво движение „Изправи се!“ на Сара Вагенкнехт и набирането на популярност на „Алтернатива за Германия“ са част от водещите теми на деня, които ангажират вниманието на пресата във федералната република.  \r\n***  Вицепредседателят на германската „Левица“ Сара Вагенкнехт ще постави официално началото на ново политическо движение, което – съгласно думите й, има за цел да подобри влошаващите се позиции на левите идеи във федералната република, отбелязва националният ежедневник  Die Welt . \r\nКрайнолявото движение „Изправи се!“ (Aufstehen) ще събира последователи чрез специален софтуер, в който желаещите за членство може да се запишат. Към настоящия момент това вече са направили около 100 хил. граждани на ФРГ – истински успех за Вагенкнехт, коментира изданието.  \r\nМнозина обаче обвиняват влиятелният политик на „Левица“ в опита да разцепи партията и да заглуши вътрешния си съперник – Катя Кипинг. До този момент липсваха убедителни аргументи в подкрепа на тази теза поради простата причина, че в публичното пространство информацията за новото движение бе оскъдна. Това обаче ще се промени след официалното му представяне, уверени са в редакцията. Надеждите са, че в него може да бъдат привлечени до 50% от гражданите на Германия. \r\n***  Популистката „Алтернатива за Германия“ измести Германската социалдемократическа партия (ГСДП) като втора политическа сила в страната. Това показва проучване на института INSA, проведено по поръчка на вестник  Bild . \r\nРейтингът на ГСДП пада с половин пункт до 16%, докато партията на Александър Гауланд печели подкрепата на още 0,5% от избирателите в страната, достигайки до 17%. Най-силен остава Християндемократическият съюз (ХДС) на канцлера Ангела Меркел с 28,5%. Свободната демократическа партия събира 9,5% (минус 0,5%), „Левица“ – 10% (минус 0,5%).  \r\nСпоред резултати от анкети на други изследователски институти ГСДП все още е пред „Алтернатива за Германия“, подчертават от редакцията. Прочуването на INSA е проведено в периода 31 август-3 септември и е обхванало 2069 имащи право на глас граждани на ФРГ. Не е отчетена възможността за статистически грешки, а това е от значение, тъй като с половин процент разлика картината може да изглежда различно, подчертава Bild. \r\n***  Десетки хиляди души се събраха на концерт срещу „ксенофобията и расизма“, организиран в източногерманския град Кемниц на фона на безредиците и демонстрациите, организирани след убийството на 35-годишен германец от двама мъже Сирия и Ирак, съобщава националният ежедневник  Die Frankfurter Allgemeine Zeitung  в поредна статия, посветена на темата за отношенията нация-миграция в страната.  \r\nКонцертът под мотото #wirsindmehr събра в понеделник вечер в Кемниц някои от най-популярните групи и изпълнители в Германия. По данни на местните власти събитието е събрало около 65 хил. зрители. Полицията увери, че вечерта е преминала спокойно и без инциденти. От редакцията припомнят, че планираните контрасъбития на движението ТЮГИДА и „Про Кемниц“ бяха забрани от властите в Кемниц. \r\nСлед концерта вицепредседателят на фракцията на популистката „Алтернатива за Германия“ Беатрикс фон Щрох се обърна към посетителите на събитието с думите: „Вие сте подчинени на Меркел, вие сте гнусни и танцувате върху гробове“. Съответното изявление тя направи в социалната мрежа „Туитър“.  \r\n***", "date": "2018.09.04", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/09/04/2563139/yubileyna-poshtenska-karta-beshe-validirana-po-povod-140-ata-godishnina-ot-sazdavaneto-na-voennomeditsinskata-sluzhba.html", "text": "Юбилейна пощенска карта беше валидирана по повод 140-ата годишнина от създаването на военномедицинската служба на българските Въоръжени сили. Това съобщиха от пресцентъра на  Министерство на отбраната . Печата за валидиране поставиха началникът на Военномедицинската академия (ВМА) бригаден генерал професор Венцислав Мутафчийски, д.м.н., FACS, заместник-министърът на отбраната Атанас Запрянов, началникът на отбраната генерал Андрей Боцев и изпълнителният директор на „Български пощи” Деян Дънешки.  \r\n„Със своите дългогодишни усилия вие, военните лекари и здравни специалисти от системата на отбраната, заслужихте признанието и уважението на национално и на международно ниво. Смятам, че обичта, благодарността и доверието на хората, до които сте се докоснали, и на които сте били в помощ, са най-високата и искрена награда и доказателство за неоспоримия авторитет на българската военна медицина“. Това каза заместник-министърът на отбраната Атанас Запрянов в поздравлението си от името на министъра на отбраната Красимир Каракачанов.  \r\nВ приветствието си началникът на ВМА бригаден генерал професор Венцислав Мутафчийски, д.м.н. представи кратка историческа справка от създаването на военномедицинската служба на 1 септември 1878 г. до днес. „ВМА и военномедицинската служба преминава през различни трансформации, но тя винаги е била на високото ниво, което се очаква от нея. С множеството си прояви по време на реални бойни действия и задгранични мисии, тя винаги се е отличавала с добро качество и с висока чест е завършвала своите дела”, изтъкна бригаден генерал професор Венцислав Мутафчийски. \r\nАвторът на пощенската карта - Петя Запрянова, представя визуален разказ за същността, значимостта и силата на Военномедицинска академия, като изобразените детайли са израз на традиция, мъдрост, знание и защита. Печатът е вдъхновен от структурата на бойна ризница. \r\nНа церемонията присъстваха представители на Президентството, Министерство на отбраната, командири на военни формирования, Министерство на здравеопазването, Българския лекарски съюз, Българския червен кръст, директори на столични болници и други официални лица, новоприетите курсанти по специалност „Военен лекар”.", "date": "2018.09.04", "title": "Юбилейна пощенска карта беше валидирана по повод 140-ата годишнина от създаването на военномедицинската служба"}
{"url": "http://www.focus-news.net/news/2018/09/04/2563143/irina-gyurcheva-nad-600-dushi-posetiha-tretoto-izdanie-na-festivala-za-kultura-i-izkustvo-rekata-v-svishtov.html", "text": "От над 600 души беше посетено третото издание на фестивала за култура и изкуство „Реката“, който се провежда в Свищов. Това каза в предаването „Добре дошли в Свищов“ на  Радио „Фокус“ – Велико Търново  Ирина Гюрчева от организаторите на събитието. Тя уточни, че най-голям успех, сред всички инициативи, са имали новите образователни работилници за деца, които се проведоха за първа година. „Те се радваха на чудесна посещаемост не само от децата, но и от техните родители, въпреки, че бяха съвсем нови като забавление, което се предлага от фестивала. Също така музеите, с които си сътрудничим за пръв път, споделиха, че са били посетени от голяма част от участниците във фестивала. Това много ни радва“, каза още Ирина Гюрчева. Тя припомни, че организаторите бяха подготвили 600 гривни, които се продаваха на символична деца от 1 лв. Събраната сума всъщност е и единственият приход, част от който ще бъде вложен в следващото издание на фестивала. „Моите наблюдения са, че реакциите бяха много положителни. Всички хора, с които разговарях след това имаха много добри отзиви не само като родители на деца, но и на самите тях им беше интересно. Най-голямо удовлетворение ни носи факта, че все повече хора искат да допринесат за развитието на фестивала, съпричастни са с каузите му, показвайки по този начин, че той има място в свищовската общност“, допълни Гюрчева. \r\nЛуиза ТРАНЧЕВА", "date": "2018.09.04", "title": "Ирина Гюрчева: Над 600 души посетиха третото издание на фестивала за култура и изкуство „Реката“ в Свищов"}
{"url": "http://www.focus-news.net/news/2018/09/04/2563140/radoslav-lyutakov-kmet-na-vetren-grozdoberat-shte-zapochne-sledvashtata-sedmitsa-ochakvame-dobra-rekolta.html", "text": "В землището на град Ветрен гроздоберът все още не е започнал. Това каза за  Радио „Фокус“ – Пазарджик  кметът на града Радослав Лютаков. Той обясни, че най-вероятно през следващата седмица хората ще влязат в масивите и ще започнат прибирането на реколтата. „През тази година заради валежите от дъжд през първите летни месеци ще изчакаме малко, за да може гроздето за узрее добре и за това все още официално не сме обявили дата за началото на прибирането на реколтата“, добави Лютаков. Той обясни, че някои от собствениците на лозови масиви ще използват почивните около 22 септември, за да може да оберат лозята и да продадат продукцията или да я подготвят за правенето на вино. Според Лютаков районът на град Ветрен има традиции в приготвянето на хубави вина, тъй като се отглеждан качествени винени сортове грозде. По думите му подходящи за отглеждането на лозя са и климатичните, и почвените условия. Кметът на град Ветрен каза също, че очакванията са за добра реколта. \r\nВаня НИКОЛОВА", "date": "2018.09.04", "title": "Радослав Лютаков, кмет на Ветрен: Гроздоберът ще започне следващата седмица, очакваме добра реколта"}
{"url": "http://www.focus-news.net/news/2018/09/04/2563138/inzh-vladislav-georgiev-dgs-varna-pri-nameren-trup-na-diva-svinya-grazhdanite-nezabavno-tryabva-da-podadat-signal-do-veterinaren-lekar-ili-na-telefon-112.html", "text": "При намерен труп на дива свиня гражданите незабавно трябва да подадат сигнал до официален ветеринарен лекар или на телефон 112. Пред  Радио „Фокус“ – Варна  зам.-директорът на ДГС „Варна“ инж. Владислав Георгиев припомни, че болестта африканска чума по свинете не е опасна за хората, но разпространението ѝ нанася сериозни икономически щети. „Затова наред с предприетите на национално ниво превантивни мерки е необходима и подкрепата на ловните дружини. С тяхна помощ може да се намали популацията на диви свине, каквато е практиката и в останалите европейски държави с цел да се предотврати разпространението на заболяването“, посочи инж. Владислав Георгиев. \r\nМарияна ВАЛЕНТИНОВА", "date": "2018.09.04", "title": "Инж. Владислав Георгиев, ДГС „Варна”: При намерен труп на дива свиня гражданите незабавно трябва да подадат сигнал до ветеринарен лекар или на телефон 112"}
{"url": "http://www.focus-news.net/news/2018/09/04/2563145/kancho-stoychev-sotsiolog-ima-dva-patya-pred-premiera-boyko-borisov-da-vzeme-v-ratsete-si-pod-kontrol-situatsiyata-ili-da-zamete-problemite.html", "text": "Моделът на управление клони към личен, а не съвместен такъв. От това произтича характерът на текущата криза в управлението, натрупана от сериозни скандали.  Това каза за Радио  „Фокус“  социологът Кънчо Стойчев. Той обясни, че макар и при наличието на много контролни органи, проблемите на България се изразяват в безотчетност, безконтролност и усещането за обвързване с корупция и монополни практики. Относно разнобоя в управлението, Кънчо Стойчев коментира, че като най- голямата политическа партия ГЕРБ трябва да поеме отровност за създалата се интрига, както и че отстъпка по посока на вицепремиера Валери Симеонов би могло да се изтълкува като вид рекет. \r\n„Пътищата са два. Единият е премиерът да вземе в ръцете си под контрол ситуацията. Това означава, ще го кажа по-образно много шумни шамари, които трябва да се раздадат, защото виждаме разнобой в цялата верига на властта. Вторият път е да се заметат проблемите, чрез т.нар. коалиционни преговори и да се направи някакъв маньовър. Това ще рефлектира много лошо върху държавността, защото в крайна сметка ще отслаби позициите на премиера, ще стане ясно, че не той управлява държавата, което едва ли е най-доброто и няма да е ясен субектът на управлението“, коментира той. \r\nКънчо Стойчев  каза, че с оставките не е удовлетворено общественото мнение. Според него са необходими мащабни промени, а не козметични.", "date": "2018.09.04", "title": "Кънчо Стойчев, социолог : Има два пътя пред премиера Бойко Борисов- да вземе в ръцете си под контрол ситуацията или да замете проблемите"}
{"url": "http://www.focus-news.net/news/2018/09/04/2563149/veliko-tarnovo-10-dka-iglolistna-gora-i-150-dka-lesoneprigodni-ploshti-sa-izgoreli-pri-pozhar-v-zemlishteto-na-suhindol.html", "text": "10 дка иглолистна гора и 150 дка лесонепригодни площи са изгорели при пожар в землището на Сухиндол. 240 дка иглолистна гора край Сухиндол спасиха пожарникарите. Сигналът за пожара в землището на града е подаден вчера по обяд на тел. 112, съобщиха за b от Регионална дирекция „Пожарна безопасност и защита на населението“. Огънят, предизвикан от небрежност, е унищожил 10 дка иглолистна гора и 150 дка лесонепригодни площи. Пострадали граждани няма. Собствеността на земята е общинска. Спасени са шест сгради, 240 дка иглолистна гора и 50 дка лозов масив. Произшествието е ликвидирано от два екипа на пожарната в Павликени, екип от Велико Търново и служители на Сектор „Специализирани оперативни дейности“ – Горна Оряховица. Общо в гасенето са участвали 13 огнеборци. За изминалото денонощие пожарникарите от областта са реагирали на още три сигнала за пожари без материални загуби. \r\nЛуиза ТРАНЧЕВА", "date": "2018.09.04", "title": "Велико Търново: 10 дка иглолистна гора и 150 дка лесонепригодни площи са изгорели при пожар в землището на Сухиндол"}
{"url": "http://www.focus-news.net/news/2018/09/04/2563146/anadolu-agency-turtsiya-mozhe-da-zapochne-sondazhi-v-iztochnoto-sredizemnorie-zayavi-mevlyut-chavushoglu.html", "text": "Турският министър на външните работи Мевлют Чавушоглу заяви, че страната му е закупила платформа за сондажи и тази есен може да започне използването й в източната част на Средиземно море. На съвместна пресконференция с външния министър на турските киприоти Кудрет Озерсай първият дипломат на Анкара заяви, че Севернокипърската турска република (СКТР) има териториални води и континентален шелф, който ще бъде защитен от Турция с всички средства, предава държавната информационна агенция  Anadolu Agency. \r\n„Турция има изключителна икономическа зона (ИИЗ) в източната част на Средиземно море“, добави Чавушоглу. \r\nПо думите му преди време Турция е предотвратила началото на сондажни дейности в региона. „Сега, ние имаме платформа и можем да започнем сондажи“, заяви той и отбеляза, че Анкара е обсъдила въпроса с различни компании, както и с представили на Гърция, страна-гарант съгласно споразумението за Кипър от 1960 г.  \r\nТурският министър добави, че ще проведе среща с гръцкия си колега Никос Коциас в Измир, в рамките на която ще обсъди кипърския въпрос. По думите му, ако гръцките киприоти продължават да сондират край острова, турските киприоти също „скоро ще стартират сондажи“ в съответствие с вече предоставения на „Търкиш петролиум“ лиценз. \r\nТурските киприоти също имат право да използват ресурсите в района, многократно подчерта ръководителят на външнополитическото ведомство в Анкара.  \r\nОстров Кипър е разделен от 1974 г. насам. След преговори, продължили две години, през 2017 г. последният опит за обединение приключи с неуспех.", "date": "2018.09.04", "title": "Anadolu Agency: Турция може да започне сондажи в Източното Средиземнорие, заяви Мевлют Чавушоглу"}
{"url": "http://www.focus-news.net/news/2018/09/04/2563147/stara-zagora-vasko-krapkata-poduene-blus-bend-i-btr-shte-otkriyat-traditsionniya-beerfest-v-park-zagorka.html", "text": "Васко Кръпката, Подуене Блус бенд и БТР ще открият традиционния „BEERфест“ в парк „Загорка“. Това съобщиха от пресцентъра на  Община Стара Загора . На 5 септември от 19.00 часа ще бъде даден официалният старт на феста. Стара Загора отново ще е Столица на бирата до 8 септември. На сцената ще се качат легендите Васко Кръпката с Подуене Блус бенд и БТР. 5 бара и 4 ресторанта ще са на разположение на посетителите, а всички обекти ще отварят врати в 17.00 часа и ще работят до 24.00 часа. „BEERфестът“ е под мотото „Когато шофирате, никога не пийте!“, затова е предвидена безплатната автобусна линия, осигурена от „Загорка“ АД, която да откара любителите на бирата до домовете им. Във всеки от дните между 20.30 и 00.00 часа, линията ще се движи на всеки 30 минути, с начална точка Парк „Загорка“ и ще покрие почти цялата територия на града. Линиите от градския транспорт, които могат да ползват, за да стигнат до фестивала, са №3 и №36. \r\nНа празника на Съединението - 6 септември, на „BEERфестът“ ще звучат кадифените гласове на Деси Добрева и DIA, които ще поднесат така обичаните етно и народни мотиви. Сръбските „Guns’N’Roses Real Tribute“ и „Queen Real Tribute“ ще добавят и малко рок, и много настроение. \r\nЖеланието на организаторите е да привлекат максимален брой хора от всички възрастови групи и да доставят музикално удоволствие на всички посетители. Заключителната вечер - 8 септември, ще предложи българския евъргрийн с изпълненията на обичаните доайени на родната сцена Васил Найденов и Силвия Кацарова. \r\nОрганизатори на събитието са Община Стара Загора и пивоварна Загорка. \r\nПовече подробности за програмата и любопитна информация за „BEERфестът“ ще откриете на страницата във Facebook: https://www.facebook.com/thebeerfest.", "date": "2018.09.04", "title": "Стара Загора: Васко Кръпката, Подуене Блус бенд и БТР ще открият традиционния „BEERфест“ в парк „Загорка“"}
{"url": "http://www.focus-news.net/news/2018/09/04/2563152/angel-angelov-trenyor-na-fk-izgrev-93-zlatni-medali-specheliha-mladite-ni-futbolisti-ot-sastezanieto-za-kupata-na-nesebar.html", "text": "Златни медали спечелиха младите футболисти на ФК „Изгрев 93“ от престижен турнир. Децата от набор 2009/2010 година участваха във футболното състезание за купа Несебър и станаха първи с резултат 8:2. Това каза в предаването „Добре дошли в Свищов“ на  Радио „Фокус“ – Велико Търново  техният треньор Ангел Ангелов. На второ и трето място в турнира са бяха съответно ФК „Черноморец“ и ФК „Бургас“. „Мога да кажа, че нашите футболисти показаха постоянство по време на целия турнир и без нито една загуба стигнаха до финал. Престижното първо място те защитиха със завидна игра и впечатляващ резултат 8:2 срещу противниците си от ФК „Черноморец“, разказа още Ангел Ангелов и подчерта, че през настоящата година децата за пръв път играят Футбол 7. Те грабнаха купа Несебър след четири поредни победи. С този успех футболният клуб на свищовското село Царевец отново защити името си. \r\nФутболният турнир за купа Несебър е с голям международен отзвук и вече няколко години в него вземат участие водещи чуждестранни отбори, които мерят сили в най-популярния спорт. Августовският турнир се проведе в пълно съответствие с правилника на ФИФА и БФС. \r\nЛуиза ТРАНЧЕВА", "date": "2018.09.04", "title": "Ангел Ангелов, треньор на ФК „Изгрев 93“: Златни медали спечелиха младите ни футболисти от състезанието за купата на Несебър"}
{"url": "http://www.focus-news.net/news/2018/09/04/2563148/inzh-ventsislav-furlanski-rdg-smolyan-predprieti-sa-mnozhestvo-prevantivni-merki-sreshtu-razprostranenieto-na-afrikanska-chuma-v-oblastta.html", "text": "Предприети са множество превантивни мерки срещу разпространението на африканската чума  в област Смолян. Това каза в интервю за  Радио „Фокус“ – Смолян  инж. Венцислав Фурлански, директор на Регионална дирекция погорите – Смолян. В момента се изграждат ями за отпадните продукти и площадки за първична обработка на дивеча, като докато тези съоръжения не бъдат готови изобщо не може да се коментира откриване на лова на дива свиня, подчерта той. По думите му е даден срок до 25 септември, а очакванията са това да се случи по-рано и те да бъдат готови още на 15 септември. Съоръженията се изграждат от лицата, които стопанисват дивеча като държавни ловно-стопански райони, ловните сдружение с ловните дружинки по места. Инж. Фурлански отбеляза, че в района на Ловно сдружение – Девин са почти готови с изграждането на тези ями и пунктовете за първична обработка на дивеча, а целта е да не се разпространяват никакви отпадни продукти. „Всичко трябва да бъде слагано в ямите, месото да бъде съхранявано там до излизане на пробата и след като бъде готова тя, то да бъде разделяно както е традицията и да бъде споделяно между самите ловци. Повечето дружинки имат изградени бази и места, в които да осигурят това съхранение“, поясни инж. Фурлански. Той допълни, че за пробите всичко е добре регламентирано, ясно е на всички, които предоставят проби като няма промяна. Извършено е и обучение на ловците за вземане на пробите. \r\nДиректорът на РДГ – Смолян уточни, че вчера е проведено заседание на кризисния щаб, който е към Изпълнителна агенция по горите и се очаква да изпратят протоколът с подробности, за да се видят допълнителните мерки, които са набелязани от тяхна страна, но като цяло най-големия проблем е човешкият фактор. „Не е само дивата свиня, има хищници и затова е важно отпадните продукти да се съхраняват в тези ями и затова се държи те да бъдат изградени и след това да се предприемат каквито и да е действия по разрешаване на ловуване. Докато това не е спазено, ние не можем да имаме никакви претенции за разрешаване на лова, защото има изисквания, които трябва да бъдат спазени“, добави инж. Фурлански. \r\nНели ГЕРГЬОВСКА", "date": "2018.09.04", "title": "Инж. Венцислав Фурлански, РДГ – Смолян: Предприети са множество превантивни мерки срещу разпространението на африканска чума в областта"}
{"url": "http://www.focus-news.net/news/2018/09/04/2563150/violeta-ivanova-direktsiya-zemedelie-sliven-477-kgdka-e-sredniyat-dobiv-pri-desertnite-lozya-v-oblastta.html", "text": "477 кг/дка e средният добив при десертните лозя в Сливенско. Това съобщи пред  Радио „Фокус“ – Сливен  Виолета Иванова, главен експерт в Областната дирекция „Земеделие“ в Сливен. Засетите площи с десертно грозде в областта са 1300 декара. До момента от тях са реколтирани 710 декара. „Качеството при десертното грозде е добро, но не така стоят нещата при винените сортове“, коментира експертът. Общите площи на винените лозя са 56 490 декара, като все още не е започнал масовият гроздобер. Стопаните са изразили тревога за качеството на гроздето. Там където лозята са били поразени от мана и листата са окапали, плодовете са на пряка слънчева светлина и изгарят. \"Няма информация за пропаднали площи\", каза още Виолета Иванова. \r\nЛюдмила ЙОРГОВА", "date": "2018.09.04", "title": "Виолета Иванова, Дирекция „Земеделие“ – Сливен: 477 кг/дка e средният добив при десертните лозя в областта"}
{"url": "http://www.focus-news.net/news/2018/09/04/2563141/babh-razraboti-saveti-za-zemedelskite-stopani-s-tsel-razpoznavane-na-virusa-na-afrikanskata-chuma.html", "text": "Българска агенция за безопасност на храните (БАБХ) разработи кратки съвети за земеделските стопани с цел разпознаване на вируса на Африканската чума и превенцията от разпространяването на болестта. Това съобщиха от  Агенцията . \r\nТези мерки са част от информационната кампания на БАБХ във връзка с констатирания първи за страната случай на заболяването Африканска чума по свинете на 31.08.2018 г. на територията на с. Тутраканци, общ. Провадия, обл. Варна. Съветите, които биха спомогнали за ограничаване и неразпространение на заразата са изпратени до всички областни и общински администрации, които възможно най-бързо трябва да ги разпространят сред жителите на селата и градовете чрез достъпни до тях места. \r\nАфриканската чума по свинете е силно заразно заболяване, което засяга свинете от различни възрасти без значение от пола. От него не могат да бъдат засегнати хора, но в резултат на наложителните рестрикции икономическите последици за отрасъла свиневъдство и месопреработка могат да бъдат значителни. Ето защо за предотвратяване на разпространението на вируса от засегнатите райони, е необходимо собствениците на животни да спазват следните правила: \r\n1. Домашните свине не трябва да се хранят с отпадъци, включително кухненски, съдържащи остатъци от свинско месо или месни продукти от свинско месо. \r\n2. Термичната преработка на месото унищожава вируса. Прясното месо, добито за лична консумация, трябва да се преработи термично, заедно с костите, до пълно му приготвяне (варене, пържене, печене, консервиране в буркани и т.н.). \r\n3. От прясното месо, добито за лична консумация, не трябва да се произвеждат сурово-сушени месни продукти (луканки, суджуци, наденици, маринована сланина и др.). \r\n4. Вътрешните органи се обработват термично до пълното им приготвяне (варене, пържене, печене) или се заравят на дълбочина, която не позволява изравянето им от животни. \r\n5. Сланината трябва да премине термична обработка (варене или стопяване на мазнините до получаване на пръжки и свинска мас) \r\n6. Замразеното свинско месо е потенциален източник на разпространение на вируса, поради което не трябва да напуска дома на собственика. Месото може да се консумира в домашни условия, след термична преработка (готвени ястия, печено или варено и др.). Приготвените ястия не трябва да напускат дома. Опаковките (найлонови пликове, кутии и др.), в които е било съхранявано замразеното месо, също са потенциален източник на инфекция, ако бъдат изхвърляни като битов отпадък.  \r\n7. В случаи на дране на закланите свине, добитите кожи на животните също са източник на зараза и трябва да се заровят на дълбочина, която не позволява изравянето им от други животни или се предават за унищожаване. \r\n8. Кръвта, стомашно-чревното съдържание и другите отпадъци, негодни за консумация (нокти, четина, зурли и др.), на мястото където са заклани животните, се заравят на дълбочина, която не позволява отравянето им от други животни или се предават за унищожаване. Ако преди клане на свине за лична консумация стопаните забележат симптоми, като загуба на апетит, ускорено и затруднено дишане, секреция от носа и очите, некоординирани движения, кървава диария, видими подкожни кръвоизливи по крайниците и ушите или по време на клане установят кръвооизливи по целия труп, насъбрана кървава течност в корема и гръдния кош, почернял и разширен далак, малки червени петна от кръвоизливи по бъбреците НЕЗАБАВНО ДА УВЕДОМЯТ ВЕНЕРИНАРЕН ЛЕКАР И ДА ПРЕУСТАНОВЯТ ОБРАБОТКАТА НА ТРУПА. Всички хора, които участват при клането, трябва да предприемат всички хигиенни мерки да не разнесат вируса до домовете си!", "date": "2018.09.04", "title": "БАБХ разработи съвети за земеделските стопани с цел разпознаване на вируса на Африканската чума"}
{"url": "http://www.focus-news.net/news/2018/09/04/2563151/dato-shte-mozhe-da-registrira-svoyata-marka-v-patentno-vedomstvo.html", "text": "Правителството прие решение, с което дава съгласие изображението на основната структурна форма на герба на Република България да бъде включено в марката на Държавна агенция „Технически операции“. Това съобщиха от  правителствената информационна служба . Решението ще позволи регистриране на комбинирана марка на ДАТО в Патентно ведомство на Република България и съхраняване на институционалната идентичност на агенцията. \r\nОт основаването си Държавната агенция използва в дейността си служебен знак, в който е включена основната структурна форма на герба на Република България, представляваща лъва от централния щит - изправен, коронован, обърнат на дясна хералдическа страна. При изработването на служебния знак на агенцията са използвани и традиционни български символи, съобразени с т. нар. институционална хералдика.", "date": "2018.09.04", "title": "ДАТО ще може да регистрира своята марка в Патентно ведомство"}
{"url": "http://www.focus-news.net/news/2018/09/04/2563153/izgotven-e-operativen-plan-za-izpalnenie-na-parviya-etap-na-natsionalnata-strategiya-za-razvitie-na-nauchnite-izsledvaniya.html", "text": "Оперативен план за изпълнение на първия етап на актуализираната Национална стратегия за развитие на научните изследвания в България 2017-2030 г., приета от НС на 07.06.2017 г., бе одобрен от правителството. Основната цел е чрез мащабно, бързо и дългосрочно развитие и модернизиране на системата на научните изследвания, България да се превърне в притегателен център за авангардни научни изследвания и развитие на нови технологии, да се привлекат и задържат млади и водещи учени в страната. Това съобщиха от  правителствената информационна служба . \r\nИзпълнението на Стратегията е разделено на три етапа. \r\nПрез първия (2018-2022 г.) се предвижда прилагане на основната част от мерките, предвидени в дейностите по отделните специфични цели и достигане до финансиране за научноизследователска и развойна дейност по консолидираната фискална програма, с изключение на разходите с източник Европейските структурни и инвестиционни фондове, в размер на 0,70% от БВП. Целта е в края на етапа научноизследователската дейност да се оценява оптимално, да бъде привлекателна за учените и за младите хора и да са създадени подходящи условия за научни изследвания и за тяхното потенциално приложение. По отношение на индикаторите за изпълнение трябва да се премине към изкачване в световната класация. В края на етапа компонентите на иновационния индекс, свързани с научните изследвания, трябва да достигнат стойностите на „умерен иноватор“. \r\nПредставеният Оперативен план за изпълнение на първия етап на Националната стратегия цели осигуряване на висока квалификация и ефективно кариерно развитие на учените, консолидиране на човешки ресурси и финансови средства за изпълнението на национални научни програми за решаване на значими обществени предизвикателства. От изключително значение за научната система са развитието, поддържането и ефективното използване на модерна научна инфраструктура, балансирана по тематични области и региони, както и осигуряването на достъп до европейска и международна научна инфраструктура. \r\nС изпълнението на Оперативния план ще се гарантира ефективен обмен на идеи и знания посредством достъп до научна информация, отворен достъп до научни резултати, мобилност на учените, участие в научни форуми и трансгранично научно сътрудничество. В него са предвидени и мерки за развитие на системата за оценка на научните резултати, както и въвеждане на модел за финансиране на научните изследвания, основано на резултатите, с цел постигане на концентрация на научния капацитет.", "date": "2018.09.04", "title": "Изготвен е оперативен план за изпълнение на първия етап на Националната стратегия за развитие на научните изследвания"}
{"url": "http://www.focus-news.net/news/2018/09/04/2563157/194-940-leva-se-otpuskat-za-stipendii-na-daroviti-detsa.html", "text": "194 940 лева отпуска правителството за изплащане на стипендии на деца с изявени дарби през 2018 година. За 148 стипендии през 2018 г. на деца от 35 общински училища се предоставят 149 040 лева. С 44 900 лева се изплащат стипендии на ученици в държавни училища, както и за три деца в частни училища. Това съобщиха от  правителствената информационна служба . Предложеният проект няма да доведе до пряко и/или косвено въздействие върху държавния бюджет, тъй като необходимите средства са в рамките на разчетените за тази дейност в централния бюджет за 2018 година.", "date": "2018.09.04", "title": "194 940 лева се отпускат за стипендии на даровити деца"}
{"url": "http://www.focus-news.net/news/2018/09/04/2563155/pavlin-dimitrov-upravitel-na-o-v-sveta-anastasiya-za-tozi-leten-sezon-otchitame-29-hilyadi-poseshteniya-i-okolo-250-noshtuvki.html", "text": "За този летен сезон отчитаме 29 хиляди посещения и около 250 нощувки. Това каза за  Радио „Фокус“ – Бургас  Павлин Димитров, управител на о-в Света Анастасия. По думите му много туристи посещават мястото тази година, а се наблюдава и ръст в броя на чуждестранните гости. „Отчитаме един успешен сезон с много събития. Над 10 театъра и концерта бяха организирани тук тази година и отсега започваме да подготвяме програмата за догодина“, каза още Димитров. Той добави, че на ден между 300 и 600 хора посещават острова в силния летен сезон. \r\n„Очакваме много гости за националните празници – 6 и 22 септември. Традиционно българският турист пътува в тези дни, така че очакваме гости от страната“, каза още управителят. По думите му се очаква сезонът на о-в Света Анастасия тази година да продължи до края на месец октомври. \r\n„Догодина ще доразвием изложбата на 3D макети на черноморски риби“, каза още Павлин Димитров. Според него това е идея, която е много добре възприета от посетителите, така че заслужава повторното си представяне. „Туристите се привличат най-много от красотата на мястото“, каза още Димитров. По думите му гледките към морето, бриза и чистата морска вода са нещата, които представляват интерес за гостите на острова. „Църквата и мултимедийната експозиция са другите атракции при нас“, добави управителят. Той каза още, че лимонадата, чаят с билки и рибената чорба са любими за туристите посетители. По думите му в следващите дни ще се премине в по-лек есенен режим. „Няма ги вече тълпите от туристи, пътуваме с от 50 до 70 човека на корабчето“, посочи още Димитров. \r\nВеселина НИКОЛОВА", "date": "2018.09.04", "title": "Павлин Димитров, управител на о-в Света Анастасия: За този летен сезон отчитаме 29 хиляди посещения и около 250 нощувки"}
{"url": "http://www.focus-news.net/news/2018/09/04/2563159/sport-kapitanat-na-livarpul-ostava-v-otbora-do-2023-godina.html", "text": "Джордан Хендерсън подписа нов договор с Ливърпул, съобщиха на официалната страница на клуба. Халфът, който е и капитан на отбора, ще остане в него до 2023 година.  \r\n28-годишният Хендерсън е в Ливърпул от 2011 г. и оттогава насам е изиграл 284 мача  за отбора, в които е отбелязал 24 гола. \r\nСлед четири кръга Ливърпул е начело във временното класиране във Висшата лига с актив от 12 точки заедно с Челси. В следващия си мач на 15 септември отборът на Юрген Клоп ще гостува на Тотнъм.", "date": "2018.09.04", "title": "Спорт: Капитанът на Ливърпул остава в отбора до 2023 година"}
{"url": "http://www.focus-news.net/news/2018/09/04/2563156/lovech-vremenno-dvizhenieto-se-osashtestvyava-v-edna-lenta-po-pat-iii-358-troyan-oreshak-v-rayona-na-selo-patreshkoto-poradi-patnotransportno-proizshestvie.html", "text": "Временно движението се осъществява в една лента по път III-358 Троян - Орешак в района на село Патрешкото поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от представители на „Пътна полиция“.", "date": "2018.09.04", "title": "Ловеч: Временно движението се осъществява в една лента по път III-358 Троян - Орешак в района на село Патрешкото поради пътнотранспортно произшествие"}
{"url": "http://www.focus-news.net/news/2018/09/04/2563158/evropeyskata-komisiya-pozdravi-balgariya-za-postizheniyata-na-balgarskoto-predsedatelstvo-na-saveta-na-es.html", "text": "В писмо до постоянния представител на Република България в Европейския съюз генералният секретар на Европейската комисия (ЕК) изрази силното си впечатление от постигнатото по време на Българското председателство на Съвета на Европейския съюз 2018. Това съобщиха от пресцентъра на  Министерството на външните работи .  \r\n„Комисията оценява тесните и конструктивни отношения, които изградихме. Работихме ръка за ръка и можем да сме горди от постигнатия прогрес по дневния ред на ЕС“, се казва в писмото, подписано от Мартин Зелмайер.    \r\nОсобено внимание се обръща на успеха на срещата на върха ЕС—Западни Балкани, която се проведе в София на 17 май 2018 и потвърди ангажимента към европейската перспектива за региона, както и на приключването на общо 46 законодателни досиета по време на председателството.   \r\nВ писмото се изразяват специални благодарности и за прогреса, който България като председател е успяла да постигне в сферата на Банковия Съюз - системата за банков надзор и преструктуриране, която работи на базата на действащи в целия ЕС правила; постигането на преговорен мандат за споразумението пост - Котону, което ще зададе общата рамка на отношенията на ЕС с държавите от Африка, Карибите и Тихоокеанския басейн в следващите две десетилетия; реформата на Общоевропейската система за бежанците, определяща правилата за регистрация и разпределение на мигранти; Реформата на Дъблинския регламент, който седи в основата на общата европейска бежанска политика; както и за бързото стартиране на диалога по Многогодишната финансова рамка - следващия бюджет на Европейския съюз за периода от 2021 г. до 2027 г.  \r\nПисмото завършва с ръкописно послание от Зелмайер, че „Съединението прави силата – и след Българското председателство!“", "date": "2018.09.04", "title": "Европейската комисия поздрави България за постиженията на Българското председателство на Съвета на ЕС"}
{"url": "http://www.focus-news.net/news/2018/09/04/2563160/balgarite-shte-vadyat-po-evtino-i-lesno-vremenni-pasporti-i-svidetelstva-za-sadimost-v-chuzhbina.html", "text": "Таксата за издаване на временен български паспорт в чужбина се намалява с една четвърт, а досегът на гражданите с бюрокрацията ще бъде облекчен. Това предвижда Постановление за изменение на нормативни актове на Министерския съвет, което прие правителството. Промените са по предложение на Екатерина Захариева, заместник министър-председател и министър на външните работи. Това съобщиха от  правителствената информационна служба . \r\nДо намалението се стига чрез премахването на две такси на обща стойност 17 евро. Временните български паспорти, издавани в чужбина, ще струват 50 евро вместо досегашните 67 евро. Мерките са част от усилията на правителството за облекчаване на административната тежест. \r\nДо момента при приемане и обработване на заявления за издаване на българските лични документи дипломатическите и консулските представителства на Република България в чужбина събират такси за всеки отделен документ включително за получаване на формуляр-заявление в размер на 1 евро. Сега тази такса, както и компонентата, събирана от името на МВР - 16 евро, отпадат. \r\nДруг текст в постановлението предвижда намаляване на таксата за издаване на свидетелство за съдимост при подадено в чужбина заявление. Досега за услугата се заплащаха 20 евро по Тарифа № 3 за таксите, които се събират за консулско обслужване в системата на Министерството на външните работи. Тази такса се намалява на 10 евро - наполовина. \r\nГражданите вече няма да заплащат дължимите такси по Тарифа № 3 с държавни таксови марки. \r\nОтпада и събирането на такси чрез Министерството на външните работи или дипломатическите или консулски представителства на Република България относно съдействие за издирване в чужбина на физическо лице.", "date": "2018.09.04", "title": "Българите ще вадят по-евтино и лесно временни паспорти и свидетелства за съдимост в чужбина"}
{"url": "http://www.focus-news.net/news/2018/09/04/2563162/nad-490-mln-lv-sa-sabrani-vav-fond-sigurnost-na-elektroenergiynata-sistema-prez-2017-g.html", "text": "Събраните средства във фонд „Сигурност на електроенергийната система“ през 2017 г. възлизат на 490.3 млн. лв., сочи отчетът на фонда за миналата година, одобрен на днешното правителствено заседание. Това съобщиха от  правителствената информационна служба . \r\nПо закон във фонда се събират по 5% от месечните приходи на производителите и вносителите на електроенергия в страната, както и на „Булгартрансгаз“ и Електроенергийния системен оператор. Средствата от търгове за продажба на квоти емисии парникови газове също постъпват във фонда. Със събраните средства се покриват разходите на Националната електрическа компания от изкупуване на електроенергия на преференциални цени. \r\nПрез миналата година от 5% вноски са събрани близо 236 млн. лв., а от продажба на квоти - 254.5 млн. лв., е посочено още в отчета. \r\nРазходите за издръжка на фонда през 2017 г. възлизат на 193 хил. лв. За покриване на разходите на НЕК, произтичащи от статута й на обществен доставчик, са изплатени близо 505 млн. лв. Разликата спрямо приходите на фонда през 2017 г. е осигурена от останали средства, събрани в него през 2016 г. \r\nОтчетът на фонд „Сигурност на електроенергийната система“ е приет от Управителния съвет на фонда през март 2018 г. и е одитиран от Сметната палата.", "date": "2018.09.04", "title": "Над 490 млн. лв. са събрани във фонд „Сигурност на електроенергийната система“ през 2017 г."}
{"url": "http://www.focus-news.net/news/2018/09/04/2563163/inzh-ventsislav-furlanski-rdg-smolyan-nay-golemiyat-razprostranitel-na-afrikanskata-chuma-e-chovekat.html", "text": "Не бива да се мисли, че африканската чума ще се разпространи само от дивите свине, защото най-големия разпространител на заразата е човекът. Това каза в интервю за  Радио „Фокус“ – Смолян  инж. Венцислав Фурлански, директор на Регионална дирекция погорите – Смолян. По думите му, чрез своите дрехи, обувки, автомобили, както и с отглеждането на домашни свине, опасността от разпространяване на заразата е огромна. „Лица, които са ловци и отглеждат прасета, трябва да се лишат от едно от двете – или да премахнат домашните си животни, или да не ходят на лов, защото тогава разпространението става много бързо и се затваря веригата домашни-диви свине. Разпространяването става много бързо и на голямо разстояние. Това не става със самият преход на дивите свине и заразяване на една популация с друга. Това става с човешка намеса“, отбеляза инж. Фурлански. За пример той посочи, че при гостуване в съседна държава ловци, които са по линия на организирания ловен туризъм ловуват с едни дрехи и после идват тук с тях. Въпреки, че това са единични случаи и по този начин може да се разпространи заразата. \r\nДиректорът на РДГ – Смолян добави, че трябва да се поддържа много висок санитарен контрол. „Ние, които отговаряме за стопанисването и ползването на дивата свиня ще направим всичко необходимо, за да ограничим заразата, но трябва и домашните свине да се поставят под карантина, за да не се разпространи тази зараза. Ако имаме по домашните свине констатирана африканска чума и спазваме необходимите санитарни изисквания не би трябвало да я пренесем на дивите“, уточни инж. Фурлански. Той допълни, че домашните свинеферми се разглеждат като едни затворени комплекси и връзката между тях се осъществява по два начина, чрез човешка намеса – фуражи и присъствие на хора от едно място на друго и ако имат някакъв допир с тези животни ако бъдат отглеждани на свобода. „В Странджа породата източнобалканска свиня се отглежда пасищно. Предприети са действия от страна на БАБХ тези животни да се отглеждат само и единствено в затворени комплекси. В област Смолян няма пряк допир между дива и домашна свиня, тъй като те не обитават едни и същи места. Проблемът е по Черноморието, Северна и Източна България и ако не се ограничат и не се вкарат в свинекомплекси от затворен тип тези животни, опасността от разпространение в този район е огромна. Това е и причината най-напред там да бъдат констатирани огнища на африканската чума“, каза още инж. Фурлански \r\nНели ГЕРГЬОВСКА", "date": "2018.09.04", "title": "Инж. Венцислав Фурлански, РДГ – Смолян: Най-големият разпространител на африканската чума е човекът"}
{"url": "http://www.focus-news.net/news/2018/09/04/2563161/pazardzhik-trevnite-i-tsvetnite-ploshti-na-teritoriyata-na-peshtera-sa-v-dobro-sastoyanie-oformyat-se-koronite-na-yaponskite-vishni-po-ul-mihail-takev.html", "text": "Всички тревни и цветни площи на територията на община Пещера са в много добро състояние, като за тях се полагат постоянни грижи. Това каза за  Радио „Фокус“ – Пазарджик  Иван Спиров, управител на ОП „Чистота и поддържане на пътната инфраструктура“ в Общината. „В началото на лятото бе залесено с дръвчета и храстовидна растителност, както и бяха подменени засадените теменужки и парички, турти и други пролетни цветя. В района на крепостта „Перистера“ също бе зацветено“, уточни Спиров. Той допълни, че в началото на есента традиционно се оформят и короните на японските вишни по ул. „Михаил Такев“ в града. По инициатива на една от големите фармацевтични фирми в Пещера бе засадена и ела в центъра на града. \r\nАлбена ЖИЛЕКОВА", "date": "2018.09.04", "title": "Пазарджик: Тревните и цветните площи на територията на Пещера са в добро състояние, оформят се короните на японските вишни по ул. „Михаил Такев“"}
{"url": "http://www.focus-news.net/news/2018/09/04/2563164/pravitelstvoto-se-razporedi-s-imoti.html", "text": "Правителството взе решение да се отчужди част от имот - частна собственост за изграждането на Обект „Модернизация на съществуващото трасе на път I-8 „Калотина - Софийски околовръстен път“ от км 1+000 до км 48+270, участък от км 1+000 до км 32+447.20“. Отчуждената част от имота, който се намира в землището на гр. Драгоман, е с площ 1 389 кв. м. Средствата за обезщетяване на собствениците са за сметка на Агенция „Пътна инфраструктура“. Решението може да се обжалва пред Върховния административен съд в 14-дневен срок от съобщаването му на заинтересованите лица по реда на Административнопроцесуалния кодекс. Това съобщиха от  правителствената информационна служба . \r\nС друго решение правителството възложи на Агенцията по приватизация и следприватизационен контрол да извърши приватизация чрез публичен търг с явно наддаване на имот — частна държавна собственост, в комплекс „Техникуми“, гр. Кърджали. Имотът, който е бивше общежитие на филиал „Любен Каравелов“ - Кърджали към Пловдивския университет „Паисий Хилендарски“, е с предоставени права за управление на областния управител на Кърджали и представлява терен с площ 5 784 кв. м и две сгради в него. Приватизацията се извършва по предложение на областния управител на Кърджали във връзка с неизползването на имота по предназначение и невъзможността на областната администрация да отдели необходимия финансов ресурс за поддръжката му. \r\nНа Държавната агенция за бежанците се предоставя управлението върху част от имот - публична държавна собственост, който ще бъде използван за архивохранилище. Частта от имота се намира на бул. „Княгиня Мария Луиза“ № 114-б в град София и включва разположени в административна сграда зала, фоайе, санитарен възел и антре, които са част от първия етаж, както и стълбище, водещо от залата към кухненски блок - част от първи сутерен, и мазе от втори сутерен. Посочените обекти са били управлявани от Министерството на вътрешните работи, но са с отпаднала необходимост за него.", "date": "2018.09.04", "title": "Правителството се разпореди с имоти"}
{"url": "http://www.focus-news.net/news/2018/09/04/2563169/veliko-tarnovo-detsa-ot-angliya-i-belgiya-se-vklyuchiha-v-letnite-zanimaniya-organizirani-ot-gradskata-biblioteka-v-svishtov.html", "text": "Деца от Англия и Белгия се включиха в летните занимания, организирани от Градската библиотека в Свищов. Общият брой на децата, участвали в инициативата през тази година, е по-голям, в сравнение с предходни. Това каза в предаването „Добре дошли в Свищов“ на  Радио „Фокус“ – Велико Търново  библиотекарят Лилия Димитрова. Лятната занималня приключи с голям празник преди броени дни. В рамките ѝ децата учиха и едновременно с това много се забавляваха. Те бяха предимно от свищовските училища, но имаше и такива, които живеят в чужбина и са в града само за летните месеци. „При нас, в спокойна и приятна атмосфера, децата имаха възможност да общуват помежду си, да се сприятелят, да споделят мнение за прочетени книги и да научат повече за писателите и техните произведения“, посочи още Лилия Димитрова. По думите ѝ най-интересни за младежите и децата са били разходките на открито, придружени с образователни беседи за бележити места в Свищов. Те са се радвали и на свободните занимания, както и на всичко останало, което са им предложили библиотекарите. \r\nЛуиза ТРАНЧЕВА", "date": "2018.09.04", "title": "Велико Търново: Деца от Англия и Белгия се включиха в летните занимания, организирани от Градската библиотека в Свищов"}
{"url": "http://www.focus-news.net/news/2018/09/04/2563165/plovdiv-apelativniyat-sad-otmeni-myarkata-za-neotklonenie-na-obvinyaemiya-za-ubiystvoto-v-sarnitsa.html", "text": "Апелативният съд отмени мярката за неотклонение на обвиняемия за убийството в Сърница. Това съобщиха от пресцентъра на  Съдебната палата в Пловдив . Апелативният съд отмени определението на Пазарджишкия окръжен съд, с което е взета най-тежката мярка „Задържане под стража“ спрямо В. С., като необосновано и незаконосъобразно. Според съда липсват каквито и да е данни за умишлено убийство, и то извършено от обвиняемия В. С. Той е привлечен като обвиняем за това, че на 29 август 2018 г. в местност в землището на град Сърница умишлено е убил Г. К. \r\nВ мотивите си Апелативният съд приема, че от събраните до момента доказателства не може да се направи обосновано предположение, че обвиняемият е извършил престъплението, в което е обвинен, и не му взема мярка за неотклонение. Определението на Апелативен съд – Пловдив е окончателно.", "date": "2018.09.04", "title": "Пловдив: Апелативният съд отмени мярката за неотклонение на обвиняемия за убийството в Сърница"}
{"url": "http://www.focus-news.net/news/2018/09/04/2563166/plovdiv-s-15-litra-shampoan-beshe-izmit-pametnikat-na-saedinenieto-v-grada.html", "text": "С 15 литра шампоан с аромат на жасмин измиха паметника на Съединението в Пловдив, предаде репортер на  Радио „Фокус“ – Пловдив . Измиването на монумента се извършва традиционно в навечерието на Деня на Съединението, каза директорът на ОП „Чистота“ в града Иван Стоянов. Той посочи, че паметникът е изплакнат с един тон вода след измиването му. Пространството около монумента е пометено с механизирана техника, а жените ръчен труд са почистили под пейките и в зелените площи в района. „В деня на Съединението техника ще почиства маршрута, по който преминават участниците в традиционния мемориален маратон. Надявам се да стане един хубав празник“, каза Иван Стоянов. Той допълни, че традиционно по повод празника са били подменени и 300 знамена на входно-изходните артерии на Пловдив. \r\nТони МИХАЙЛОВ", "date": "2018.09.04", "title": "Пловдив: С 15 литра шампоан беше измит паметникът на Съединението в града"}
{"url": "http://www.focus-news.net/news/2018/09/04/2563170/balgariya-shte-si-satrudnichi-s-republika-belarus-i-gruziya-v-sferata-na-trudovata-migratsiya.html", "text": "Министерският съвет одобри проекти на двустранни спогодби с правителствата на Република Беларус и на Грузия за регулиране на трудовата миграция. Това съобщиха от  правителствената информационна служба . \r\nСъществуващите трайни тенденции за икономически растеж и за намаляване на безработицата в България предпоставят увеличено търсене на работна сила в някои икономически сектори. Сключените през 2018 г. две спогодби за регулиране на трудовата миграция с Армения и Молдова са инструмент за задоволяване потребностите на българския бизнес от работна сила, който предстои да заработи в най-скоро време. Текат преговори и с Украйна. \r\nКато нови потенциални партньори за сключване на такива спогодби са идентифицирани Беларус и Грузия. Проектите на спогодби ще послужат като основа за водене на преговори по въпросите, свързани с регулирането на заетостта на граждани на трети държави в България. \r\nПредвижда се работниците и служителите да се ползват със същите трудови права и задължения на територията на приемащата държава, както и от еднаква защита с местните работници. Агенцията по заетостта следва да изпълнява спогодбите от страна на България.", "date": "2018.09.04", "title": "България ще си сътрудничи с Република Беларус и Грузия в сферата на трудовата миграция"}
{"url": "http://www.focus-news.net/news/2018/09/04/2563168/ivan-vasilev-lrs-sokol-1911-afrikanskata-chuma-trudno-mozhe-da-se-prenese-po-drug-nachin-osven-chrez-furazhite.html", "text": "Африканската чума трудно може да се пренесе по друг начин освен чрез фуражите. Това каза за  Радио „Фокус“ - Пирин  Иван Василев, председател на ловно-рибарско сдружение „Сокол-1911“. Той отбеляза, че регистрираните случаи в село Тутраканци са станали точно по този начин. Според него има опасност от разпространение на африканска чума навсякъде, ако държавата не вземе мерки за доставката на фуражи и внасянето на хранителни продукти през Румъния. Василев посочи, че другият начин за пренасяне на заразата е в населените места в близост до границата чрез умрели животни, които не са загробени по съответния начин и птиците я разнасят. „Дивечът се захранва основно с фуражна царевица. Ние я получаваме от складовете в Благоевград. Ние знаем, че тази царевица е произведена в България в Червен бряг. Също така на места дивечът се храни с пшеница, фуражно цвекло, ябълки. По този начин засега в района няма никакви индикации за симптоми на африканска чума. Взели сме мерки евентуално по време на лова“, коментира той. Василев допълни, че по време на лова трябва да се вземат предпазни превантивни мерки, когато се правят конфискациите от дивата свиня, всичко да се загробва в специално обособени ями, които са направени от ловните дружинки, а относно месото, то трябва да се консумира чак когато се направи изследване. \r\nНатали СТЕФАНОВА", "date": "2018.09.04", "title": "Иван Василев, ЛРС „Сокол-1911“: Африканската чума трудно може да се пренесе по друг начин освен чрез фуражите"}
{"url": "http://www.focus-news.net/news/2018/09/04/2563154/varna-do-kraya-na-denya-shte-stanat-yasni-rezultatite-ot-probite-za-nalichie-na-afrikanska-chuma-v-selo-bozveliysko.html", "text": "До края на деня излизат резултатите от пробите за наличие на африканска чума по прасетата в село Бозвелийско край Варна, предаде репортер на  Радио „Фокус“ – Варна . По предварителен списък прасетата в населеното място, което попада в обявената 3-километрова зона около установеното огнище на африканска чума по свинете, са над 50, но е възможно част от тях вече да са заклани от стопаните. Забраната за изнасяне на месо остава. 87 животни са умъртвени по хуманен начин в Тутраканци заради положителните проби за африканска чума по свинете. Продължава дейността на кризисния щаб в Областна администрация два пъти дневно. По информация на кмета на Провадия Филчо Филев в процес на организация е преброяване на прасетата за лично ползване на територията на общината. Възложено е на кметовете и кметските наместници в 24-ите села в региона да предприемат преброяване на всички свине в личните стопанства, за да има данни за реалния брой на животните. \r\nДиана СТОЕВА", "date": "2018.09.04", "title": "Варна: До края на деня ще станат ясни резултатите от пробите за наличие на африканска чума в село Бозвелийско"}
{"url": "http://www.focus-news.net/news/2018/09/04/2563167/makfaks-makedoniya-yohanes-han-ne-othvarlya-ideyata-za-razmyana-na-teritorii-mezhdu-kosovo-i-sarbiya.html", "text": "Европейският комисар за разширяване и добросъседска политика Йоханес Хан не отхвърли възможността за размяна на територии като една от опциите за нормализиране на отношенията между Белград и Прищина, предава македонската информационна агенция  „Макфакс“ . \r\nАвстрийският политик подчерта, че каквото и да е решението на Сърбия и Косово, то не трябва да поставя под въпрос стабилността на Западните Балкани. Все пак той не  отхвърли опцията за размяна на територии между двете държави, която в последно време се обсъжда широко не са в региона, но и в държавите извън него. \r\nСпоред Хан е твърде рано да се вадят заключения дали евентуална размяна на територии би имала негативен ефект върху Босна и Херцеговина, Македония и страните от Източното партньорство. \r\nНа въпрос дали Белград и Прищина биха могли да постигнат споразумение преди изтичането на мандата на Европейската комисия, Хан отговори: „Не заради мандата на ЕК – би било полезно, ако може да бъде завършени, да речем, до лятото на следващата година, за да продължим с нови стъпки“.   Тереза Герова", "date": "2018.09.04", "title": "„Макфакс“ (Македония): Йоханес Хан не отхвърля идеята за размяна на територии между Косово и Сърбия"}
{"url": "http://www.focus-news.net/news/2018/09/04/2563171/stara-zagora-vtora-mehanizirana-brigada-chestva-20-godini-ot-sazdavaneto-si.html", "text": "С тържествен строй и водосвет днес на Античния форум „Августа Траяна“ завършиха тържествата по повод 20 години от създаването на Втора механизирана бригада, съобщиха от  пресцентъра на Община Стара Загора.   \r\nВодосвет за здраве на военнослужещите и техните командири отслужиха Старозагорският митрополит Киприан и свещеници. \r\nНа тържеството присъстваха бригаден генерал Васил Лазаров, съветник по военната сигурност  на президента, бригаден генерал Радостин Илиев, директор на Щаба на отбраната и много представители на различни войскови формиранования,  досегашни командири на бригадата от нейното създаване, областният управител Гергана Микова, заместник –кметът на Община Стара Загора Иванка Сотирова, ректорът на Тракийския университет проф. Иван Въшин, офицери от запаса и резерва, граждани. \r\nБригаден генерал Костадин Кузмов, командир на бригадата,  припомни историята на създаването й, както и различните мисии, в които участват военнослужещите. „Бригадата се утвърди като едно от водещите формирования в състава на Сухопътните войски. Приемствеността и последователността дават своите положителни резултати за успеха“, каза още командирът. Той подчерта и дейността на 17-те формирования за оказване помощ на населението при бедствия и аварии и благодари на местната власт за подкрепата и съвместните действия за доброто на гражданите. Пожела вяра и воля на войните, за да изпълняват успешно девиза на бригадата - „Решителност и чест“. \r\n„От името на кмета на Община Стара Загора Живко Тодоров благодаря за помощта, която оказват военнослужещите от бригадата, за осигуряване сигурността на гражданите при различни мероприятия. Вие изпълнявате с чест и отговорност Вашия дълг пред Родината“, каза Иванка Сотирова, зам.-кмет на Община Стара Загора.   \r\nБяха прочетени заповеди за награждаване на военнослужещи по повод празника. Областният управител Гергана Микова връчи почетен плакет на бригаден генерал Костадин Кузмов. \r\nПоздравителни адреси изпратиха президентът Румен Радев, военният министър Красимир Каракачанов, командири на военни структури в страната. \r\nТържествата завършиха с празничен концерт в залата на Драматичен театър „Гео Милев“. \r\nВтора механизирана бригада е формирана през 1998 г. на основата на Втора мотострелкова дивизия. Бригадата е пряк наследник на бойната слава и традициите на 8-ма Тунджанска пехотна дивизия, участвала в четири войни за независимостта на България. С пролятата кръв на героите от 8-ма пехотна дивизия са написани едни от най-ярките страници от българската военна история в боевете при Одрин, р. Брегалница, Калиманци, при Щип, Чеган, Битоля, завоя на р. Черна, при Срем, Драва и Мур.", "date": "2018.09.04", "title": "Стара Загора: Втора механизирана бригада чества 20 години от създаването си"}
{"url": "http://www.focus-news.net/news/2018/09/04/2563177/targovishte-sadat-zadarzha-pod-strazha-mazh-bludstval-s-tri-detsa.html", "text": "С определение на Търговищкия окръжен съд е била взета мярка за неотклонение „Задържане под стража“ спрямо 39-годишния Дилян Д. по искане на Окръжната прокуратура в града. Това съобщиха от  пресцентъра на Апелативна прокуратура – Варна.   39-годишният мъж е привлечен като обвиняем от прокуратурата за блудствени действия с три деца, както и за склоняване на малолетни да наблюдават клипове с полови сношения, като деянията по член 149, ал. 5 и по член 155б, ал. 1 от НК са извършени като продължавани престъпления.  \r\nЖертви на сексуалния насилник са станали две момчета на 6 и на 8 години и едно момиче на 9 години. Според обвинението престъпленията са били извършени в периода от 1 май до 1 септември тази година. Престъпните действия на Дилян Д. са били улеснени от факта, че децата живеели с насилника в една къща и той е успял да се възползва от това. \r\nДо определението на Търговищкия окръжен съд, което подлежи на обжалване пред Апелативния съд във Варна, Дилян Д. е бил задържан под стража за срок до 72 часа с постановление на Окръжната прокуратура в Търговище.", "date": "2018.09.04", "title": "Търговище: Съдът задържа под стража мъж, блудствал с три деца"}
{"url": "http://www.focus-news.net/news/2018/09/04/2563173/kyustendil-30-uchenitsi-shte-poluchat-obshtinski-stipendii-tazi-godina.html", "text": "30 ученици от Кюстендил ще получат общински стипендии. Това съобщи зам.-кметът на Община Кюстендил Светослав Василев, предаде репортер на  Радио „Фокус” – Кюстендил . В залата на Възрожденското училище бяха разсекретени оценките на участвалите в превърналия се вече в традиция тест за отпускане на общински стипендии. Тази година в теста са участвали 51 ученици от 8 и 9 клас, както и 32 ученици от 10 и 11 клас. Комисия от експерти е оценила текстовите работи на участниците, след което са присъдени и съответните точки. Точките са давани по критерии за оригиналност, креативност, творчество, аргументирано становище. Нито един от участниците в теста не е събрал максималният брой точки – 36, което гарантира общинска стипендия в размер на 500 лева. При първата възрастова група най-много получени точки – 33, има Дебора Христова Анева. Тя е 9 клас в Езикова гимназия „Д-р Петър Берон”. Стипендията за нея е в размер на 350 лева. Във втора възрастова група най-много точки – 35, има Кристън Христова Къртева. Тя е 11 клас в Езиковата гимназия в Кюстендил. Нейната стипендия е в размер на 450 лева. За първо място в първа възрастова група стипендията е 350 лева, за второ място е 200 лева, а за трето – 100 лева. Присъждат се и 8 поощрителни стипендии, чиито размер е 50 лева. При втора възрастова група първото място носи 450 лева, второ място – 400 лева, а трето място – 350 лева. Присъждат се и 6 поощрителни стипендии по 200 лева, 5 по 100 лева и 5 по 50 лева. \r\nВенцеслав ИЛЧЕВ", "date": "2018.09.04", "title": "Кюстендил: 30 ученици ще получат общински стипендии тази година"}
{"url": "http://www.focus-news.net/news/2018/09/04/2563172/pravitelstvoto-utvardi-sporazumenieto-s-shveytsariya-za-politseysko-satrudnichestvo.html", "text": "Правителството утвърди споразумението си с Федералния съвет на Конфедерация Швейцария за полицейско сътрудничество в борбата с престъпността. Това съобщиха от  правителствената информационна служба . \r\nДокументът е подписан на 26 януари в гр. София и е израз на волята на двете страни да задълбочат своето сътрудничество в усилията за предотвратяване на заплахите за обществената сигурност и борбата с всички форми на престъпност, по-специално чрез обмен на информация на стратегическо и оперативно ниво и чрез поддържане на редовни контакти между компетентните органи на Република България и Конфедерация Швейцария. \r\nВ Споразумението са регламентирани: формите на сътрудничество, обмена на информация, процедурите за оказване на съдействие, координацията и сътрудничеството по отношение на обучение и повишаване на квалификация. \r\nКомпетентните органи по прилагане на Споразумението са министерствата на вътрешните работи на двете държави.", "date": "2018.09.04", "title": "Правителството утвърди споразумението с Швейцария за полицейско сътрудничество"}
{"url": "http://www.focus-news.net/news/2018/09/04/2563174/gazeta-express-edin-chovek-e-zaginal-pri-strelba-v-sedalishteto-na-kosovskoto-razuznavane.html", "text": "Един човек е загинал при стрелба в седалището на косовското разузнаване, съобщава електронното издание  Gazeta Express . \r\nУточнява се, че охранител на Косовската разузнавателна агенция (КИА) е застрелял служител, , работещ в ресторанта на организацията. Новината е официално потвърдена от КИА. \r\n„Днес, около 9:00 часа, в помещенията на КИА бе произведена стрелба, в която охранител откри огън по служител на ресторанта. Жертвата почина в болницата в Прищина\", става ясно от прессъобщението. Инцидентът няма нищо общо с дейността на разузнавателната служба, се подчертава още в текста. „Съответните институции се занимават с разследването\", се посочва в прессъобщението.  Тереза Герова", "date": "2018.09.04", "title": "Gazeta Express: Един човек е загинал при стрелба в седалището на косовското разузнаване"}
{"url": "http://www.focus-news.net/news/2018/09/04/2563176/api-na-22-i-23-septemvri-se-ogranichava-dvizhenieto-prez-shipchenskiya-pohod-zaradi-provezhdane-na-sastezanieto-shipka-damastsena-2018.html", "text": "На 22 септември от 9.30 часа до 19.30 часа и на 23 септември от 7.30 часа до 17.30 часа ще бъде ограничено движението през Шипченския проход - път I-5 Габрово - Шипка в участъка от 155 км до 183 км. Спирането на трафика е за провеждането на автомобилното планинско състезание „Шипка – Дамасцена 2018“. Това съобщиха от пресцентъра на  Агенция „Пътна инфраструктура“ . \r\nПо време на състезанието трафикът ще бъде пренасочен през Прохода на Републиката - път II-55, по следните обходни марщрути: \r\n- за пътуващите от Габрово към Казанлък МПС ще се насочват към Прохода на Републиката от кръстовището с път III-552 Трявна - Белица - Вонеща вода до път II-55 Проход на Републиката и след това по подбалканкия път I-6 до Казанлък и обратно; \r\n- за пътуващите от Велико Търново към Казанлък трафикът ще се отклонява при разклона за град Дебелец по път II-55 Прохода на Републиката и след това по път I-6 до Казанлък; \r\n- за пътуващите от Стара Загора до Велико Търново движението ще се отклонява на пътен възел „Мъглиж“ на подбалканския път I-6 в посока път II-55 Проход на Републиката - Велико Търново. \r\nНеобходимо е шофьорите да карат внимателно, да спазват поставената сигнализация и указанията на „Пътна полиция“. \r\nДвижението на моторните превозни средства по път I-5 (E85) ще бъде възстановено след 19.30 часа на 22 септември и след 17.30 часа на 23 септември т. г.", "date": "2018.09.04", "title": "АПИ: На 22 и 23 септември се ограничава движението през Шипченския поход заради провеждане на състезанието „Шипка – Дамасцена 2018“"}
{"url": "http://www.focus-news.net/news/2018/09/04/2563175/zam-ministar-lyuben-kanchev-e-upalnomoshten-da-podpishe-memoranduma-za-razbiratelstvo-s-indiya-v-sferata-na-turizma.html", "text": "Правителството упълномощи заместник-министърa на туризма Любен Кънчев да проведе преговори и да подпише  меморандума за разбирателство между ресорните министерства на България и на Индия за сътрудничество в областта на туризма. Това съобщиха от  правителствената информационна служба . \r\nДокументът отразява готовността на двете страни да създадат най-благоприятни условия за сътрудничество в областта на туризма. България и Индия ще стимулират обмена на информация и опит в планирането на маркетинговите си стратегии в сектора. Поставя се фокус и върху възможностите за привличане на туристи от трети страни, включително от далечни пазари. \r\nДвете държави ще си партнират в подготовката и провеждането на международни изложения, панаири и други прояви, по време на които ще промотират общи туристически продукти и ще си сътрудничат за откриване на национални туристически информационни центрове.  \r\nСпоразумението предвижда България и Индия да си съдействат също за развитието на туристическата си инфраструктура. Те ще обменят информация за планирането и реализирането на проекти в туризма и за наличието на потенциални инвеститори в сектора, като ще си предоставят взаимно експертни разработки, анализи и други документи  и информационни материали.", "date": "2018.09.04", "title": "Зам.-министър Любен Кънчев е упълномощен да подпише меморандума за разбирателство с Индия в сферата на туризма"}
{"url": "http://www.focus-news.net/news/2018/09/04/2563182/srokovete-za-podavane-na-proektni-predlozheniya-shte-se-udalzhavat-pri-vazniknali-nepredvideni-obstoyatelstva.html", "text": "Правителството прие допълнения на ПМС № 162/2016 г. за определяне на детайлни правила за предоставяне на безвъзмездна финансова помощ по програмите, финансирани от Европейските структурни и инвестиционни фондове (ЕСИФ) за периода 2014 — 2020 г. Това съобщиха от  правителствената информационна служба . \r\nВъвежда се допълнително основание за удължаване на сроковете за подаване на проектни предложения при възникнали непредвидени обстоятелства. Това важи само в случаите на пълно или частично нефункциониране на информационни системи или регистри, данните от които са необходими при кандидатстване за безвъзмездна финансова помощ от ЕС. \r\nМерките целят спазване на принципа за равнопоставено третиране на кандидатите в процедурите за предоставяне на безвъзмездна финансова помощ от ЕСИФ дори в създалата се ситуация на временно преустановен достъп до Търговския регистър през август 2018 г.", "date": "2018.09.04", "title": "Сроковете за подаване на проектни предложения ще се удължават при възникнали непредвидени обстоятелства"}
{"url": "http://www.focus-news.net/news/2018/09/04/2563183/tihomir-trifonov-tehnolog-vav-vinarska-izba-vav-varna-zapochna-grozdoberat-na-parvite-sortove-grozde.html", "text": "В района на Североизточна България започна гроздоберът на първите сортове грозде. Това каза в интервю за  Радио „Фокус“ – Варна  Тихомир Трифонов, технолог във винарска изба във Варна. „В средата на гроздобера сме. Още преди десетина дни започна гроздоберът в региона на първите сортове грозде, които са най-ранни – совиньон блан, пино ноар, пино гри. В момента се берат и сортове като шардоне, мускат, Варненски и Врачански мискет, Тракийски мискет“, отбеляза Тихомир Трифонов. По думите му годината е била критична, тъй като е имало сериозни предпоставки за развитие на болести по лозята. \r\nМарияна ВАЛЕНТИНОВА", "date": "2018.09.04", "title": "Тихомир Трифонов, технолог във винарска изба във Варна: Започна гроздоберът на първите сортове грозде"}
{"url": "http://www.focus-news.net/news/2018/09/04/2563185/balgariya-predostavya-pomosht-za-razvitie-za-irak-v-razmer-na-391-166-leva.html", "text": "България отпуска 391 166 лева по линия на Програмата за развитие на Организацията на обединените нации (ПРООН) за преодоляване на хуманитарната криза в Ирак, реши Министерският съвет. Това съобщиха от  правителствената информационна служба . \r\nФинансовият принос е част от изпълнението на Плана за хуманитарен отговор за 2018 г. за Ирак, който трябва да помогне на 3.4 млн. изложени на риск и уязвими граждани вътре в територията на Ирак, в т.ч. 1.25 млн. вътрешно разселени лица. \r\nВ последните години усилията на България и международната общност за справяне с кризата в Ирак дадоха своите положителни резултати. Повече от 3.8 млн. разселени лица след началото на кризата през 2014 г. вече са се завърнали по домовете си и все по-малка част от територията на страната остава в ръцете на терористите. Така с общи усилия постепенно се върви към осигуряване на стабилност в Ирак и Близкоизточния регион, каквато би била от полза за цял свят.", "date": "2018.09.04", "title": "България предоставя помощ за развитие за Ирак в размер на 391 166 лева"}
{"url": "http://www.focus-news.net/news/2018/09/04/2563178/otkrita-e-protsedura-za-predostavyane-na-kontsesiya-na-morskite-plazhove-reka-vaya-kamping-chernomorets-i-kavarna.html", "text": "Правителството взе решение, с което се открива процедура за предоставяне на концесия на три морски плажа - „Река Вая“ в община Несебър, „Къмпинг Черноморец“ в община Созопол и „Каварна“ в община Каварна. Целта е плажовете да бъдат обезопасени и да се предоставят услуги от обществен интерес за срока на концесията. Процедурата се провежда по реда на Закона устройството на Черноморското крайбрежие. Това съобщиха от  правителствената информационна служба . \r\nРазмерът на минималното годишно концесионно заплащане е определен съгласно приетата от Министерски съвет Методика за определяне минималния размер на концесионното плащане за морски плажове. За морски плаж „Река Вая“ размерът възлиза на 48 053 лв., за „Къмпинг Черноморец“ – 26 961 лв., а за „Каварна“ – 45 961 лв.  \r\nТрите морски плажа следва да бъдат обезпечени със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж, и услуги от обществен интерес. \r\nКритериите за формиране на комплексната оценка са съобразни с Решение № 604 от 22 юли 2016 г. на Министерския съвет за утвърждаване на минимални критерии за комплексна оценка на офертите при провеждане на конкурс за определяне на концесионер на морски плаж в отговор на обществените нагласи и очаквания за балансиран държавнически подход при определяне на очакваното от държавата минимално годишно концесионно плащане, икономическа съотносимост с общодостъпни цени на услуги на предлагани плажни принадлежности – чадъри и шезлонги.", "date": "2018.09.04", "title": "Открита е процедура за предоставяне на концесия на морските плажове „Река Вая“, „Къмпинг Черноморец“ и „Каварна“"}
{"url": "http://www.focus-news.net/news/2018/09/04/2563179/yordan-yordanov-kmet-na-dobrich-obshtinata-shte-sledi-striktno-izpalnenieto-na-poetite-angazhimenti-za-spravyane-s-problemite-s-vodosnabdyavaneto-v-grada.html", "text": "Общината ще следи стриктно изпълнението на поетите ангажименти на проведената експертна среща за справяне с проблемите с водоснабдяването в града \r\nТова заяви на брифинг кметът на Добрич Йордан Йорданов, предаде кореспондент на  Радио „Фокус” – Варна . Днес преди обяд е проведена среща, в която са участвали кметът на Добрич Йордан Йорданов, неговият заместник арх. Боян Коларов, областният управител на Добрич Красимир Кирилов, представители на ВиК-Добрич и на проекта за обновяване на водния сектор в града. На срещата са присъствали и граждани, недоволни от водоснабдяването в Добрич. Йордан Йорданов заяви, че реално се работи за отстраняване на проблемите. В срок от два дни ще стане ясно дали ВиК – Добрич може да използва водонапорната кула в кв. „Рилци“, за да се преодолее безводието там. Кулата е предоставена преди години на земеделска кооперация. Ако не бъде дадено съгласие за това, ВиК има проект за изграждане на 1 км трасе с нов водопровод, който ще започне от кръговото кръстовище на Околовръстния път и ще минава през квартала. Изграждането, по думите на кмета, ще отнеме около месец. Йордан Йорданов допълни, че Общината ще направи проучване с какви терени разполага в този квартал за евентуално изграждане на нова водонапорна кула там, ако това се наложи. До 6 месеца ще бъде готово довеждащо водопроводно трасе към квартал „Рилци“ в рамките на проекта на Общината за обновяване на водния сектор в Добрич. Другият поет ангажимент касае квартал „Балик“, където налягането е ниско и по високите етажи на жилищните сгради водоснабдяване липса. До този четвъртък вечерта трябва ВиК да направи максимално бързо анализ на работата на действащата там хидрофорна станция. Поето е обещание за бързо действие и промяна в настройките на съоръжението, така че водоснабдяването да бъде подобрено за всички абонати в жилищния квартал. Кметът допълни, че ниското налягане на водоподаването в квартал „Дружба“ ще продължи още известно време заради дейностите по проекта на Общината за обновяване на водния сектор в града. Проблемът ще бъде отстранен следващите месеци. Кметът подчерта, че е изненадан от предизвиканата среща днес, тъй като моделът на работа на водното дружество в града не е променян от повече от 10 години. Йордан Йорданов отправи апел проблемите с водоснабдяването в града да не се използват за политически и популистки цели.  \r\nЖулиета НИКОЛОВА", "date": "2018.09.04", "title": "Йордан Йорданов, кмет на Добрич: Общината ще следи стриктно изпълнението на поетите ангажименти за справяне с проблемите с водоснабдяването в града"}
{"url": "http://www.focus-news.net/news/2018/09/04/2563180/balgariya-i-moldova-shte-si-satrudnichat-v-oblastta-na-statistikata.html", "text": "Правителството одобри проект на Споразумение за статистическо сътрудничество между Националния статистически институт на Република България и Националното статистическо бюро на Република Молдова. Това съобщиха от  правителствената информационна служба . \r\nСъс споразумението, договорено между председателите на двете институции по време на среща на Конференцията на европейските статистици през юни 2017 г., за първи път се създава правна рамка за развитие на съвместната работа в областта на статистиката между България и Молдова. Откриват се нови възможности за обмяна на опит в областта на статистиката, развитие на системите за метаданни, организиране на съвместни консултации, семинари и конференции за обучение и експертна, проучване и прилагане на международните и европейските стандарти и методи в областта на статистиката.", "date": "2018.09.04", "title": "България и Молдова ще си сътрудничат в областта на статистиката"}
{"url": "http://www.focus-news.net/news/2018/09/04/2563186/evrodeputatat-momchil-nekov-neobhodimi-sa-poveche-sredstva-za-digitalni-umeniya-po-novata-programa-na-es-digitalna-evropa.html", "text": "Новата програма на ЕС „Дигитална Европа“ може да има добавена стойност върху сектора на културните и творческите индустрии. Особено що се отнася до дигитализиране на европейското културно наследство. Това от своя страна би допринесло за увеличаване на достъпността до култура и културно наследство. Това заяви евродепутатът от Групата на Прогресивния алианс на социалистите и демократите в ЕП Момчил Неков, който е докладчик в сянка по становището по предложение за регламент на Европейския парламент и на Съвета за създаване на програмата „Цифрова Европа“ за периода 2021 – 2027 г. по време на заседание на Комисията по култура и образование към ЕП, съобщиха от  пресофиса на евродепуатата. \r\n„Що се отнася до бюджета на програмата, смятам че той е достатъчно амбициозен  в съответствие със заложените цели на програмата, но е необходим повече баланс при разпределението на средствата по отделните пера. На мнение съм обаче, че бюджетът за дигитални  умения трябва да представлява поне 12% от целия бюджет, защото предложените от Комисията 7,6 % за напреднали дигитални умения са крайно недостатъчни“, коментира Неков.  \r\nСпоред него не бива отново да се допуска грешката, при която се инвестират огромни средства за дигитализация, докато в същото време хората не притежават необходимите умения, за да си служат с напредналите технологии. „Около 70 милиона европейски граждани не притежават базови дигитални умения, какво да говорим за напреднали такива“, посочи Момчил Неков. \r\n„Програма „Дигитална Европа“ трябва да бъде в унисон със специфичните нужди на отделните държави членки и на техните научни специалисти, като се вземат под внимание и нуждите на частния сектор“, допълни още Неков. \r\n„Тряба да се обърне специално внимание и на така наречените Хъбове за дигитални иновации, които ще играят ключова роля при изпълнението на програмата. Смятам, че освен да се съблюдава географския баланс при разпределението на  Хъбовете, с преференция трябва да се ползват по-бедните и слабо заселени райони в ЕС. В България има доста бедни райони и изграждането на дигитални хъбове там е възможност за създаване на работни места и заетост.“, каза в заключение евродепутат Неков. \r\nПрограмата в областта на цифровите технологии за Европа (Digital Europe) е нова програма и е включена в следващия дългосрочен бюджет на ЕС за периода 2021 – 2027 г., като разполага с бюджет от 9,2 милиарда евро. Основната цел на програмата е да се направи така, че цифровата трансформация в Европа да бъде от полза за гражданите и предприятията. Тя ще даде възможност да се инвестира повече в цифровата икономика и цифровото общество. \r\nПрограмата поставя акцент върху пет специфични цели: 1) Високопроизводителни изчислителни технологии - Суперкомпютри, 2) Изкуствен интелект, 3) Киберсигурност и доверие, 4) Задълбочени цифрови умения и 5) Гарантиране на широко използване на цифрови технологии в икономиката и обществото.", "date": "2018.09.04", "title": "Евродепутатът Момчил Неков: Необходими са повече средства за дигитални умения по новата програма на ЕС „Дигитална Европа“"}
{"url": "http://www.focus-news.net/news/2018/09/04/2563184/veliko-tarnovo-zadarzhan-e-piyan-mazh-zaplashval-zhena-s-nozh-v-byala-cherkva.html", "text": "54-годишен мъж в нетрезво състояние, заплашвал с нож жена от град Бяла черква, задържаха служители на Районното управление в Павликени. Това съобщиха от  Областна дирекция на МВР – Велико Търново . Сигналът за инцидента е получен на 3 септември в 18.00 часа. Служителите на МВР са установили, че А.В. на 54 години, известен на полицията и осъждан, е в явно нетрезво състояние и е отправял закани за убийство срещу 58-годишна жена с насочен срещу нея нож. Служителите на Районното управление в Павликени са установили и иззели ножът, мъжът е задържан и настанен в определените за целта помещения. По случая е образувано досъдебно производство.", "date": "2018.09.04", "title": "Велико Търново: Задържан е пиян мъж, заплашвал жена с нож в Бяла черква"}
{"url": "http://www.focus-news.net/news/2018/09/04/2563181/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.09.04", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/09/04/2563188/predlozheni-sa-promeni-v-zakona-za-ratifitsirane-na-konventsiyata-za-premahvane-na-iziskvaneto-za-legalizatsiya-na-chuzhdestranni-publichni-aktove.html", "text": "Правителството предлага промени в Декларацията към закона, с който България ратифицира Конвенцията за премахване на изискването за легализация на чуждестранни публични актове, съставена на 5 октомври 1961 г. в Хага. Това съобщиха от  правителствената информационна служба . \r\nПромените са обусловени от влизането в сила през 2016 г. на Закона за предучилищното и училищното образование (ЗПУО), който отмени Закона за народната просвета. С него настъпиха редица изменения в използваните термини, включително в понятието „народна просвета“, използвано в текста на Декларацията в закона. \r\nМеждувременно, в резултат на проведена административна реформа с цел оптимизиране и ускоряване извършването на услугите спрямо гражданите, дейностите по издаване на удостоверение APOSTILLE на образователни и удостоверителни документи, издавани от висшите училища, от институциите в системата на предучилищното, училищното и професионалното образование и обучение и от Министерството на образованието и науката (МОН) и неговите звена, преминаха от МОН към Националния център по информация и документация (НАЦИД). \r\nС цел привеждане на нормативната уредба в съответствие със ЗПУО и настъпилите административни промени, следва да се извърши изменение на Декларацията по отношение на понятието „народна просвета“, както и да се отрази фактът, че НАЦИД полага удостоверението APOSTILLE на образователни и удостоверителни документи.", "date": "2018.09.04", "title": "Предложени са промени в Закона за ратифициране на Конвенцията за премахване на изискването за легализация на чуждестранни публични актове"}
{"url": "http://www.focus-news.net/news/2018/09/04/2563187/pazardzhik-vsichki-parkomesta-za-hora-s-uvrezhdaniya-na-obshtinskite-parkingi-v-peshtera-veche-sa-boyadisani-v-sin-tsvyat.html", "text": "Всички паркоместа за хора с увреждания на общинските паркинги в Пещера вече са боядисани в син цвят. Това съобщи за  Радио „Фокус“ – Пазарджик  Иван Спиров, управител на ОП „Чистота и поддържане на пътната инфраструктура“ в Общината. Обозначени са и с необходимите знаци. „Тези места се определят съобразно броя на клетките за паркиране, обясни управителят на ОП „Чистота и поддържане на общинската инфраструктура“ Иван Спиров. Именно строителната група на предприятието е извършила боядисването. Тя поддържа и пешеходните пътеки в общината, които са общо 44 на брой. Съгласно разпореждането на главния прокурор Сотир Цацаров всяка от пешеходните пътеки е обозначена със съответния пътен знак. За целта са монтирани 88 знак“, уточни Спиров-. Той каза също, че пътната мрежа в общината е в добро състояние, пътят до летовище „Св. Константин“ е рехабилитиран. \r\nАлбена ЖИЛЕКОВА", "date": "2018.09.04", "title": "Пазарджик: Всички паркоместа за хора с увреждания на общинските паркинги в Пещера вече са боядисани в син цвят"}
{"url": "http://www.focus-news.net/news/2018/09/04/2563190/94-evro-na-den-shte-e-bazisniyat-razmer-na-dnevnite-pari-za-diplomatite-ni-v-riyad.html", "text": "Правителството одобри базисен размер от 94 евро на ден за определяне на командировъчните средства на служители в бъдещото посолство на България в Рияд, Саудитска Арабия. Това постанови днес Министерския съвет с допълнение в Наредбата за командировъчните средства при задграничен мандат. Изменението се налага във връзка с откриването на дипломатическа мисия на България в Рияд. Това съобщиха от  правителствената информационна служба . \r\nВ съответствие с разпоредбите на Наредбата командировъчните пари се определят от базисен размер за съответната държава, като такъв не е утвърден за Саудитска Арабия. За времето на дългосрочната командировка изпращащата администрация е задължена да осигури на служителя и подходящо жилище или средства за наем, чийто максимален размер се установява по държави в Наредбата. В Кралство Саудитска Арабия няма сграден фонд, който българската държава би могла да предостави за жилища на дългосрочно командировани служители. Затова правителството определи и максималния размер на средствата за наем на жилища в Рияд - 95 % от базисния размер за Саудитска Арабия. Това означава, че месечният наем, който ще покрива държавата ни, ще е 2 679 евро.", "date": "2018.09.04", "title": "94 евро на ден ще е базисният размер на дневните пари за дипломатите ни в Рияд"}
{"url": "http://www.focus-news.net/news/2018/09/04/2563192/prezidentat-rumen-radev-avstriya-e-prioriteten-ikonomicheski-partnyor-i-vodesht-investitor-v-balgariya.html", "text": "Президентът Румен Радев удостои на церемония в Гербовата зала на „Дондуков“ 2 посланика на Република Австрия у нас Роланд Хаузер с орден „Стара планина“ първа степен, съобщиха от  прессекретариата на държавния глава.  Високото държавно отличие се връчва за изключително големите заслуги на дипломата за укрепването и развитието на двустранните отношения между България и Австрия.  \r\n„По време на мандата на посланик Хаузер бяха положени големи усилия за привличането на вниманието на деловите и финансовите среди към България. Австрия е наш приоритетен икономически партньор и водещ инвеститор в страната ни“, каза Румен Радев, като допълни, че отличните отношения между двете страни са резултат на последователни усилия и на приноса на поколения дипломати, на бизнеса, на академичните и културните среди и гражданите.   \r\nИмаше и продължава да има особено голяма динамика между двете ни държави по време на триото председателства на Съвета на ЕС, където заедно работихме по важни приоритети от европейския дневен ред - миграцията, сигурността, перспективата на Западните Балкани. Лично с ангажираността на посланик Хаузер имаме голяма динамика в политическите отношения на високо и най-високо ниво, отбеляза президентът.  \r\nВ речта си Румен Радев открои и успешното посещение на австрийския президент Александър ван дер Белен у нас и участието му в тристранната среща в Русе, която се проведе през май т.г. по инициатива на българския държавен глава, и на която беше потвърден общият интерес на България, Австрия и Румъния за съживяването на Дунавската стратегия.  \r\nПо време на церемонията Румен Радев даде висока оценка и на активния обмен в областта на образованието, науката и културата между България и Австрия.  \r\nОт своя страна Роланд Хаузер заяви, че за него е огромна чест да получи най-високото държавно отличие и посочи, че теми като миграцията, защитата на външните граници на ЕС, европейската перспектива за Западните Балкани се разглеждат от двете страни по много сходен начин. „Австрия и България избраха почти едни и същи приоритети за своите председателства на Съвета на ЕС“, посочи посланик Хаузер.  \r\nПред гостите на церемонията австрийският дипломат отбеляза, че със съпругата си са обиколили България по време на своя мандат и е възхитен от историята и културните традиции на страната ни.", "date": "2018.09.04", "title": "Президентът Румен Радев: Австрия е приоритетен икономически партньор и водещ инвеститор в България"}
{"url": "http://www.focus-news.net/news/2018/09/04/2563189/kyustendil-v-grada-se-provezhda-initsiativata-snukar-na-otkrito.html", "text": "Градът е домакин на инициативата „Снукър на открито”, предаде репортер на  Радио „Фокус” – Кюстендил . Инициативата е част от кампанията „Избери Снукъра“, която се организира от Българска снукър федерация. Събитието се провежда на площад „Велбъжд”, със съдействието на Община Кюстендил. Десетки любители на играта имат възможността да поиграят напълно безплатно на специално поставена маса за снукър в оригинални размери в центъра на града. Целта на инициативата е всички младежи да се запознаят със снукъра отблизо и да разберат къде и как да тренират или да играят снукър за удоволствие. Инициативата има за цел да промотира спорта като средство за превенция на рисково поведение на младите хора чрез организиране и провеждане на спортни занимания за придобиване на умения за практикуване на снукър и приобщаването на младежите към ценностите на спорта. \r\nВенцеслав ИЛЧЕВ", "date": "2018.09.04", "title": "Кюстендил: В града се провежда инициативата „Снукър на открито”"}
{"url": "http://www.focus-news.net/news/2018/09/04/2563194/odobrena-e-promyana-na-operativna-programa-nauka-i-obrazovanie-za-inteligenten-rastezh-2014-2020-g.html", "text": "Правителството одобри промяна на Оперативна програма ,,Наука и образование за интелигентен растеж“ 2014 - 2020 г. (ОПНОИР). Това съобщиха от  правителствената информационна служба . \r\nПромяната предвижда интегриране на 51,1 млн. евро от Приоритетна ос 1 „Научни изследвания и технологично развитие“ на ОПНОИР в Приоритетна ос 1 „Технологично развитие и иновации“ по Оперативна програма „Иновации и конкурентоспособност“ (ОПИК). По този начин ще се осигури по-фокусирана и ефективна подкрепа за създаване на дългосрочни партньорства между бизнеса и научноизследователските организации, включително на регионално равнище, с което ще се гарантира устойчивост на резултатите и ще се очертаят следващите стъпки за регионална интелигентна специализация при подготовката на инвестициите за периода след 2020 г. \r\nПромяната цели и привличане на допълнителен ресурс за наука, чрез осигуряване на подкрепата за проекти, одобрени за финансиране по програма „Хоризонт 2020“ и осигуряване на по-добра синергия между двете програми. \r\nВ допълнение са актуализирани и прецизирани индикаторите на програмата, което ще позволи по-адекватно и реалистично измерване на ефектите от изпълнение на ОПНОИР и ще подобри процеса на нейното изпълнение.", "date": "2018.09.04", "title": "Одобрена е промяна на Оперативна програма „Наука и образование за интелигентен растеж“ 2014-2020 г."}
{"url": "http://www.focus-news.net/news/2018/09/04/2563193/reuters-parlamentat-na-irak-ne-uspya-da-utvardi-predsedatel.html", "text": "Иракските депутати се събраха на първо заседание след изборите на 12 май, но не успяха да изберат председател на парламента, предава  Reuters , като припомня, че утвърждаването му е първа стъпка в процеса за съставяне на ново правителство на близкоизточата република. \r\nИракските депутати трябва да изберат председател на парламента, както и двама негови заместници в 90-дневния срок, предвиден от конституцията на страната. Но при конкуриращи се политически блокове, всеки от които твърди, че има парламентарно мнозинство, не се стигна до гласуване на назначенията. Временно изпълняващият длъжността председател на парламента заяви, че ще заседанието ще продължи по-късно във вторник.  \r\nАгенцията припомня, че признаването на резултатите от  изборите за народни представители в Ирак се забави с няколко месеца заради обвинения в изборни измами. Новото иракско правителство ще има задачата да възстанови страната след тригодишната война  с терористичната групировка „Ислямска държава“, както и да поддържа баланс в отношенията с двата най-големи съюзника на Ирак – Иран и САЩ.", "date": "2018.09.04", "title": "Reuters: Парламентът на Ирак не успя да утвърди председател"}
{"url": "http://www.focus-news.net/news/2018/09/04/2563196/shumen-bezplatni-izsledvaniya-za-hepatit-v-i-s-shte-se-provedat-na-10-septemvri.html", "text": "На 10 септември в центъра на град Шумен, на площада пред Драматично-куклен театър „Васил Друмев” от 10.00 до 15.30 часа  ще се проведат безплатни скринингови изследвания за хепатит В и C. Акцията е част от кампанията „Скъсай с хепатита!”, съобщиха организаторите от  Национално сдружение за борба с хепатита „Хепасист“ и Сдружение „ХепАктив“ , под патронажа на Комисия по здравеопазването към  Народното събрание . Официалното откриване ще започне в 9.30 часа на площада пред Драматично-куклен театър „Васил Друмев” с медиен брифинг с участието на д-р Нигяр Джафер, заместник-председател на Народното събрание, член на Комисия по здравеопазването и народен представител от град Шумен, д-р Светлана Маркова Иванова, заместник-кмет „Социална политика и здравеопазване“ в Община Шумен, Петко Шаренков, заместник областен управител на област Шумен, д-р Пепа Калоянова, директор на РЗИ – Шумен, д-р Димитър Костов, член на Съвета на директорите и изпълнителен директор на „МБАЛ-Шумен” АД, представители на „Хепасист” и „ХепАктив”. За участие в откриването е поканен и Кирил Николчев, генерален мениджър на АбВи България, както и други представители на здравни институции и народни представители от региона. Събитието има за цел да напомни, че хепатит C е безсимптомно заболяване и единственият начин за навременното му диагностициране е чрез изследване. Акцията в Шумен се провежда под личния патронаж на д-р Нигяр Джафер и е втората инициатива в рамките на кампанията „Скъсай с хепатита!”, с която се отбелязва Световния ден за борба с хепатита (28 юли) и която цели да предостави възможност на повече хора да се изследват безплатно за хепатит В и С, като същевременно съдейства за повишаване информираността за заболяването хепатит, начините за превенция и лечение.", "date": "2018.09.04", "title": "Шумен: Безплатни изследвания за хепатит В и С ще се проведат на 10 септември"}
{"url": "http://www.focus-news.net/news/2018/09/04/2563195/kyustendil-provede-se-rabotna-sreshta-za-problemite-na-proizvoditelite-na-chereshi.html", "text": "Работна среща за проблемите на производителите на череши се проведе в Кюстендил, предаде репортер на  Радио „Фокус” – Кюстендил . На работната среща присъстваха представители на дирекции към Министерство на земеделието, храните и горите, експерти от Областна дирекция „Земеделие” – Кюстендил, както и земеделски производители от региона. Срещата е инициирана по предложение на Омбудсманът Мая Манолова. В рамките на работната среща бяха дискутирани теми за държавните помощи, директните плащания и европейските програми. Черешопроизводителите поискаха държавата по-рязко да се намеси в изкупните цени на плодовете и да оказва по-голяма проблема на земеделските стопани. Беше разяснено, че една от възможностите е производителите на череши да се обединят в сдружения, чрез които да създават материално-техническа база за преработка на плодовете, което ще доведе и до по-големи печалби за тях. \r\n„Фокус” припомня, че през месец юли Омбудсманът Мая Манолова проведе изнесена приемна в Кюстендил, където черешопроизводители потърсиха помощ и съдействие заради ниските изкупни цени на плодовете. \r\nВенцеслав ИЛЧЕВ", "date": "2018.09.04", "title": "Кюстендил: Проведе се работна среща за проблемите на производителите на череши"}
{"url": "http://www.focus-news.net/news/2018/09/04/2563191/odobrena-e-balgarskata-pozitsiya-za-dve-neformalni-zasedaniya-na-saveta-na-es.html", "text": "Правителството одобри позицията на България за неформалното заседание на Съвета на ЕС по икономически и финансови въпроси (ЕКОФИН), което ще се проведе на 7-8 септември във Виена. По време на първия ден от заседанието финансовите министри ще обменят мнения относно постиженията и бъдещите предизвикателства пред Европейската инвестиционна банка, въздействието на покачването на лихвените проценти върху финансовата стабилност, както и икономическия потенциал и риск от криптоактивите. На втория ден ще се проведе дискусия по задълбочаването на икономическия и паричен съюз в контекста на Многогодишната финансова рамка 2021-2027 г. с акцент върху програмата на ЕС за инвестиции „InvestEU“ и върху засилването на структурните реформи и макроикономическата стабилизация. Министрите ще обсъдят и справедливото данъчно облагане на цифровата икономика. Това съобщиха от  правителствената информационна служба . \r\nОдобрена е и позицията на страната ни за неформалното заседание на Съвета на ЕС по заетост, социална политика, здравеопазване и потребителски въпроси, формат „Здравеопазване“, което ще се проведе на 10 и 11 септември във Виена. В рамките на първата сесия делегациите ще продължат дебата за предизвикателствата от регулаторен и политически характер пред осигуряването на достъп до лекарствени продукти, получили разрешение за употреба чрез централизираната процедура, в търсене на баланс между подкрепа за иновациите и осигуряване на финансова устойчивост на здравните системи. Темата за инвестиции в цифрово (дигитално) здравеопазване ще бъде дискутирана по време на втората сесия.", "date": "2018.09.04", "title": "Одобрена е българската позиция за две неформални заседания на Съвета на ЕС"}
{"url": "http://www.focus-news.net/news/2018/09/04/2563200/pregled-na-mezhdunarodnite-novini-do-13-chasa-agentsiya-fokus.html", "text": "Турция разположи допълнителен брой военни транспортни средства в югоизточната провинция Килис, близо до границата със Сирия. Общо осем камиона, натоварени с танкове и гаубици са преминали през Килис в направление област Елбейли на сирийската граница, съобщава вестник  Hürriyet .  \r\nСпоред анонимен източник на редакцията, който има наложени рестрикции за изяви в медиите, военните средства са били транспортирани при засилени мерки за сигурност и предадени на турските войници от сирийската страна на границата. \r\nТанкове М-60 \"Патън\" са изпратени на границата като част от секретен план на Анкара да овладее нова бежанска вълна, която би могла да се отприщи след началото на евентуална офанзива на сирийския режим в Идлиб, един от последните бастиони на опозицията на Дамаск. \r\nЗа проследяване на движението на мигрантите ще бъдат използвани танкове със системи за наблюдение на кратки разстояния. \r\nТурция разшири бежанския лагер Атме от сирийската страна на границата и увеличи броя на постовете си в северозападната провинция Идлиб.  \r\nООН изрази безпокойство, че офанзивата на правителствените сили на Башар САсад ще принуди два и половина милиона души да се отправят към турската граница. \r\nПървият удар вероятно ще бъде нанесен югозападно в Идлиб и долината ал-Габ в близост до крайбрежната зона, в която Русия има свои военни и морски бази. Друг потенциален фронт може да има в направление юг-югоизток, който би възстановил правителствения контрол над стратегическа магистрала, преминаващ през главните сирийски градове. \r\nОт няколко месеца районът, контролиран от опозиционните сили от 2015 г. насам, е обект на удари от военните на Дамаск и Москва, което доведе до разрушаване на инфраструктурата, училища и болници в провинцията. \r\nСлед кампанята на сирийската армия в Алепо от 2016 г. хиляди бежанци се отправиха към Турция, припомнят от редакцията. \r\n***  Вицепредседателят на германската „Левица“ Сара Вагенкнехт ще постави официално началото на ново политическо движение, което – съгласно думите й, има за цел да подобри влошаващите се позиции на левите идеи във федералната република, отбелязва националният ежедневник  Die Welt . \r\nКрайнолявото движение „Изправи се!“ (Aufstehen) ще събира последователи чрез специален софтуер, в който желаещите за членство може да се запишат. Към настоящия момент това вече са направили около 100 хил. граждани на ФРГ – истински успех за Вагенкнехт, коментира изданието.  \r\nМнозина обаче обвиняват влиятелният политик на „Левица“ в опита да разцепи партията и да заглуши вътрешния си съперник – Катя Кипинг. До този момент липсваха убедителни аргументи в подкрепа на тази теза поради простата причина, че в публичното пространство информацията за новото движение бе оскъдна. Това обаче ще се промени след официалното му представяне, уверени са в редакцията. Надеждите са, че в него може да бъдат привлечени до 50% от гражданите на Германия. \r\n***  Европейският комисар за разширяване и добросъседска политика Йоханес Хан не отхвърли възможността за размяна на територии като една от опциите за нормализиране на отношенията между Белград и Прищина, предава македонската информационна агенция  „Макфакс“ . \r\nАвстрийският политик подчерта, че каквото и да е решението на Сърбия и Косово, то не трябва да поставя под въпрос стабилността на Западните Балкани. Все пак той не  отхвърли опцията за размяна на територии между двете държави, която в последно време се обсъжда широко не са в региона, но и в държавите извън него. \r\nСпоред Хан е твърде рано да се вадят заключения дали евентуална размяна на територии би имала негативен ефект върху Босна и Херцеговина, Македония и страните от Източното партньорство. \r\nНа въпрос дали Белград и Прищина биха могли да постигнат споразумение преди изтичането на мандата на Европейската комисия, Хан отговори: „Не заради мандата на ЕК – би било полезно, ако може да бъде завършени, да речем, до лятото на следващата година, за да продължим с нови стъпки“. \r\n***  Разузнаването на Босна и Херцеговина подслушва комуникацията между ключови политици на Сърбия и Република Сръбска със съдействието на британската спецслужба МI6, съобщава ексклузивно електронното издание на белградския ежедневник  Vecernje Novosti  във водеща статия за деня.  \r\nВ Сараево и Лондон са обезпокоени от политическите и икономическите връзки между Баня Лука, Белград и Москва. Операцията под кодово име „Ушче“ включва подслушване на разговорите между президента на Република Сръбска Милорад Додик и ръководството на Баня Лука, а също и следене на контактите им с държавния глава на Сърбия Александър Вучич, твърди изданието, като уточнява, че съответната информация е от източници от кръговете по сигурността.  \r\nРазузнаването на Сараево се ползва с важната логистична подкрепа на британската МI6, без която не би било възможно да се проведе успешно операцията, категорични са от редакцията. Целта й е да бъдат отслабени позициите на Додик в навечерието на изборите в страната.  \r\nИнтересът на британците към Вучич се засили във връзка с навлизането на дебата между Белград и Прищина за нормализиране на двустранните отношения в заключителната фаза. За да се контролира сръбският президент са повторно активирани два центъра на британското разузнаване в Белград. По този начин Лондон се надява да се „върне в играта“ за Балканите, които имат стратегическо значение за Обединеното кралство, тъй като регионът е „врата към Европейския съюз“, пише  Vecernje Novosti .  \r\n и нашите служители са активирани отново и две британското разузнаване център в Белград, защото британците искат да са в голяма начин обратно към Балканите, което е стратегически важно за тях, защото те са на входната врата на Европейския съюз. \r\nВ Баня Лука са категорични, че „това е чисто враждебно действие“ от страна на Сараево и Лондон, като подчертават, че не са получили никакви предупреждения за действията им. Както Република Сръбска, така и Сърбия не следват „болните амбиции“ на Запада и поради тази причина не виждат проблем в контактите с Москва. \r\n***  Популистката „Алтернатива за Германия“ измести Германската социалдемократическа партия (ГСДП) като втора политическа сила в страната. Това показва проучване на института INSA, проведено по поръчка на вестник  Bild . \r\nРейтингът на ГСДП пада с половин пункт до 16%, докато партията на Александър Гауланд печели подкрепата на още 0,5% от избирателите в страната, достигайки до 17%. Най-силен остава Християндемократическият съюз (ХДС) на канцлера Ангела Меркел с 28,5%. Свободната демократическа партия събира 9,5% (минус 0,5%), „Левица“ – 10% (минус 0,5%).  \r\nСпоред резултати от анкети на други изследователски институти ГСДП все още е пред „Алтернатива за Германия“, подчертават от редакцията. Прочуването на INSA е проведено в периода 31 август-3 септември и е обхванало 2069 имащи право на глас граждани на ФРГ. Не е отчетена възможността за статистически грешки, а това е от значение, тъй като с половин процент разлика картината може да изглежда различно, подчертава Bild. \r\n***  Опозицията в Албания ще бойкотира първата сесия на парламента в Тирана след лятната ваканция. Част от ръководството и депутатите й отпътуваха за северния град Шкодра, където през последните месеци се наблюдава ръст на престъпленията, включително на „мафиотски убийства“, предава македонската електронна медия  A1 On .  \r\nРешението за отделно заседание бе взето по време на среща, организирана в понеделник от председателя на опозиционна Демократическа партия Лулзим Баша. „Парламентарната опозиция започва сесията с извънредно заседание в Шкодра. Срещата е ясно послание срещу престъпността и подкрепата й от страна на правителството. През последните три месеца има шест мафиотски убийства, а нито един от случаите не е разрешен, тъй като престъпниците са свързани с Еди Рама. Изчистването на властта от престъпниците остава абсолютен приоритет на опозицията“, се казва в изявление, разпространено след срещата на обединената албанска опозиция. \r\nБаша поиска от депутатите от опозицията да съсредоточат дейността си върху „разрушаването на престъпни връзки с правителството\". \r\nПо-рано и втората по големина опозиционна партия, „Движение за социалистическа интеграция“ на Моника Круемади обяви „нулева толерантност към държавния грабеж и престъпност\".  \r\nПарламентарната сесия в Тирана е насрочена за 17 часа местно време (18 часа българско време) и на нея ще присъстват само депутати от управляващото мнозинство. \r\n***", "date": "2018.09.04", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/09/04/2563199/parlamentarnata-regionalna-komisiya-preustanovi-rabotata-si-po-zakona-za-patishtata-zaradi-nachaloto-na-plenarnoto-zasedanie.html", "text": "Парламентарната регионална комисия преустанови работата си по Закона за пътищата заради началото на пленарното заседание, предаде репортер на  Агенция „Фокус“.  Остана неразгледан текстът внесен между двете четения от депутатите от ГЕРБ Станислав Иванов и Александър Ненков, с който се задължават превозните средства от категории D1, D1Е, D или DE да се оборудват с видеорегистратор и обезопасителни колани. Комисията вече утвърди текста, че за преминаване по платената пътна мрежа се въвежда смесена система за таксуване на различните категории пътни превозни средства на база време и на база изминато растояние. Съгласно приетите текстове Агенция „Пътна инфраструктура“ ще  оперира и поддържа Електронна система за събиране на пътни такси. Размерът на таксата ще се определя от Министерски съвет на база предложение на министъра на регионалното развитие.  \r\nВ началото на заседанието от  ДПС предложиха  то да бъде прекъснато поради технически причини. Предложението направи депутатът от ДПС Рамадан Аталай след като комисията стигна до параграф 1 от промените в Закона за пътищата. Аталай възрази, че депутатите не разполагат с материалите и не могат да следят текстовете, които се приемат и  не знаят какво точно се случва.    В тази връзка депутатът от ГЕРБ Александър Ненков, който е и вносител на законопроекта, заяви, че това, което се чете е приетото на първо четене предложение. „Ние гласуваме текста с направените предложения“, допълни още Ненков.  Рамадан Аталай  отново възрази и му отговори, че не за първи път гледа законопроект в Народното събрание. В крайна сметка депутатите се уточниха как точно ще протече четенето и гласуването и продължиха работа по промените в Закона за пътищата. \r\nДеница КИТАНОВА", "date": "2018.09.04", "title": "Парламентарната регионална комисия преустанови работата си по Закона за пътищата заради началото на пленарното заседание"}
{"url": "http://www.focus-news.net/news/2018/09/04/2563197/silistra-76-godishen-mazh-e-s-obgaryaniya-sled-pozhar-vazniknal-v-doma-mu-v-selo-aydemir.html", "text": "76-годишен мъж е с обгаряния след пожар, възникнал в дома му в село Айдемир днес около 07.30 часа. Това съобщиха от  ОД на МВР- Силистра . По първоначални данни огънят тръгнал от късо съединение във фризер и унищожил битова техника, врати, прозорци и покъщнина в три помещения. Огнеборци от РСПБЗН-Силистра потушили пожара, преди да обхване останалите три стаи и покрива на къщата. Стопанинът, който бил лежащо болен, получил обгаряния и е транспортиран с линейка в Спешния център на МБАЛ-Силистра. Съпругата му – на 70 г., е обгазена, но според информацията към момента опасност за живота й няма.", "date": "2018.09.04", "title": "Силистра: 76-годишен мъж е с обгаряния след пожар, възникнал в дома му в село Айдемир"}
{"url": "http://www.focus-news.net/news/2018/09/04/2563198/n1-bosna-behdzhet-patsoli-otmeni-patuvaneto-si-do-banya-luka-sled-zaplahi-i-prepyatstviya.html", "text": "Министърът на външните работи на Косово Бехджет Пацоли анулира пътуването си до Баня Лука, след като бе изправен пред „заплахи и препятствия“ да присъства на срещата на първите дипломати на страните от региона, предава  N1 . \r\nПацоли бе поканен да участва в неформалната среща на външните министри на страните от Процеса за сътрудничество в Югоизточна Европа (South-East Europe Cooperation Process, SEECP) в Баня Лука, но неговото присъствие бе силно възпрепятствано от президента на доминирания от сърбите босненски ентитет Република Сръбска Милорад Додик.  \r\n„Поради заплахи и препятствия, създадени от президента на Република Сръбска Милорад Додик срещу мен и моята делегация, въпреки поканата на босненския външен министър Игор Църнадак, анулира участието си в срещата на външните министри“, обяви Пацоли, като допълни, че  „Додик е проблем за всички от Западните Балкани“. \r\nПрезидентът на Република Сръбска заяви, че Пацоли не е добре дошъл в Баня Лука и че разглежда поканата на Църнадак като „провокация за РС“. \r\nЦърнадак незабавно отговори на Додик като каза, че е изпратил поканата със съгласието на официален Белград. По думите му това е една от поредните „празни фрази на Додик“.  \r\nПо план Баня Лука, седалище на институциите на Република Сръбска, трябваше да е домакин на тристранната среща на външните министри на Босна и Херцеговина, Сърбия и Турция, но поради извънредни обстоятелства турският външен министър също анулира участието си. Въпреки, че тази форумът бе отложен, на 5 септември се очаква да проведе неформалната среща на страните от Процеса за сътрудничество в Югоизточна Европа.", "date": "2018.09.04", "title": "N1 (Босна) Бехджет Пацоли отмени пътуването си до Баня Лука след „заплахи и препятствия“"}
{"url": "http://www.focus-news.net/news/2018/09/04/2563201/veliko-tarnovo-zabranyavat-se-sergiite-v-tsentara-na-grada-v-denya-na-saedinenieto.html", "text": "В Деня на Съединението – 6 септември, в центъра на Велико Търново ще бъде забранено разполагането на преместваеми обекти /сергии, маси и др./ за търговски и други обслужващи дейности - продажба на промишлени и хранителни стоки, извършване на промоции и провеждане на рекламни кампании. Това съобщиха от  пресцентъра на Община Велико Търново.  Рестрикцията е въведена със заповед на кмета на Старата столица Даниел Панов и се отнася за цялото протежение на улиците „Васил Левски“, „Независимост“, „Христо Ботев“ и площад „Майка България“. \r\nДопуска се само едно изключение - разрешено ще бъде поставянето на преместваеми обекти за временна търговия – продажба на български национални знамена и балони.  \r\nЗа изпълнението на заповедта ще следят длъжностни лица от Община Велико Търново и служители на Районното управление на полицията в Старата столица.", "date": "2018.09.04", "title": "Велико Търново: Забраняват сe сергиите в центъра на града в Деня на Съединението"}
{"url": "http://www.focus-news.net/news/2018/09/04/2563206/5-000-litra-gorivo-sa-zadarzhani-pri-proverki-v-rayona-na-sofiya.html", "text": "5 000 литра гориво задържаха митнически служители, съвместно със служители на НАП и със съдействието на Междуведомствения координационен център в ГДБОП, в района на София при две проверки. Това съобщиха от пресцентъра на  Агенция „Митници“ . На 23 август 2018 г. митническа мобилна група спира за \"роуд стоп\" проверка лекотоварен автомобил, превозващ ПВЦ-съд с 1 000 литра жълтеникаво-кафява течност с мирис на енергиен продукт. Митническите служители установили, че горивото е натоварено от бензиностанция в близост до София. Възникват съмнения, че количеството дизел не е отчетено през нивомерната система на търговския обект. При огледа на бензиностанцията, съвместно с НАП, е установено, че на територията на обекта се намира подземен резервоар, оборудван с помпа и пистолет за зареждане, който не е свързан и респективно не предава данни към НАП. Откритото количество енергиен продукт в незаконния резервоар е около 4 000 литра. Документи, удостоверяващи плащане на акциз за установеното дизелово гориво - общо около 5 000 литра, не са представени. Горивото е задържано. Взети са проби за лабораторна експертиза. Бензиностанцията ще бъде санкционирана за липсата на документи удостоверяващи, плащането на акциз  от Агенция „Митници\" по реда на ЗАДС. От НАП са съставили 2 акта за нарушения при документиране на продажбите от бензиностанцията.", "date": "2018.09.04", "title": "5 000 литра гориво са задържани при проверки в района на София"}
{"url": "http://www.focus-news.net/news/2018/09/04/2563202/georgi-botsev-pss-blagoevgrad-montirahme-radiostantsiya-za-direktna-vrazka-na-hizha-ribni-ezera-s-pss-sofiya.html", "text": "Монтирахме радиостанция за директна връзка на хижа „Рибни езера“ с ПСС- София. Това каза за  Радио „Фокус“ – Пирин  Георги Боцев, планински спасител от отряд Благоевград към ПСС, район Рила планина. По думите му вече има 24- часов специален мониторинг на хижата и ако стане нещо може да се предаде моментален сигнал за помощ. „Преди не беше така и ако имаше някакъв инцидент се налагаше хижара да се качва връх Канарата или да се слиза до Рилски манастир, което отнемаше около два часа, за да се предаде сигнал за помощ. Това просто е недопустимо на днешно време“, каза Боцев. По думите му критичното време за осигуряване  на бързата помощ на един човек е 50 минути при тежките ситуации. „Не можем да получим сигнал два или три часа след инцидента и да реагираме адекватно. За радост нещата вече ще се случат по бързо. До няколко дни ще поставим такава радиостанция и на хижа „Иван Вазов“. От там също ще има директна връзка с централата в София. По този начин района става доста по- обезпечен, като радиовръзки, защото проблемът е, че на много места няма сигнал на мобилните телефони, особено долината от Рилски манастир и хижите Иван Вазов и Рилски езера, като там не може да се свържете по никакъв начин“, каза Боцев. \r\nЛора КАЛЧЕВА", "date": "2018.09.04", "title": "Георги Боцев, ПСС- Благоевград: Монтирахме радиостанция за директна връзка на хижа „Рибни езера“ с ПСС- София"}
{"url": "http://www.focus-news.net/news/2018/09/04/2563203/sofiya-1-300-it-aksesoari-zadarzhaha-inspektorite-ot-mitnitsa-aerogara-sofiya-v-ramkite-na-sedmitsa.html", "text": "USB кабели и адаптери, носещи търговската марка „Аррle\", задържаха митнически служители от Митница Аерогара София по подозрение, че нарушават интелектуални права. Това съобщиха от пресцентъра на  Агенция „Митници“ . Получатели са различни физически и юридически лица. В две пратки (на 29 и 30 август 2018 г.) митническите служители открили общо 270 USB кабела и 30 адаптера, пристигнали от Китай. Около седмица по-рано при проверка на друга пратка митническите служители задържаха 990 мемори карти, обозначени с друга специализирана търговска марка, както и 20 броя USB флаш памети от същата марка -\"Kingston\". Получатели на трите пратки са различни физически и юридически лица. Всички IT-аксесоари са задържани на основание Регламент 608/2013 г. по подозрение, че са фалшиви и нарушават права на търговските марки. За случаите са уведомени представители на правопритежателите на марките.", "date": "2018.09.04", "title": "София: 1 300 IT-аксесоари задържаха инспекторите от Митница „Аерогара София“ в рамките на седмица"}
{"url": "http://www.focus-news.net/news/2018/09/04/2563208/vyara-tserovska-kmet-na-pernik-darzhavata-pomaga-na-obshtinite-i-udovletvoryava-proektite-koito-smyata-che-sa-vazhni-za-horata-v-naselenite-mesta.html", "text": "Държавата помага на общините и удовлетворява проектите, които смята, че са важни за хората в населените места. Това посочи кметът на Община Перник Вяра Церовска в коментар относно отпуснатите от Министерския съвет допълнителни 111.3 млн. лв. за местната власт, съобщиха от пресцентъра на  Общината . „В отпусната сума от Министерски съвет на стойност 111 млн. лева за местната власт не са предвидени средства за Община Перник, но месец преди това ние сме получили 650 000 лв. от държавата, за да си ремонтираме читалищата. Тече усилен ремонт на сградата в кв. „Бела вода“. Тя ще бъде изцяло санирана, ще бъдат укрепени стени и подновени подовата настилка, ВиК и електрическата инсталация. Проектът за ремонта включва още и изграждане на две тоалетни, както и подмяна на част от покривната конструкция\", каза още Церовска. По думите ѝ почти готово е читалището в Драгичево, предстои ремонт на читалището в Кралев дол, ще се извършат възстановителни дейности и на покрива на читалищата в Кладница и Рударци. „Тези средства не се дават за кметовете, те се дават за хората в тези общини. Ние сме изготвили и три проекта, които сме предложили и очакваме Министерски съвет да ги разгледа и да ни помогне. Единият проект е за Двореца на културата, той включва цялостно саниране и запазване на всички архитектурни елементи, подмяна на дограмата, основен ремонт на покрива, водопровода и канализацията. Вторият проект, който е изцяло готов и сме подали, е изграждането на две кръгови кръстовища в града – на ул. „Благой Гебрев“ в кв. „Изток“ и на ул. „Св. св. Кирил и Методий“ в кв. „Иван Пашов“. С увеличаването на леките автомобили чувствително се затруднява движението Перник – София и обратно, което води до големи задръствания на изхода и в центъра на града\", добави Церовска. По думите ѝ това създава изключителен дискомфорт на гражданите и голямо напрежение. „Близо 25 хиляди перничани работят в столицата и пътуват с автомобилите си. В момента приключваме и още един проект, който е важен за перничанни, години наред е пропускана възможността да се изгради отсечка на пътен възел „Марина бара“, през която да можем да имаме трети вход за нашия град, така че ние също имаме своите очаквания от Министерски съвет и от различните министерства. По един или друг начин държавата помага на общините и удовлетворява проектите, които смята, че те са важни за хората в населените места. На която и община да се помогне, това са българските граждани, които имат нужда да получат подобрение\", каза още тя. \r\n„С Министерско постановление направихме канализацията в град Батановци, на улиците „Делниче\" и „Бор\", както и водопровода в село Ярджиловци. В момента изготвяме проект за канализация и водоснабдяване в село Драгичево,за което също ще има ангажимент държавата. Съвсем наскоро приключи изграждането на ул. „Чинар\" и ул. „Ела\". Така че правим всичко възможно да получаваме допълнителни средства, извън бюджета на Община Перник\", добави Церовска.", "date": "2018.09.04", "title": "Вяра Церовска, кмет на Перник: Държавата помага на общините и удовлетворява проектите, които смята, че са важни за хората в населените места"}
{"url": "http://www.focus-news.net/news/2018/09/04/2563205/burgas-seyf-sadarzhasht-nad-3000-paunda-samoletni-bileti-i-debitna-karta-e-bil-otkradnat-ot-58-godishna-angliyska-turistka-v-slanchev-bryag.html", "text": "На 3 септември, около 12.00 ч. в Районно управление - Несебър е получено съобщение от 58-годишна английска туристка, отседнала в Слънчев бряг за това, че от гардероб в коридора на жилището е откраднат вградения сейф, съдържащ сумата от 3 195 паунда, три самолетни билета и дебитна карта. Това съобщиха от  ОДМВР-Бургас . Работа по случая продължава от служители на Районно управление – Несебър.", "date": "2018.09.04", "title": "Бургас: Сейф, съдържащ над 3000 паунда, самолетни билети и дебитна карта е бил откраднат от 58-годишна английска туристка в Слънчев бряг"}
{"url": "http://www.focus-news.net/news/2018/09/04/2563207/yordan-yordanov-kmet-na-dobrich-za-poreden-pat-obshtinata-alarmira-institutsiite-za-problemite-s-vodosnabdyavaneto-v-grada.html", "text": "За пореден път Общината алармира институциите за проблемите с водоснабдяването в града. Това каза пред журналисти кметът на Добрич Йордан Йорданов, предаде кореспондентът на  Радио „Фокус” – Варна . „Проблемът в кв. „Рилци“ не е от вчера, не е и от онзи ден. Той е отпреди 10 години. Моето питане е към хората, които в момента изключително много популистки яхват една вълна, къде бяха последните три години? В Общински съвет – Добрич представители на Реформаторски блок многократно са задавали въпроси, на които все още няма отговор. И нека не си играем със страховете на хората само за да си правим един популистки, политически пиар. Разбирам, че идват избори – 6 месеца преди европейски, 1 година преди местни избори. Много внимателно трябва да се прецизират такива изказвания и още повече когато няма стъпки за решаването на тези проблеми, това води до въздух под налягане“, коментира Йордан Йорданов. Кметът подчерта, че многократно той и неговият екип през последната година са се стремили да решават въпросите, свързани с проблемите във водоснабдяването на Добрич. Кметът отбеляза, че вече има стъпки как проблемите в кв. „Рилци“ да бъдат решени. Йордан Йорданов отправи публично въпрос към народните представители от региона на Добрич какво до момента реално е направено от тяхна страна за справяне с проблема с водоснабдяването, трупан с години. Йордан Йорданов допълни, че задава подобни въпроси с ясното съзнание, че решаването на подобни сериозни проблеми става чрез по-добра координация между всички институции.  \r\nЖулиета НИКОЛОВА", "date": "2018.09.04", "title": "Йордан Йорданов, кмет на Добрич: За пореден път Общината алармира институциите за проблемите с водоснабдяването в града"}
{"url": "http://www.focus-news.net/news/2018/09/04/2563213/aleksandar-nenkov-gerb-sredstva-ot-tol-taksata-nyama-da-otivat-za-obshtinski-patishta-za-tyah-shte-tarsim-varianti.html", "text": "Средства от тол таксата няма да отиват за общински пътища - за тях ще търсим варианти. Това каза народният представител от ПГ на ГЕРБ Александър Ненков пред журналисти във връзка с второто четене на  Закона за пътищата, предаде репортер на  Агенция „Фокус“.   Ненков уточни, че Регионалната комисия към Народното събрание е възприела, че всички пари, които идват от тол система изцяло ще отиват за поддръжка на пътищата. По думите му те няма да могат да  отиват за общинска инфраструктура. „Имаме такава уговорка с колегите от МРРБ да търсим варианти чрез делегираните бюджети за общините да се увеличат техните средства през националния бюджет, а не през тол системата“, заяви още Ненков.  \r\nДеница КИТАНОВА", "date": "2018.09.04", "title": "Александър Ненков, ГЕРБ: Средства от тол таксата няма да отиват за общински пътища - за тях ще търсим варианти"}
{"url": "http://www.focus-news.net/news/2018/09/04/2563215/burgas-nad-140-000-kasa-tsigari-sa-izzeti-pri-proverka-na-ukrainski-avtobus-v-slanchev-bryag.html", "text": "Над 140 000 къса цигари са иззети при проверка на украински автобус в Слънчев бряг. Това съобщиха от  ОДМВР - Бургас . В резултат на съвместните действия на служители от сектор \"Икономическа полиция\" при ОДМВР - Бургас и служители от бургаската митница е извършена проверка на автобус с украинска регистрация, пътуващ по маршрут Лвов, Украйна – Слънечв бряг, управляван от 50-годишен украински гражданин с инициали И.К. Автобусът преминал през ГКПП – Дуранкулак около 03.00 часа на 1 септември т.г., като в 08.30 часа е паркиран в района на служебен паркинг в Слънчев бряг. При извършената щателна  проверка от служители от сектор \"Икономическа полиция\" при ОДМВР - Бургас и служители от бургаската митница в специално пригодени тайници, разположени във въздухоотводната система на автобуса, са намерени и иззети близо 140 400 къса цигари или 702 стека, всички без акцизен бандерол. Водачът на автобуса е задържан със заповед за полицейско задържане за 24 часа. По случая е образувано досъдебно производство.      \r\nМесец по-рано служители от сектор \"Икономическа полиция\" при ОДМВР - Бургас съвместно със служители от бургаската митница и Районно управление - Поморие претърсиха друг украински автобус, управляван от 54-годишен украински гражданин. В тайници отново бяха намерени и иззети общо 20 000 къса цигари, без акцизен бандерол. Шофьорът бе задържан за срок до 24 часа, а по случая се води досъдебно производство.", "date": "2018.09.04", "title": "Бургас: Над 140 000 къса цигари са иззети при проверка на украински автобус в Слънчев бряг"}
{"url": "http://www.focus-news.net/news/2018/09/04/2563214/tihomir-trifonov-tehnolog-vav-vinarska-izba-tazi-godina-imashe-predpostavki-za-bolesti-po-lozyata-no-koyto-uspee-da-podbere-dobro-grozde-shte-napravi-i-dobri-vina.html", "text": "Интересна е реколтата тази година и който успее да подбере добро грозде, ще направи и добри вина. Това каза в интервю за  Радио „Фокус“ – Варна  Тихомир Трифонов, технолог във винарска изба във Варна. Той отбеляза, че санитарното състояние на гроздето е от особена важност. „В тази кризисна година имаше особено големи предпоставки за развитие на болести по лозята. Трудно беше на лозарите да съумеят да опазват лозята си. Този, който успя и ги обработва навреме, сега се радва на добра реколта. Много често срещано е грозде със сериозни болести. В нашата област са се запазили лозята, защото дъждовете свършваха до Шумен. В нашия регион бяха значително по-слаби, но това също е критичен момент, защото поддържането на постоянна влажност при висока температура, както беше това лято, е много силна предпоставка за развитие на болести“, подчерта Тихомир Трифонов. По думите му болестите се отразяват по различен начин на отделните сортове грозде, тъй като някои са по-лабилни, а други са по-стабилни. „В едно лозе картината може да е от едната до другата крайност – от здраво грозде до пълен крах на реколтата. Интересни ще бъдат вината тази година и този, който успее да подбере добро грозде, ще направи и добри вина. Тук се преплитат много фактори в хората, които се занимават с вина – смесени чувства, вълнение, притеснение какво и как ще се получи, каза още Тихомир Трифонов. \r\nМарияна ВАЛЕНТИНОВА", "date": "2018.09.04", "title": "Тихомир Трифонов, технолог във винарска изба: Тази година имаше предпоставки за болести по лозята, но който успее да подбере добро грозде, ще направи и добри вина"}
{"url": "http://www.focus-news.net/news/2018/09/04/2563204/s-kvorum-ot-162-narodni-predstaviteli-be-otkrita-petata-sesiya-na-44-tiya-parlament.html", "text": "С кворум от 162 народни представители бе открита петата сесия на 44-тия парламент, предаде репортер на  Агенция „Фокус“.   Парламентарният звънец за новата сесия удари председателят на парламента Цвета Караянчева. Съгласно Правилника за организацията и дейността на парламента сесията бе открита с химна на Република България и този на Европейския съюз. По традиция парламентарно представените сили ще излязат с декларации, за да представят посланията и приоритетите си през новия политически сезон.   \r\nДеница КИТАНОВА", "date": "2018.09.04", "title": "С кворум от 162 народни представители бе открита петата сесия на 44-тия парламент"}
{"url": "http://www.focus-news.net/news/2018/09/04/2563217/georgi-botsev-pss-blagoevgrad-v-balgariya-spasitelnite-otryadi-sa-dobre-oborudvani-i-obezpecheni-s-meditsinski-izdeliya-i-medikamenti.html", "text": "В България спасителните отряди са доста добре оборудвани. Това каза за  Радио „Фокус“ – Пирин  Георги Боцев, планински спасител от отряд Благоевград към ПСС за района на Рила планина. По думите му през зимата спасителите от ПСС - Благоевград работят на ски център „Картала“ и там им е предоставена база. „Тя е оборудвана и имаме специализирана машина рактрак, като с него се достига до хижа „Македония“. Машината е верижна и ходи по сняг. Притежаваме и моторна шейна, с която работим на пистата“, каза Боцев. На Банско имат много моторни шейни, които могат да се преместят и да отидат навсякъде където е нужно. „Базата ни е доста добре оборудвана, като медицински сме обезпечени много добре, с всякакви медикаменти и шини, които ни трябват. Ние работим с Туристическото дружество, хижа „Македония“, хижа „Бодрост“, с концесионерите на „Рибни езера“, каза още Боцев. \r\nЛора КАЛЧЕВА", "date": "2018.09.04", "title": "Георги Боцев, ПСС - Благоевград: В България спасителните отряди са добре оборудвани и обезпечени с медицински изделия и медикаменти"}
{"url": "http://www.focus-news.net/news/2018/09/04/2563218/smolyan-narusheno-e-vodosnabdyavaneto-v-kvartal-nevyastata-poradi-skasan-vodoprovod-ot-stroitelna-firma.html", "text": "Нарушено е водоснабдяването на ул. „Чан“ и ул. „Евридика“ в квартал „Невястата“ поради скъсан водопровод от строителна фирма. Това съобщиха от  водоснабдителното дружество .", "date": "2018.09.04", "title": "Смолян: Нарушено е водоснабдяването в квартал „Невястата“ поради скъсан водопровод от строителна фирма"}
{"url": "http://www.focus-news.net/news/2018/09/04/2563210/plovdiv-mazh-na-55-godini-ot-selo-trud-e-zarazeniyat-sas-zapadnonilska-treska-sastoyanieto-mu-se-podobryava.html", "text": "Мъж на 55 години от село Труд е заразеният със западнонилска треска, състоянието му се подобрява. Това съобщиха за  Радио „Фокус“ – Пловдив  от пресцентъра на Университетската болница „Св. Георги“ в Пловдив. От 2 до 5 август мъжът е бил на частна екскурзия в Истанбул. „Няма спомен да е бил ухапван от комари. Два дни след завръщането си от Турция има гадене и болки в корема, започва да повръща, получава и стомашно разстройство. Приет е във Втора клиника по хирургия на УМБАЛ „Свети Георги“ – Пловдив заради съмнения за кървави изпражнения. Тези съмнения не се потвърждават и на втория ден от престоя си в клиниката пациентът вдига висока температура и получава световъртеж. Консултиран е с невролог и инфекционист, които го насочват за изследване за паненцефалит – възпаление на сивото и бялото вещество в мозъка“, съобщиха от пресцентъра на лечебното заведение.  \r\nНа 9 август пациентът е преместен в Клиниката по инфекциозни болести на УМБАЛ „Свети Георги“, като през първите два дни от престоя му там състоянието му се влошава и става прекоматозно – изпада в сопор. Направени са 3 изследвания със скенер и едно с ядрено-магнитен резонанс, който показва, че пациентът наистина е с паненцефалит. Междувременно са взети 2 проби и са изпратени за изследване в Национална референтна лаборатория. Така на 3 септември се доказва, че заболяването на 55-годишния мъж е западнонилска треска. \r\nВ момента състоянието на пациента е подобрено, той вече е контактен и адекватен. Все още има лека пареза на десния крак, но се очаква да премине. Провежда се рехабилитация и прогнозите на лекарите от Клиниката по инфекциозни болести са, че през следващата седмица мъжът ще бъде изписан.  \r\nТони МИХАЙЛОВ", "date": "2018.09.04", "title": "Пловдив: Мъж на 55 години от село Труд е заразеният със западнонилска треска, състоянието му се подобрява"}
{"url": "http://www.focus-news.net/news/2018/09/04/2563209/aleksandar-nenkov-gerb-obshtestvoto-ochakva-ot-nas-da-priemem-tekst-za-zadalzhitelni-kolani-v-avtobusite.html", "text": "Обществото очаква от нас да приемем текст за задължителни обезопасителни колани в превозните средства от категории D1, D1Е, D или DE. Това каза народният представител от ПГ на ГЕРБ Александър Ненков пред журналисти във връзка с второто четене на Закона за пътищата, предаде репортер на  Агенция „Фокус“.   Ненков уточни, че текстовете са останали неразгледани по време на заседанието на Регионална комисия, където бе гледан на второ четене Законът за пътищата. Ненков изрази надежда те да бъдат приети. „През последните няколко месеца дебатът за коланите е на дневен ред, особено, когато стана трагедията на магистрала „Тракия“. Превозвачите имаха своите съображение от гледна точка на финансово и техническо отношение, че не могат да оборудват стари автобуси. Смятаме, че в ситуацията, която се създаде и този трагичен инцидент, ние трябва да търсим мерки, макар и те да са в някаква степен в ущърб на превозвачите“, заяви той. Според него обществото очаква радикални мерки. Ненков поясни, че другото предложение е за наличието на видеорегистратор. По думите му така ще може да се види какво се е случило при евентуална катастрофа. \r\nДеница КИТАНОВА", "date": "2018.09.04", "title": "Александър Ненков, ГЕРБ: Обществото очаква от нас да приемем текст за задължителни колани в автобусите"}
{"url": "http://www.focus-news.net/news/2018/09/04/2563211/predsedatelyat-na-ns-tsveta-karayancheva-neka-v-nachaloto-na-noviya-politicheski-sezon-da-si-pripomnim-priziva-na-petko-slaveykov-da-se-pokazhem-kato-narod-vechno-saedinen.html", "text": "Нека в началото на новия политически сезон да си припомним призива на Петко Славейков - да се покажем като народ, вечно съединен. Това каза председателят на Народното събрание Цвета Караянчева в началото на днешното извънредно заседание на Народното събрание, предаде репортер на  Агенция „Фокус“ . \r\n„Нека в началото на новия политически сезон си пожелаем конструктивна работа и единодействие по важните за страната ни въпроси. Само след няколко дни за пореден път ще отбележим една от най-значимите дати в нашата история – Съединението на Източна Румелия с Княжество България. Не трябва да забравяме, че този акт на обединение успява, защото е общобългарско дело и в неговата защита всички са единни“, каза още Караянчева. \r\nТя посочи, че Съединението е сред събитията в нашата история, когато между политическите сили няма разногласия и всички го подкрепят, защото осъзнават значението му за бъдещата българска държава. „Това е пример както за държавническо мислене и поведение на политиците, така и за сплотеност на нацията. Нека днес си припомним призива на Петко Славейков – да се покажем като народ, вечно съединен и да търсим съгласие в името на България. Гражданите очакват от нас отговорни, бързи и точни решения за проблемите на обществото. Длъжни сме да приемем качествено, устойчиво и модерно законодателство. Дебатите и сблъсъкът на мнения са необходими и трябва да присъстват в пленарна зала, когато отстояваме своите политики за това кое решение е полезно и работещо. Надявам се през новия сезон както опозицията, така и управляващите да бъдем диалогични и продуктивни“, заяви Караянчева. \r\nЦветилена СИМЕОНОВА", "date": "2018.09.04", "title": "Председателят на НС Цвета Караянчева: Нека в началото на новия политически сезон да си припомним призива на Петко Славейков - да се покажем като народ, вечно съединен"}
{"url": "http://www.focus-news.net/news/2018/09/04/2563220/d-r-krasimir-temnilov-psihiatar-anoreksiyata-i-bulimiyata-sa-hranitelni-razstroystva-za-chieto-lechenie-obache-e-nuzhna-psihiatrichna-pomosht.html", "text": "Анорексията и булимията са хранителни разстройства, за чието лечение обаче е нужна психиатрична помощ. Това каза за  Радио „Фокус“ – Пазарджик  д-р Красимир Темнилов, психиатър от Пазарджик. По думите му още от ранна детска възраст трябва да се въздейства върху хранителните навици. „Момичетата са особено уязвими, тъй като част от тях подражават на модели, балерини или танцьорки и се стремят да уподобят тяхната фигура, но по нездравословен начин. Лечението на анорексията и булимията може да стане и в амбулаторни и в стационарни условия, като се прилага терапия с атипични нерволептици, хомеопатия и захранващ режим. Емоционалният стимул е решаващ и затова такива хора сами на себе си не могат да помогнат, те се нуждаят от външна компетентна намеса“, уточни д-р Темнилов. Той допълни, че разпознаването на двете разстройства става много трудно, тъй като потърпевшите се крият. \r\nАлбена ЖИЛЕКОВА", "date": "2018.09.04", "title": "Д-р Красимир Темнилов, психиатър: Анорексията и булимията са хранителни разстройства, за чието лечение обаче е нужна психиатрична помощ"}
{"url": "http://www.focus-news.net/news/2018/09/04/2563221/kyustendil-poveche-ot-1-300-zayavleniya-za-pomoshti-za-otoplenie-sa-podadeni-ot-domakinstva-ot-obshtinata-dupnitsa.html", "text": "Повече от 1 300 заявления за помощи за отопление са подадени от домакинства от Дупница и общината. Това съобщиха за  Радио „Фокус” – Кюстендил  от Общинска служба „Социално подпомагане” – Дупница. 1 073 са подадените заявления от жители на община Дупница, от тях 127 са за отопление с електрическа енергия, 41 – с твърдо гориво в натура, 903 –  с твърдо гориво в пари и само 2 заявленията за отопление с природен газ. Жителите на Община Сапарева баня, кандидатстващи за помощта са 261, като всички предпочитат да получат пари за отопление с твърдо гориво. До момента са одобрени заявленията на 891 души от двете общини. Останалите заявления са в процес на обработка, направени са и 53 отказа за отпускане на помощ. Приемането на заявления продължава. Молбата се подава по постоянен адрес, в нея задължително се заявява видът на ползваното отопление – топлоенергия, електроенергия, твърдо гориво или природен газ, като при отопление с електроенергия и топлоенергия се прилага и последна платена фактура. Целевата помощ се отпуска за период от пет месеца – 1 ноември 2018 г. до 31 март 2019 г. Целевата помощ за отопление за сезон 2018 - 2019 г. е 74.83 лева. \r\nВенцеслав ИЛЧЕВ", "date": "2018.09.04", "title": "Кюстендил: Повече от 1 300 заявления за помощи за отопление са подадени от домакинства от общината Дупница"}
{"url": "http://www.focus-news.net/news/2018/09/04/2563212/kyustendil-vzetite-do-momenta-probi-ot-divi-svine-v-oblastta-sa-otritsatelni-za-afrikanska-chuma.html", "text": "Взетите до момента проби от диви свине са отрицателни за африканска чума. Това каза пред  Радио „Фокус” – Кюстендил  Венко Калинчев, секретар на ловно-рибарско сдружение „Елен” – Кюстендил. По думите му вече са предадени проби от няколко диви животни, изследванията не са показали наличие на заболяването. Ловците в областта продължават работа по изграждането на ями, в които да се поставят остатъците от убитите диви свине при лов. Поводът за тази мярка е опасността и взетите мерки за болестта Африканска чумата по свинете. „Без такива ями няма да се издават разрешителни за лов на свине. Ловците трябва да посочват точното място, на което е отстреляно животното”, каза Венко Калинчев. Сдружението разполага с всички необходими пособия за вземане на проби и за оформяне на протоколите. \r\nВенцеслав ИЛЧЕВ", "date": "2018.09.04", "title": "Кюстендил: Взетите до момента проби от диви свине в областта са отрицателни за африканска чума"}
{"url": "http://www.focus-news.net/news/2018/09/04/2563223/burgas-obshtinata-podkrepya-kampaniya-za-nabirane-na-sredstva-za-lechenie-na-3-godishno-momche.html", "text": "Общината подкрепя кампания за набиране на средства за лечение на 3-годишно момче. Това съобщиха от пресцентъра на  Община Бургас . Вместо цветя за първия учебен ден, родители ще даряват средства за лечение на детето. Детето е родено с дефицит на бедрената кост, което причинява сериозно изоставане в развитието на едното краче. Общината подкрепя кампанията на близките на болното дете да бъдат събрани средства за скъпите операции. Част от нея е инициативата \"Дарение вместо цветя\". Призивът към всички родители е в първия учебен ден предвидените за цветя пари да бъдат дарени за лечението на Никола. \r\nСредства за лечението на 3-годишното дете се събират на няколко места. Специални кутии са поставени във фото \"Дъга\" в комплекс \"Меден рудник\", в Карнобат - ул. \"Христо Смирненски\" - в магазина за GSM аксесоари. Днес кутия за дарения ще бъде поставена на партера в Община Бургас, а до няколко дни ще бъде активиран DMS номер, на който всеки ще може да изпраща дарителски SMS. \r\nВ момента Никола ходи със специални обувки. Те вече не могат да компенсират разликата в дължината на крачетата, която е 4.5 сантиметра. В България операции за подобен проблем се правят чак след 11-годишна възраст. Дотогава не само разликата ще е по-голяма, но и тялото на детето може да получи множество изкривявания. Ето защо семейството е принудено да търси друг вариант в името на сина си. \r\nВ медицински център \"Света Мери\", Уест Палм Бийч, Флорида, САЩ могат да оперират Никола още сега. Световноизвестният детски ортопед-хирург д-р Пейли дава надежда, че крачето на Никола може да бъде оперирано и подложено на удължаване, ако интервенцията се извърши точно в този момент. Разликата може да бъде компенсирана и крачето да израсте нормално, без да се създава риск за здравето на детето. Скъсяването на крачето му в зряла костна възраст ще е 9,5 см, ако сега не се оперира. В средата на септември д-р Пейли ще преглежда в Барселона. Там ще назначат и дата за операцията на Ники. \r\nОперацията се състои в поставяне на външен фиксатор за 10 седмици (това е периодът на удължаване). През този период има осигурена физиотерапия, прегледи и рентген в клиниката. След постигане на желания резултат, фиксаторът остава за още 10 седмици, но Никола ще може да се прибере в България. Тук фиксаторът ще може да се премахне и да поставят пирони, за да се избегне фрактура на костта. \r\nСумата за операцията е 120 000 долара и е непосилна за семейството и затова те се обръщат към хората с молба за помощ. \r\nСредства се събират и на сметка: \r\nНИКОЛА ПЕТКОВ ДИМОВ \r\nIBAN: BG92UNCR70001523296890 \r\nBIC:UNCRBGSF", "date": "2018.09.04", "title": "Бургас: Общината подкрепя кампания за набиране на средства за лечение на 3-годишно момче"}
{"url": "http://www.focus-news.net/news/2018/09/04/2563219/tsvetan-tsvetanov-gerb-gleda-na-darzhavniya-byudzhet-kato-na-osnoven-faktor-za-stabilnostta-v-stranata.html", "text": "ГЕРБ гледа на държавния бюджет като на основен фактор за стабилността в страната. Това каза от парламентарната трибуна председателят на ПГ на ГЕРБ Цветан Цветанов, който прочете декларация от името на парламентарната група за посланията и приоритетите през новия политически сезон, предаде репортер на  Агенция „Фокус“ . \r\n„Какви са законодателните ни приоритети за предстоящата сесия на парламента? ПГ на ГЕРБ е убедена, че законотворческият процес не трябва да бъде „заложник” на произволни политически тълкувания и оценки. Защото много остро стои въпросът за общественото доверие към работата ни. Вярваме, че трудът ни ще бъде оценен по достойнство тогава, когато приемаме закони с впечатляващи мнозинства и когато търсим обществен консенсус по тях. Не се притесняваме, че ще се обезличим, ако постигаме съгласие с колегите си от опозицията по важни за България решения. Убедени сме, че силните партии стават още по-силни когато работят в среда на политическа коректност“, коментира Цветанов. \r\nТой посочи, че законодателната програма на ГЕРБ за реформата на съдебната система ще следва плана към Актуализираната стратегия и препоръките в докладите по Механизма за сътрудничество и оценка на ЕК. „В тази връзка благоприятно обстоятелство са вече направените изменения в трите основни процесуални кодекса - НПК, ГПК и АПК. Стремим се да развием електронното правосъдие, електронното съобщаване и призоваване;  да утвърдим съдийското самоуправление, включително чрез публичност, прозрачност и конкурси в съдебната система; да прилагаме актуализирана съдебна карта, която да преодолее регионалните диспропорции в разпределението на делата и неравномерната натовареност на съдиите“, каза още той. \r\nЦветанов посочи, че измененията в НК и в Закона за борба с домашното насилие ще надградят режима на борба с домашното насилие и защитата на личните права на жените и децата. :По отношение на бюджета и финансите предлагаме годишни промени в данъчното законодателство. В Закона за корпоративното подоходно облагане се въвежда европейска директива, свързана с две мерки-ограничаване приспадането на лихви и въвеждане на режим за контролирани чуждестранни дружества. Чрез поправките в Закона за данъците върху доходите на физическите лица намалява административната тежест и се усъвършенстват данъчните облекчения за деца, за деца с увреждания и за млади семейства. Всички декларации и справки ще се подават само по електронен път. В Данъчно осигурителния процесуален кодекс се подобрява фискалният контрол върху движението на стоки с висок фискален риск чрез въвеждане на уникален идентификационен номер за данни свързани с превоза на стоките“, заяви председателят на ПГ на ГЕРБ. \r\nЦветанов обясни, че ГЕРБ гледа на държавния бюджет като на основен фактор за стабилността в страната. Той посочи, че отговорно ще бъде обсъден и проектът на Закон за държавния бюджет на Република България за 2019 г. и Актуализирана средносрочна бюджетна прогноза за периода 2019-2021 г. като мотиви към него. „Параметрите на бюджетната рамка ще бъдат съобразени с фискалните правила по Закона за публичните финанси. Запазват се определените в средносрочната бюджетна прогноза цели за продължаване на фискалната консолидация - 0,5 на сто от БВП за 2019 г., достигане до балансирана бюджетна позиция през 2020 г. и запазването й през 2021 г. \r\nЦветилена СИМЕОНОВА", "date": "2018.09.04", "title": "Цветан Цветанов: ГЕРБ гледа на държавния бюджет като на основен фактор за стабилността в страната"}
{"url": "http://www.focus-news.net/news/2018/09/04/2563227/yanka-gospodinova-kmet-na-alfatar-neka-s-dostoynstvo-i-madrost-da-pazim-traditsiite-i-da-rabotim-za-prevrashtaneto-na-grada-ni-v-zhelano-myasto-za-zhivot-za-nashite-detsa.html", "text": "Нека все така, с достойнство и мъдрост, да пазим традициите и да работим за авторитета на града ни, за превръщането му в желано място за живот, не само за нас, но и за нашите деца! Това се посочва в поздравителен адрес на кмета на Община Алфатар Янка Господинова по повод празника на града, който се отбелязва днес, съобщиха от пресцентъра на  Община Алфатар .  \r\nТържествата започват в 18.30 часа на площада пред НЧ „Йордан Йовков - 1894“. Специални гости на празника на ще бъдат Силвия и Теди Кацарови.", "date": "2018.09.04", "title": "Янка Господинова, кмет на Алфатар: Нека с достойнство и мъдрост да пазим традициите и да работим за превръщането на града ни в желано място за живот за нашите деца"}
{"url": "http://www.focus-news.net/news/2018/09/04/2563229/premierat-boyko-borisov-pristigna-v-izrael-kadeto-shte-uchastva-v-godishnata-konferentsiya-na-mezhdunarodniya-institut-po-kontraterorizam.html", "text": "Премиерът Бойко Борисов пристигна в Израел, където ще участва в годишната конференция на Международния институт по контратероризъм, предаде репортер на  Агенция „Фокус“ . Предвидено е изказване на премиера в рамките на конференцията.  \r\nРаботното посещение на Бойко Борисов продължава и утре, когато ще се срещне с израелския си колега Бенямин Нетаняху. Последната среща между двамата беше на 13 юни.  \r\nПредстои и на тържествена церемония в парк „Чарлз Клор“ в Тел Авив да бъде открит паметник- символ на повдига на българите за спасяването на евреите през Втората световна война. Идеята за два идентични паметника, които да се поставят в София и в Тел Авив, се зароди през 2013 година, забавянето с 5 години обаче повреди първоначално направения монумент. Това наложи през март тази година кабинетът да отпусне 36 хил. лева за нова отливка на паметника.  \r\nПремиерът посещава Израел за втори път в годината, в която отбелязваме 75-ата годишнина от спасяването на българските евреи. Биляна ИВАНОВА", "date": "2018.09.04", "title": "Премиерът Бойко Борисов пристигна в Израел, където ще участва в годишната конференция на Международния институт по контратероризъм"}
{"url": "http://www.focus-news.net/news/2018/09/04/2563225/kolyu-panayotov-lovno-ribarsko-sdruzhenie-varna-v-oblastta-ne-sa-otkriti-zarazeni-s-afrikanska-chuma-divi-svine.html", "text": "В областта до момента не са открити диви свине, заразени с африканска чума. Това каза в интервю за  Радио „Фокус“ – Варна  председателят на Ловно-рибарското сдружение в града Колю Панайотов. По думите му през последния месец в областта са отстреляни 20 животни. Във Варненско има 40 дружинки, попадащи на територията на трите горски стопанства във Варна, в Провадийско и в Суворовско. На председателите на ловни дружинки са раздадени писмени указания със списък от превантивни мерки. „До тук няма данни за повишена популация на дивата свиня в областта\", коментира още Панайотов. Според него плътността е увеличена в други райони, предимно в планините. Въпреки това и във Варненско ловците трябва незабавно да информират за намерени диви свине, а пробите се изпращат за анализ в специализирани лаборатории. \r\nДиана СТОЕВА", "date": "2018.09.04", "title": "Колю Панайотов, Ловно-рибарско сдружение – Варна: В областта не са открити заразени с африканска чума диви свине"}
{"url": "http://www.focus-news.net/news/2018/09/04/2563231/mustafa-karadaya-dps-gerb-ima-posledniya-shans-da-poeme-politicheskata-otgovornost-za-provala-na-svoyata-politika-i-da-predlozhi-adekvatni-resheniya.html", "text": "ГЕРБ има последния шанс да поеме политическата отговорност за провала на своята политика и да предложи адекватни решения. Това каза от трибуната на Народното събрание председателят на ПГ на ДПС Мустафа Карадайъ, който прочете декларация от името на парламентарната група за посланията и приоритетите през новия политически сезон, предаде репортер на  Агенция „Фокус“ . \r\n„Смяна на министрите – какво от това? Промяна на формулата – какво от това? Предсрочни избори – и какво от това? По-важният въпрос за нас от ДПС е какво да се прави след това. Как и по какъв начин да се възстановим демократичните механизми на управление и как да се изгради отново авторитетът на държавността. Как да се възстанови нормалността? Как да започнем отново диалога с гражданите? Това са проблемите – за реанимиране на държавността, което е основна тема на настоящия парламентарен сезон“, каза още Карадайъ. \r\nТой посочи, че общата цел е да се спаси държавността. „Целта е да работим твърдо за правата и свободите на гражданите. Нужна е ясна програма за нов тип управление. Ред е на експертите и на обединителните идеи. Предупрежденията ми от първия ден са върху основния политически субект и тяхната отговорност за управлението на страната и грижа за гражданите. При тази остра криза на държавността от ДПС заявяваме, че е важно възстановяването на дискурса във всичките му видове, утвърждаване на експертността във взимането на политически решения, диалогът между партиите. ГЕРБ има последния шанс да поеме политическата отговорност за провала на своята политика и да предложи адекватни решения -днес, защото утре ще е късно. Формулата на властта е грешна и ако не се промени, нищо няма да се промени“, каза още Карадайъ. \r\nЦветилена СИМЕОНОВА", "date": "2018.09.04", "title": "Мустафа Карадайъ, ДПС: ГЕРБ има последния шанс да поеме политическата отговорност за провала на своята политика и да предложи адекватни решения"}
{"url": "http://www.focus-news.net/news/2018/09/04/2563216/tsvetan-tsvetanov-gerb-znaem-che-sme-neudobna-koalitsiya-za-oponentite-si-zashtoto-saumyavame-da-dadem-otpor-na-bezotgovorniya-populizam.html", "text": "Знаем, че сме неудобна коалиция за опонентите си, защото съумяваме да дадем отпор на безотговорния популизъм. Това каза от парламентарната трибуна председателят на ПГ на ГЕРБ Цветан Цветанов, който прочете декларация от името на парламентарната група за посланията и приоритетите през новия политически сезон, предаде репортер на  Агенция „Фокус“ . \r\n„Есенната парламентарна сесия се открива при подчертано добра ситуираност на страната ни на европейската политическа сцена и при наличието на благоприятни предпоставки за сътрудничество между страните от региона на Западните Балкани. Успешното ни Председателство на Съвета на ЕС едва ли остави съмнение у някого, че България все по-добре се справя с това да заявява и отстоява интересите си, да организира и посредничи в ключово важни за ЕС инициативи и събития. Хората видяха от непосредствена близост, че Европа се интересува от нас, наблюдава ни, чува ни и ни оценява“, каза Цветанов. „Увереността ни, че сме ценени и подкрепяни, тревожи политическите ни опоненти, които не се поколебаха да противопоставят европейските на вътрешните ни проблеми. Правят се внушения, че успехите на Председателството по никакъв начин не помагат на страната ни“, каза още той. \r\nПо думите му и най-големите критици няма как да не съзнават, че постигнатото днес е било желание за българските управници десетилетия назад. „И докато отношенията ни с Македония достигат нови хоризонти, лявата опозиция „произвежда” единствено подозрения и съмнения. Не стихват напъните отляво да се лансират новини и събития в ущърб на управляващите, при което политическият тон на говорене отдавна е преминал границите на приличието. Отправят се критики и към коалиционния формат на управлението ни. Патосът тук идва от потребността на опозицията да формулира и отстоява общонационални каузи, което все по-трудно й се отдава. Знаем, че сме неудобна коалиция за опонентите си, защото съумяваме да дадем отпор на безотговорния популизъм“, каза още Цветанов. \r\n\"Желаещите да ни сменят във властта видимо нервничат и стават все по-безпардонни, което плаши и отблъсква хората. Те се стремят да убият ускорението, което набрахме по време на Председателството. Колкото по-яростни и крайни са опонентите ни, толкова по-трудно те намират път към хората. При откриването на тази парламентарна сесия за пореден път заявяваме волята си да следваме законодателните приоритети на управленската програма на ГЕРБ и ОП за пълния й четиригодишен мандат. Наясно сме, че колкото по-дълго управляваме, толкова повече отговорности поемаме. Но също така знаем, че именно заради постоянството ни да изпълняваме обещаното и да приемаме нови предизвикателства, продължаваме да получаваме обществено доверие и подкрепа. Това ще проличи отново на предстоящите догодина избори за Европейски парламент и за местни органи на властта“, коментира Цветанов. \r\nЦветилена СИМЕОНОВА", "date": "2018.09.04", "title": "Цветан Цветанов, ГЕРБ: Знаем, че сме неудобна коалиция за опонентите си, защото съумяваме да дадем отпор на безотговорния популизъм"}
{"url": "http://www.focus-news.net/news/2018/09/04/2563230/pazardzhik-izpalnyava-se-proekt-za-obnovyavane-na-profesionalnata-gimnaziya-po-gorsko-stopanstvo-vav-velingrad-na-stoynost-13-miliona-leva.html", "text": "Изпълнява се проект за обновяване на Професионалната гимназия по горско стопанство във Велинград на стойност 1.3 милиона лева. Това съобщи за  Радио „Фокус“ – Пазарджик  Бояна Кирилова от Община Велинград по повод направената първа копка по проекта. Проектът е „Обновяване и доизграждане на материално-техническата база на Професионална гимназия по горско стопанство „Христо Ботев“ – Велинград” по Оперативна програма „Региони в растеж 2014 – 2020“. Той е на обща стойност 1 300 000 лева, от които 1 105 000 лева (85%) предоставени от Европейски фонд за регионално развитие и 195 000.00 (15%) от национално съфинансиране. Срокът за изпълнение на договора е 30 месеца. Основните дейности по изпълнението му включват обновяване и доизграждане на материално-техническата база на Професионална гимназия по горско стопанство „Христо Ботев“ – Велинград, закупуване, доставка и монтаж на оборудване и обзавеждане за нуждите на проекта, изготвяне на оценка за съответствие на инвестиционните проекти със съществените изисквания към строежите и упражняване на строителен надзор по време на строителството, изготвяне на обследване за установяване на техническите характеристики и съставяне на технически паспорт на сградата на ПГГС „Христо Ботев“. Общата цел на проекта е да се създадат условия за предоставяне на качествени и модерни образователни услуги в Професионална гимназия по горско стопанство „Христо Ботев“ чрез подобряване на образователната инфраструктура на учебното заведение. \r\nВаня НИКОЛОВА", "date": "2018.09.04", "title": "Пазарджик: Изпълнява се проект за обновяване на Професионалната гимназия по горско стопанство във Велинград на стойност 1.3 милиона лева"}
{"url": "http://www.focus-news.net/news/2018/09/04/2563233/ombudsmanat-maya-manolova-i-ekip-ot-eksperti-na-institutsiyata-organizirat-priemna-vav-vratsa-na-5-septemvri.html", "text": "Омбудсманът Мая Манолова и екип от експерти на институцията организират приемна за граждани в град Враца, която ще се състои на 5 септември 2018 г. от 10.30 часа в Областната администрация на бул. „Демокрация“ №1. Това съобщиха от  пресофиса на омбудсмана . \r\nВ 11.00 часа омбудсманът ще се срещне с ръководството и персонала на МБАЛ „Христо Ботев“ АД – Враца в жк. „Медковец“, бул. „2-ри юни“ 68. От 11.45 часа в болницата ще се състои пресконференция. \r\nПовод за посещението в лечебното заведение е жалба от 294 служители, която търсят съдействие от Манолова за стабилизиране на тежкото финансовото състояние на болницата и редовното получаване на трудови възнаграждения за персонала, който повече от година работи на критичния минимум. \r\nМБАЛ „Христо Ботев“ осигурява медицинска помощ на близо 200 000 население на област Враца. Там се намира и единственото спешно приемно отделение за региона.", "date": "2018.09.04", "title": "Омбудсманът Мая Манолова и екип от експерти на институцията организират приемна във Враца на 5 септември"}
{"url": "http://www.focus-news.net/news/2018/09/04/2563234/sport-andi-mari-otkaza-uchastie-na-kupa-deyvis.html", "text": "Анди Мъри ще пропусне плейофния двубой на Великобритания от Купа „Дейвис\" срещу Узбекистан заради продължаващата рехабилитация от операция в бедрото. \r\nБившият лидер в световната ранглиста игра на Откритото първенство по тенис в САЩ, но отказа участие в турнира, който ще се проведе в Глазгоу в периода между 14-ти и 16-ти септември. \r\nКайл Едмънд също няма да играе, което оставя в отбора Дан Евънс, Камерън Нори, Джей Кларк.", "date": "2018.09.04", "title": "Спорт: Анди Мъри отказа участие на Купа „Дейвис“"}
{"url": "http://www.focus-news.net/news/2018/09/04/2563235/georgi-botsev-pss-blagoevgrad-v-balgariya-vse-oshte-nyamame-zakon-za-dobrovoletsa-koyto-da-zashtitava-deynostta-mu.html", "text": "В България все още нямаме Закон за доброволеца, който да защити дейността на доброволеца като такъв. Това каза за  Радио „Фокус“ – Пирин  Георги Боцев, планински спасител от отряд Благоевград към ПСС за района на Рила планина. По думите му благоевградският отряд включва 22 човека, като само един е щатен, а другите са доброволци. „Хората са на работа през деня, но имаме уговорка с някои от работодателите да ги пускат, когато има инцидент. С някои е доста по-трудно, защото работата им го изисква. Не могат да бъдат освободени по време на работа. В България още нямаме Закон за доброволеца, който да защити дейността на доброволеца като такъв. Трудно се работи и всяка година излизат и се пенсионират хора от ПСС, които са работили много години и са много добре подготвени“, каза Боцев. По думите му те са обучили много млади спасители, но тези, които имат желание да участват в отрядите, са малко. „Преди имаше пещерни, алпийски клубове и през службата са минали едни от най-добрите алпийски катерачи, скиори и пещерняци. В момента нещата в България са малко на по-ниско ниво. Стремим се да обучаваме младите, които пристигат. В момента отрядът ни е пълен, като има две момчета, които се обучават и вече са много добри“, каза още Боцев. \r\nЛора КАЛЧЕВА", "date": "2018.09.04", "title": "Георги Боцев, ПСС - Благоевград: В България все още нямаме Закон за доброволеца, който да защитава дейността му"}
{"url": "http://www.focus-news.net/news/2018/09/04/2563236/valentin-kasabov-obedineni-patrioti-za-lipsata-na-deklaratsiya-imame-prioriteti-za-noviya-politicheski-sezon-shte-gi-kazhem-kato-mu-doyde-vremeto.html", "text": "Имаме приоритети за новия политически  сезон, ще ги кажем като му дойде времето. Това каза народният представител от ПГ на „Обединени патриоти“ Валентин Касабов пред журналисти във връзка с липсата на декларация за началото на политическия сезон, предаде репортер на  Агенция „Фокус“ .  \r\nПопитан дали ще има нов председател на ПГ на „Обединени патриоти“, Валентин Касабов заяви, че няма да има такъв, защото председател е Волен Сидеров.  \r\nДеница КИТАНОВА", "date": "2018.09.04", "title": "Вaлентин Касабов, „Обединени патриоти“ за липсата на декларация: Имаме приоритети за новия политически  сезон, ще ги кажем като му дойде времето"}
{"url": "http://www.focus-news.net/news/2018/09/04/2563238/prezidentat-na-republika-indiya-ram-nath-kovind-shte-bade-na-darzhavno-poseshtenie-v-balgariya.html", "text": "По покана на президента Румен Радев, от 4 до 6 септември президентът на Индия Рам Натх Ковинд ще бъде на държавно посещение в България. Той ще бъде придружаван от съпругата си Савита Ковинд. Това съобщиха от  прессекретариата на държавния глава.  Перспективите за активизиране на политическия диалог, двустранното търговско-икономическо и инвестиционно сътрудничество и културния и образователен обмен се очаква да бъдат във фокуса на срещата на двамата президенти.  \r\nНа 5 септември от 10.00 часа на площад „Св. Ал. Невски“ ще се състои церемонията по официалното посрещане на президента Ковинд и водената от него делегация.  \r\nОт 10.25 часа двете президентски двойки ще разговарят на „Дондуков“ 2, след което президентите Радев и Ковинд ще проведат среща „на четири очи“. От 10.50 часа ще започнат пленарните разговори между официалните делегации на България и Индия.  \r\nВ 11.35 часа в присъствието на двамата президенти в Гербовата зала на „Дондуков“ 2 ще бъдат подписани двустранни документи - Програма за сътрудничество в областта на науката и технологиите за периода 2018-2021 г., Меморандум за сътрудничество в областта на туризма и Меморандум за разбирателство между Индийския съвет за културни отношения и СУ „Св. Климент Охридски“ за гост-преподавател по хинди.  \r\nПрезидентите Радев и Ковинд ще направят съвместни изявления за медиите от 11.45 часа.  \r\nОт 15.30 ч. индийският държавен глава Рам Натх Ковинд ще изнесе лекция в Аулата на СУ „Св. Климент Охридски“ на тема „Образованието като инструмент на промяна и общ просперитет“.  \r\nВ 16.30 часа двамата президенти ще закрият Българо-индийски бизнес-форум, който се състои в столичния „София хотел Балкан“.  \r\nНа 6 септември президентите на България и Индия ще открият в София паметник на легендарния водач на индийското движение за независимост Махатма Ганди. Церемонията ще започне от 11.00 часа в Южния парк в столицата.  \r\nВ рамките на визитата си в България държавният глава на Индия Рам Натх Ковинд ще проведе среща с министър-председателя Бойко Борисов. Двете президентски двойки ще посетят Националния исторически музей.   \r\nОфициалната делегация, водена от индийския президент, включва министърът на земеделието и селското стопанство Паршотам Рупала, членове на парламента на Република Индия.", "date": "2018.09.04", "title": "Президентът на Република Индия Рам Натх Ковинд ще бъде на държавно посещение в България"}
{"url": "http://www.focus-news.net/news/2018/09/04/2563239/mario-bogdanov-predstavitel-na-avtobusniya-bransh-v-blagoevgrad-slaganeto-na-kolani-v-avtobusite-proizvedeni-predi-2007-godina-bi-struvalo-po-10-000-lv-za-vseki-ot-tyah.html", "text": "Слагането на колани в автобусите, произведени преди 2007 година, би струвало 10 000 лв. на автобус. Това каза за  Радио „Фокус“ - Пирин  Марио Богданов, представител на автобусния бранш от Благоевград. „Самото поставяне на колани не е проблем, но когато коланите не са поставени в завода производител и самата седалка не е подходяща за това, от колана няма никакъв смисъл. При следващата катастрофа ще се установи например, че от тези просто случайно сложени колани няма смисъл, и тогава може би ще се наложи да сменяме и седалките“, коментира той. Богданов добави, че всички автобуси, произведени преди 2007 година, нямат колани. По думите му около 60% от автобусите в страната са точно такива. Марио Богданов заяви, че подобни мерки биха натоварили изключително много автобусните превозвачи, тъй като има фирми с по 40 - 50 автобуса. Той подчерта, че ако тези колани биха свършили работа, той самия би подкрепил това решение, защото по този начин се спасяват човешки животи, но на този етап това няма да бъде така. Богданов отбеляза, че проблемът не е само в колана, а в цялата седалка. По думите му другият съществен проблем е по какъв начин шофьорите ще задължат хората да си слагат коланите. Според него това просто е неизпълнимо. Марио Богданов каза още, че няма как автобусите да бъдат проверявани за това дали всички пътници са си сложили коланите, тъй като докато автобуса спре, дори и тези, които са без колани, ще имат време да си ги сложат. \r\nНатали СТЕФАНОВА", "date": "2018.09.04", "title": "Марио Богданов, представител на автобусния бранш в Благоевград: Слагането на колани в автобусите, произведени преди 2007 година, би струвало по 10 000 лв. за всеки от тях"}
{"url": "http://www.focus-news.net/news/2018/09/04/2563237/gazeta-express-ramush-haradinay-prizova-parlamenta-na-kosovo-da-podkrepi-noviya-ekip-za-pregovori-sas-sarbiya.html", "text": "Парламентът на Косово се събира на извънредно заседание, за да обсъди предложението на министър-председателя Рамуш Хардинай за състава на новия екип за преговори („Екип на единството“) в диалога със Сърбия. Това съобщава базираното в Прищина албанско електронно издание  Gazetta Express.  \r\nХарадинай създаде правителствен екип за преговорите за нормализиране на отношенията между Прищина и Белград, които трябва да бъдат възобновени в Брюксел на 7 септември. Негов ръководител ще бъде вицеприемиерът Фатмир Лимайа, а за негов заместник е определен другият вицепремиер на Косово - Енвер Ходжай. Членове на делегацията са министърът на външните работи Беджет Пацоли, министърът на държавната администрация Махир Якчилар, министърът на диаспората Дардан Гаши и настоящият главен представител на правителството на Косово в диалога – Авни Арифи.  \r\nХарадинай предлага в състава на делегацията, която ще преговаря в Брюксел, да има и по един представител на четирите опозиционни партии в парламента - Демократичния съюз на Косово, „Самоопределение“, Социалдемократическата партия на Косово (СДП) и партията „Алтернатива“, както и експерт от неправителствения сектор. Опозиционните партии са оставени да избират свои представители сами. \r\nОпозицията обаче бойкотира заседанието и заяви, че „Екипът на единството“ е опит да бъде оправдана водещата роля на Тачи в диалога със сръбския  президент Александър Вучич. Опозиционните партии обвиниха правителството и затова, че предлага извънредното заседание в ден, когато депутатите трябва да гласуват резолюция, целяща да забрани на преговарящите да обсъждат промяна на границите на Косово в диалога със Сърбия. Миналата седмица опозиционните партии „Демократическата лига на Косово“ (ЛКД), Движение „Самоопределение“ и Социалдемократическата партия (ПСД) отправиха официално искане до народното събрание за провеждане на извънредно заседание за преговорите между Косово и Сърбия.", "date": "2018.09.04", "title": "Gazeta Express: Рамуш Харадинай призова парламента на Косово да подкрепи новия екип за преговори със Сърбия"}
{"url": "http://www.focus-news.net/news/2018/09/04/2563224/tsvetan-tsvetanov-gerb-sled-promenite-v-zakona-za-patishtata-godishnite-prihodi-shte-badat-mezhdu-500-mln-i-1-mlrd-lv.html", "text": "След промените в Закона за пътищата годишните приходи ще бъдат между 500 млн. и 1 млрд. лв. Това каза от парламентарната трибуна председателят на ПГ на ГЕРБ Цветан Цветанов, който прочете декларация от името на парламентарната група за посланията и приоритетите през новия политически сезон, предаде репортер на  Агенция „Фокус“ . \r\n„Безспорно финансирането е от първостепенна важност за сектор здравеопазване, затова ще приемем работещ бюджет на НЗОК. След нотификация от Европейската комисия, внасяме промени в Закона за лекарствените продукти в хуманната медицина, за да регулираме търговията с медикаменти и да ограничим дефицита на лекарства. Ще внесем проект за развитие на здравноосигурителния модел и ще настояваме за широк дебат“, заяви Цветанов. \r\nПо думите му промените в Закона за енергетиката ще регламентират развитието на мрежа за зарядни станции за електромобили.  Той обясни, че ГЕРБ ще продължи да подкрепя развитието на Капиталовия пазар. Цветанов посочи, че за професионализъм, престиж и перспектива партията ще работи с помощта на различни политики и в областта на образованието. „Предвиждаме инвестиции в учителите, водени от разбирането, че новият финансов ресурс за повишаване на заплатите им е път към издигане на техния социален и професионален статус“, каза още той. \r\n„В сферата на труда и социалната политика предлагаме проект на Закон за предприятията на социалната и солидарна икономика, който е част от Управленската програма на кабинета и е внесен в парламента през август 2018 г.. От 1 януари 2019 г. се въвежда нов вид месечна помощ за деца без право на наследствена пенсия от починал родител. Тя ще се дава на другия родител или на настойника до навършване на 18-годишна възраст на детето, а ако то учи – до завършване на средното му образование, но не повече от 20-годишна възраст“, каза още той. По думите му проектът на Закон за хората с увреждания ще бъде внесен в парламента през октомври 2018 г. „Чрез изцяло нова нормативна уредба ще се предвидят механизми за гарантиране на правата на хората с увреждания.. Ще се създават условия и стимули хората с увреждания да се включват в пазара на труда, да получават средства от трудова дейност и да се интегрират в обществото“, каза Цветанов. Той уточни, че Законът за социалните услуги ще бъде внесен в парламента до края на 2018 г. и ще урежда въпроси по предоставянето, ползването, финансирането, качеството, контрола и мониторинга на социалните услуги. \r\n„В сферата на регионалното развитие предлагаме промени в Закона за устройство на територията с които облекчаваме административната тежест за гражданите. Промените в Закона за пътищата се отнасят до изграждане на електронна система за събиране на таксите от платена пътна мрежа на база изминато разстояние за превозни средства с обща технически допустима максимална маса. След промените в закона очакваните годишни приходи ще бъдат между 500 млн. и 1 млрд. лв. Това ще осигури качествена и бърза поддръжка на Републиканската пътна мрежа, както и средства за изграждане на нови приоритетни отсечки - автомагистрали и високоскоростни пътища“, каза още Цветанов. \r\nЦветилена СИМЕОНОВА", "date": "2018.09.04", "title": "Цветан Цветанов, ГЕРБ: След промените в Закона за пътищата годишните приходи ще бъдат между 500 млн. и 1 млрд. лв."}
{"url": "http://www.focus-news.net/news/2018/09/04/2563240/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус” – Пловдив  и тази седмица ще насочим вниманието ви към образованието и потребностите на децата в тази насока. Приключи лятното училище за деца в предучилищна възраст към Социален център „По-добре заедно“ на Община Карлово. През месеците юли и август по проект „Да продължим доброто дело“ 30 деца, сред които със специални образователни потребности и живеещи в двуезични семейства, са получили допълнителна педагогическа подготовка. С оглед подобряване готовността им за училище и социалната им адаптация, за децата са били ежедневни образователни занимания с педагог, както и посещения на културно-исторически и образователни институции в община Карлово. Повече за лятното училище през тази година ще ни разкаже Цветина Захарлиева, координатор на Социалния център „По-добре заедно“. От нея ще научим повече за създаването на центъра и за бъдещето на предлаганата услуга. \r\nВ предаването днес ще посетим и Общинската библиотека „Д-р Иван Богоров“, за да поговорим за възпитанието на децата в любов към книгите и четенето. Предстои заключителен етап на проекта „Мъдростта на книгите и знанието, изграждаща сила на утрешните будители!”. Проектът се изпълнява от културната институция в партньорство със Сдружение „Млади, активни, креативни” в село Куртово и цели насърчаване на четенето сред местната общност от всички възрасти и използване на иновативни и креативни методи в четенето. На 20 септември, по повод финализиране изпълнението на проекта, в парк „Здраве“ в Карлово ще се проведе карнавал „Любим приказен герой“. Детайлна информация за проекта и за предстоящата инициатива ще ни предостави Мирослав Колев, директор на Общинската библиотека „Д-р Иван Богоров“ в Карлово. С него ще коментираме и битуващия стереотип, че библиотеките в малките населени места са само и единствено затворени пространства, пълни със стари книги. \r\nПредаването „Часът на Карлово” се излъчва всеки вторник от 15.00 до 16.00 часа. Водещ е Тони Михайлов.", "date": "2018.09.04", "title": "Акценти в предаването „Часът на Карлово” по Радио „Фокус” – Пловдив"}
{"url": "http://www.focus-news.net/news/2018/09/04/2563241/georgi-botsev-pss-blagoevgrad-deynostta-na-planinskoto-spasyavane-mozhe-da-se-razviva-mnogo-po-lesno-ako-imame-po-golyama-pomosht-ot-darzhavata-i-firmite.html", "text": "Този летен сезон има много българки туристи в Рила планина, но има и много чужденци. Това каза за  Радио „Фокус“ – Пирин  Георги Боцев, планински спасител от отряд Благоевград към ПСС за района на Рила планина. „Голям е броят на израелците. Те обикновено посещават хижа „Иван Вазов“. Слизат и на Рилския манастир, след това Рибни езера и продължават към Предел и Пирин. Всяка година има такива групи, но тази година са много повече. Има много двойки от Полша и Чехия. На тях много им харесва нашата планина“, каза Боцев. „Дейността на планинското спасяване може да се развива много по-лесно, ако имаме някаква по-голяма помощ от държавата и фирмите, които да ни подпомагат. Все пак това е доброволна служба. 90% от спасителите изпълняват аварийни дежурства. Те трябва да бъдат извикани и би трябвало държавата да обърне малко повече внимание на тези хора“, каза Боцев. Той подчерта, че тази година е доста дъждовна и сега тревата е доста висока, страничните пътеки са доста закрити. „Препоръчахме на туристите, които не познават района да се преориентират, като те го оцениха. Маркировката е доста зле в планината, но ПСС не се занимава с маркиране. Навремето бяхме контролно-спасителна служба, но сега сме само спасителна. Контролните функции ги имат и други организации, като те са длъжни да поддържат маркировката“, каза още Боцев. \r\nЛора КАЛЧЕВА", "date": "2018.09.04", "title": "Георги Боцев, ПСС - Благоевград: Дейността на планинското спасяване може да се развива много по-лесно, ако имаме по-голяма помощ от държавата и фирмите"}
{"url": "http://www.focus-news.net/news/2018/09/04/2563222/korneliya-ninova-bsp-zapochvame-sesiyata-sas-seriozno-obshtestveno-naprezhenie-s-kriza-v-pravitelstvoto-i-nestabilnost-v-upravlyavashtoto-mnozinstvo.html", "text": "Започваме сесията със сериозно обществено напрежение, с криза в правителството и нестабилност в управляващото мнозинство. Това каза лидерът на БСП Корнелия Нинова в декларация от името на група за началото на новия политически сезон, предаде репортер на  Агенция „Фокус“.   \"В последния месец се случиха две събития и една трагедия, които казват всичко. Не само за последните месеци и седмици. Казват всичко за последните 29 години\", заяви Нинова. \"Срина се Търговският регистър\", припомни тя. По думите й държавните институции са били абсолютно безпомощни да реагират на това. \"250 хил. души, които правителството е задължило да се застраховат, бяха излъгани и държавата остана безучастна. Трето, 17 души загинаха невинни заради корупция и кражби, които вече убиват физически. Това създаде напрежение и на фона на ситуацията дойде информацията, че чуждестранните инвестиции са се сринали 10 пъти. Цените тръгват нагоре, а от 1 октомври очакваме увеличение на цената на газа“, допълни още Нинова.  \r\nДеница КИТАНОВА", "date": "2018.09.04", "title": "Корнелия Нинова, БСП: Започваме сесията със сериозно обществено напрежение, с криза в правителството и нестабилност в управляващото мнозинство"}
{"url": "http://www.focus-news.net/news/2018/09/04/2563244/sofiya-grupa-grazhdani-sa-nahluli-nepravomerno-v-ministerstvo-na-transporta.html", "text": "Около 10 души са нахлули неправомерно в Министерство на транспорта, информационните технологии и съобщенията. Това съобщиха за  Агенция „Фокус“  от Министерството. На място са дошли полицейски служители, които са ги разпръснали. Гражданите са били агресивни.  \r\nМариела РУСЕВА", "date": "2018.09.04", "title": "София: Група граждани са нахлули неправомерно в Министерство на транспорта"}
{"url": "http://www.focus-news.net/news/2018/09/04/2563242/veliko-tarnovo-20-kg-tyutyun-bez-banderol-sa-izzeti-pri-proverka-na-chasten-imot-v-strazhitsa.html", "text": "20 кг тютюн без бандерол са иззети при проверка на частен имот в Стражица. Наркотиците са намерени в дома на 45-годишен мъж, съобщиха от  Областна дирекция на МВР – Велико Търново . Проверката е извършена на 3 септември след обяд в град Стражица, като мъжът с инициали Л.Х. е държал в кашон в дома си 20 кг тютюн без поставен акцизен бандерол. В Районно управление – Стражица е образувано бързо производство.", "date": "2018.09.04", "title": "Велико Търново: 20 кг тютюн без бандерол са иззети при проверка на частен имот в Стражица"}
{"url": "http://www.focus-news.net/news/2018/09/04/2563245/sport-real-madrid-shte-igrae-sreshtu-guadalahara-ili-shampiona-na-aziya-na-polufinalite-na-svetovnoto-klubno-parvenstvo-po-futbol.html", "text": "Европейският клубен шампион Реал Мадрид ще играе срещу мексиканския отбор Гуадалахара или шампиона на Азия на полуфиналите на Световното клубно първенство по футбол. Това определи тегленият днес жребий в седалището на ФИФА. \r\nРеал и бъдещият победител в Копа Либертадорес пропускат четвъртфиналната фаза на турнира, който ще се проведе в Обединените арабски емирства през декември. \r\nШампионът на Океания Тийм Уелингтън ще играе срещу първенеца на Ал Аин в предварителния кръг. Във втората фаза победителят ще играе срещу бъдещия шампион на Африка.", "date": "2018.09.04", "title": "Спорт: Реал Мадрид ще играе срещу Гуадалахара или шампиона на Азия на полуфиналите на Световното клубно първенство по футбол"}
{"url": "http://www.focus-news.net/news/2018/09/04/2563246/dobrich-v-park-sveti-georgi-shte-se-provede-september-sun-rock-fest.html", "text": "В парк „Свети Георги” ще се проведе September sun rock fest. Това съобщиха от пресцентъра на  Община Добрич . За първа година на скейт-парка в Градски парк „Свети Георги” на 7 и 8 септември ще се проведе September sun rock fest. 12 групи от цялата страна ще зарадват рок феновете със своите хитове и ще взривят публиката с много рок и метъл. Първи на 7 септември от 16.00 ще се представи столичната група W.O.P.S. След тях на сцената ще забият MIRROR, MOTORACE (Motorhead tribute), DAY OF EXECUTION, а на финала на първата вечер ELINOR ще се изявят на сцената с техния Rammstein tribute. Фестивалът е предвидил и забавления за най-малките. Те ще започнат в 10.00 с много детски игри, състезания, пиеси, детско караоке и рок-училище, което ще позволи на децата да се докоснат до инструментите и да получат първият си музикален урок. Рок-училището ще бъде закрито от най-младата добричка група CREEP в 16.00. След тях започва втората вече на фестивала с варненската група DEVIOUZ. На сцената ще забият и групите THE FLYING DETACHMENT, ATTAXIC, GRIMAZE, FORGOT THE TEN, както и хедлайнерът – Обратен ефект. Водещ на първия September sun rock fest е Ивайло Ранов – Шеки. Рок-фестивалът се организира със съдействието на Община Добрич.", "date": "2018.09.04", "title": "Добрич: В парк „Свети Георги” ще се проведе September sun rock fest"}
{"url": "http://www.focus-news.net/news/2018/09/04/2563228/korneliya-ninova-bsp-sledvashtite-dni-shte-sme-svideteli-na-bitkata-tsvetanov-borisov.html", "text": "Следващите дни ще сме свидетели на битката Цветанов – Борисов. Това каза лидерът на БСП Корнелия Нинова в декларация от името на група за началото на новия политически сезон, предаде репортер на  Агенция „Фокус“.     „Корупцията и кражбите – връзката на властта с бизнеса доведоха до физическа смърт, държавните институции са блокирани, държавата абдикира от своите задължения. Най-лошото е реакцията на управлението. Управляващите реагираха като се хванаха за гушите, но не за спор за патриотизма, а в спор за постове е пари“, заяви Нинова. Лидерът на БСП обърна внимание, че подадените по искане на премиера Борисов оставки от тримата министри Нанков, Московски и Радев се оспорват от Цветанов. По думите й това говори за несигурност в страната. „Най-тежката реакция е отговор с диктатура. Г-н Валери Симеонов, кои са маргиналните групи, които искат смяната на правителството. Майките с увреждания ли са маргинали и се борят за живота на децата“, попита Нинова.  Според нея това не е цирк, а разпад на държавността и агония на народа. По думите й винаги има алтернатива.  „Можем да развиваме такава различна България, но при някои условия. Очевидно е, че корупцията и кражбите, че този модел пречи за развитието на България. Как да преодолеем това? Искаме този разговор с хората, искаме го с народа, защото това е заложено вече, уважаеми българи. Корупцията и кражбите са заложени в законите. Мнозинството сложи кражбите в законите. Направи я законна дейност“, обясни лидерът на БСП. \r\nДеница КИТАНОВА", "date": "2018.09.04", "title": "Корнелия Нинова, БСП: Следващите дни ще сме свидетели на битката Цветанов – Борисов"}
{"url": "http://www.focus-news.net/news/2018/09/04/2563232/veselin-mareshki-volya-tryabva-da-se-pozdravim-ne-samo-s-novata-sesiya-a-i-s-nachaloto-na-predizbornata-kampaniya.html", "text": "Трябва да се поздравим не само с новата сесия, а и с началото на предизборната кампания. Това каза лидерът на „Воля“ Веселин Марешки в декларация от името на група за началото на новата сесия, предаде репортер на  Агенция „Фокус“.   По думите на Марешки политиците отново се опитват да излъжат избирателите. „Дела трябват, не думи“, заяви Марешки. Той посочи, че от „Воля“ настояват петата сесия на 44-тото Народно събрание да бъде ползотворна, с повече прагматизъм. „Воля“ ще продължаваме да бъдем различната политическа сила“, каза Марешки. „Коалиционните партньори се карат в публичното пространство. Други стягат партийните редици, трети си правят кресливи пиар акции“, разкритикува управляващи и опозиция Веселин Марешки. Според него се забравят тези, които са пратили политиците във властта. „Сега, като отидете при хората, уважаеми колеги от БСП, ще разберете и ще видите“, обърна се Марешки към опозицията.  \r\nДеница КИТАНОВА", "date": "2018.09.04", "title": "Веселин Марешки, „Воля“: Трябва да се поздравим не само с новата сесия, а и с началото на предизборната кампания"}
{"url": "http://www.focus-news.net/news/2018/09/04/2563248/ivan-vasilev-lrs-sokol-1911-na-tozi-etap-ne-ochakvame-ogranicheniya-v-lova-na-diva-svinya.html", "text": "На този етап ловците не очакват ограничения в лова на дива свиня. Това каза за  Радио „Фокус“ - Пирин  Иван Василев, председател на ловно-рибарско сдружение „Сокол-1911“. Той посочи, че все още е рано да се каже категорично, но имайки предвид, че Министерството на земеделието, храните и горите имаше идея още през лятото да започне ловът на дива свиня, едва ли ще се ограничи ловът сега. По думите му е добре, че не се стигна дотам, че ловът да започне още през лятото, тъй като според него това е грешка, но за щастие Министерството се е коригирало бързо. „Аз мисля, че както е и становището на Министерството на земеделието, храните и горите, е добре да се намали популацията на дивата свиня, тъй като казват че в някои райони тя има застрашителни размери и в тази връзка може много лесно да се разпространи не само африканската, но и класическата чума. С цел намаляване на популацията, може би, ще се помисли да се удължи ловният сезон и то зимата, може би, до края на февруари“, добави той. Иван Василев каза още, че ако се спазват всички указания на Българската агенция по храните, не би трябвало да има проблеми. \r\nНатали СТЕФАНОВА", "date": "2018.09.04", "title": "Иван Василев, ЛРС „Сокол-1911“: На този етап не очакваме ограничения в лова на дива свиня"}
{"url": "http://www.focus-news.net/news/2018/09/04/2563251/vitsepremierat-valeri-simeonov-shte-uchastva-v-28-iya-ikonomicheski-forum-v-polskiya-grad-krinitsa.html", "text": "Заместник министър-председателят Валери Симеонов ще участва в 28-ия икономически форум в Криница (Полша), който се провежда днес и утре (5 септември). На събитието ще се обсъдят европейски и регионални икономически политики в сферата на трудовия пазар, сигурността, миграцията, енергетиката и др. Това съобщиха от  правителствената информационна служба . \r\nВицепремиерът ще участва в пленарната сесия под надслов „Между икономика и политика: в търсене на рецепти за икономически растеж“ и след това ще проведе двустранни срещи с вицепремиера на Република Полша Беата Шидло, министъра на инвестициите и регионалното развитие на Република Полша Йежи Квиечински, министъра на външните работи и търговията на Унгария Петер Сярто, и Елжбиета Рафалска, министър на социалната политика на Република Полша.", "date": "2018.09.04", "title": "Вицепремиерът Валери Симеонов ще участва в 28-ия икономически форум в полския град Криница"}
{"url": "http://www.focus-news.net/news/2018/09/04/2563247/prof-aneliya-krisarova-bsp-nimh-shte-izleze-ot-ban-no-tova-oznachava-li-che-drugi-instituti-tryabva-da-napravyat-sashtoto-za-da-mogat-da-badat-dostatachno-finansirani.html", "text": "НИМХ ще излезе от БАН, но това означава ли, че други институти трябва да направят същото, за да могат да бъдат достатъчно финансирани. Това каза от парламентарната трибуна народният представител от ПГ на „БСП за България“ проф. Анелия Клисарова във връзка с доклада на БАН за 2017 г., предаде репортер на  Агенция „Фокус“ . Клисарова заяви, че за 26 години младите служите, постъпили в БАН са двама. Тя обърна внимание, че учените над 65 години са 212. По думите й освен заплатите на учените, следващият важен проблем е как ще продължи да съществува БАН. Според нея проблемите не трябва да се решават, когато възникнат протести.   \r\n„Постиженията на Академията са много, това е една утвърдена научна организация. За това ние благодарим за вашия труд“, обърна се проф. Клисарова към учените и на ръководството на БАН. „Не по-малко важно е, че 60 % от научната продукция в реномираните списания са на БАН“, заяви още проф. Клисарова.  \r\nДеница КИТАНОВА", "date": "2018.09.04", "title": "Проф. Анелия Крисарова, БСП: НИМХ ще излезе от БАН, но това означава ли, че други институти трябва да направят същото, за да могат да бъдат достатъчно финансирани"}
{"url": "http://www.focus-news.net/news/2018/09/04/2563249/pazardzhik-mezhdu-060-lvkg-i-090-lvkg-e-ochakvanata-izkupna-tsena-na-grozdeto-ot-vinenite-sortove-na-teritoriyata-na-oblastta.html", "text": "На цени от 0.60 лв./кг до 0.90 лв./кг се очаква да бъде изкупувано килограм грозде от винените сортове в Пазарджишко през тази година. Това каза за  Радио „Фокус” – Пазарджик  Елена Иванова, собственик на лозов масив от района на град Септември. Стопаните смятат, че гроздето от сорт памид и през тази година ще се предлага за 0.60 лв./кг, а сортовете мерло и каберне – за 0.90 лв./кг, както беше през миналата година. Въпреки че в момента се берат основно по-рано зреещите десертни сортове, вече има доста сделки „на зелено” и стопаните, отглеждащи по-разпространените сортове като памид и мерло, са уговорили продажбата на произведените от тях количества преди началото на беритбата. Очакванията на стопаните са в хода на кампанията изкупните цени да се повишат. На Кооперативния пазар в Пазарджик вече се предлагат различни десертни сортове бяло грозде като цената за килограм е между 1.30 лв./кг и 2 лв./кг. \r\nВаня НИКОЛОВА", "date": "2018.09.04", "title": "Пазарджик: Между 0.60 лв./кг и 0.90 лв./кг е очакваната изкупна цена на гроздето от винените сортове на територията на областта"}
{"url": "http://www.focus-news.net/news/2018/09/04/2563243/boris-yachev-nfsb-ne-e-imalo-iskane-za-ostavkata-na-volen-siderov-kato-predsedatel-na-parlamentarnata-grupa.html", "text": "Не е имало искане за оставката на Волен Сидеров като председател  на парламентарната група. Това каза Борис Ячев, заместник-председател на НФСБ, пред журналисти в Народното събрание, предаде репортер на  Агенция „Фокус“ . \r\nНа въпрос защо в пленарната зала не се чу декларация за приоритетите на „Обединени патриоти“ през новия политически сезон, Ячев отговори: „Имаше готовност за декларация, но явно е имало някакъв технически проблем. Г-н Сидеров не беше в зала и нямаше декларация. Няма напрежение.“ \r\nЯчев посочи, че приоритетите ще бъдат обявени без значение дали в зала или в кулоарите на парламента. „Имало е и преди случаи в Народното събрание да няма изявление. Ако питате за това дали г-н Сидеров е председател на парламентарната група – да, такъв е. Нямало е искане за неговата оставка от НФСБ. И вчера и г-н Валери Симеонов и аз го казахме, че идеята е за смяна на функциониране на управлението на парламентарната група, а не за оставката на Волен Сидеров като председател.“ \r\nТой обясни, че днес е разговарял с Волен Сидеров. „Говорихме, че ще се нормализират нещата в парламентарната група с регулярните събирания, заседания, обсъждания на законопроекти, поемане на ангажимент от всички народни представители да се стои зад законопроектите – така че парламентарната група да си функционира нормално“, коментира Ячев. \r\nЦветилена СИМЕОНОВА", "date": "2018.09.04", "title": "Борис Ячев, НФСБ: Не е имало искане за оставката на Волен Сидеров като председател на парламентарната група"}
{"url": "http://www.focus-news.net/news/2018/09/04/2563250/kathimerini-sluzhitelite-na-gratskite-feribotni-operatori-prekratiha-stachkata-si.html", "text": "Профсъюзът на гръцките моряци прекрати двудневната стачка, която остави хиляди туристи и тонове продукция блокирани в пристанищата, съобщава електронното издание на вестник  Kathimerini . \r\nИзпълнителният комитет на профсъюза първоначално обсъждаше възможността за удължаване на стачните действия, но впоследствие успяха да постигнат споразумение с компаниите, собственици на фериботи.  \r\nСпоред съобщението на профсъюза е намерен изход от задънената улица, след като фериботните оператори са предложили увеличение на заплатите с 2% за 2018 г., което да влезе в обратна сила, считано от 1 януари тази година. \r\nВ понеделник фериботите останаха закотвени в гръцките пристанища заради 24-часова стачка на моряците, която бе обявена след отказа на техните работодатели да им увеличат заплатите с 5%. По-късно бе взето решение за удължаване на стачните действия.   Тереза Герова", "date": "2018.09.04", "title": "Kathimerini: Служителите на гръцките фериботни оператори прекратиха стачката си"}
{"url": "http://www.focus-news.net/news/2018/09/04/2563226/korneliya-ninova-bsp-parlamentat-tryabva-da-bade-razpusnat-20-deputati-ot-bsp-ostavat-v-zala-a-ostanalite-otivame-pri-balgarite-i-protyagame-raka-za-nov-model.html", "text": "Парламентът трябва да бъде разпуснат - 20 депутати от БСП остават в зала, а останалите отиваме при българите и протягаме ръка за нов модел. Това каза лидерът на БСП Корнелия Нинова в декларация от името на група за началото на новия политически сезон, предаде репортер на  Агенция „Фокус“.   Нинова поясни, че това е решение на парламентарната група на БСП. „Тази зала, това мнозинство не могат да решат проблемите. Този парламент, таи зала с това мнозинство е изчерпало своята функция. Ние искаме оставката на правителството, край на тази агония. Искаме разпускане на парламента, предсрочни избори. Скъпи, българи, не казваме, че сме най-умните и най-добре измислилите бъдещия модел на България. Ние ви даваме идеи“, заяви Нинова. „Тръгваме към вас, не искаме гласовете ви за БСП. Имаме нужда от националната ви енергия, от българщината, от грижата ви за семейство, за род и отечество. Идваме при вас, защото искаме, молим всеки разумен българин да даде своя принос“, заяви Нинова. „Имаме нужда от идеи и се обръщаме към вас, за да ги предложим. Не промени в този или онзи закон, а идеи за промяна на системата за 29-годишно управление на държавата. Можем ли да организираме национална енергия. Това е нашето обръщение към вас, народе. И конкретно предлагаме разговор дали можем да променим системата?“, каза Нинова.  \r\nДеница КИТАНОВА", "date": "2018.09.04", "title": "Корнелия Нинова, БСП: Парламентът трябва да бъде разпуснат - 20 депутати от БСП остават в зала, а останалите отиваме при българите и протягаме ръка за нов модел"}
{"url": "http://www.focus-news.net/news/2018/09/04/2563255/narodnoto-sabranie-prie-godishen-doklad-za-deynostta-na-ban-prez-2017-g.html", "text": "Народното събрание прие годишен доклад за дейността на Българската академия на науките (БАН) през 2017 г., предаде репортер на  Агенция „Фокус“ . Докладът бе приет със 125 гласа „За“ и двама въздържали се. В него се посочва, че през 2017 г. в БАН са работили 2683 учени на академични длъжности. Публикационната активност включва 3391 заглавия в международни реферирани списания, което е нарастване с над 10% спрямо предходната година и е почти 60% от всички български публикации. Традиционно най-висок дял имат направление „Нанонауки, нови материали и технологии“ и направление „Информационни и комуникационни науки и технологии“. \r\nБюджетната субсидия през 2017 г. достига 78,854 млн. лв., като почти цялата се изразходва за заплати, за осигурителни вноски, за обезщетения и за стипендии. Собствените приходи и трансфери през 2017 г. са 51,9 млн. лв., формирани от договори по международни програми и споразумения, договори с министерства и ведомства и др. \r\nЦветилена СИМЕОНОВА", "date": "2018.09.04", "title": "Народното събрание прие годишен доклад за дейността на БАН през 2017 г."}
{"url": "http://www.focus-news.net/news/2018/09/04/2563252/anadolu-agency-avtomobilniyat-pazar-v-turtsiya-se-e-svil-drastichno-s-nad-50-prez-avgust.html", "text": "Продажбите на леки автомобили и лекотоварни търговски МПС в Турция са намалели с 21% през първите осем месеца на годината в сравнение със същия период на 2017-та, предаде  Anadolu Agency . От началото на годината в Турция са продадени общо 440 хиляди подобни автомобили. Специално през август намалението е драстично – с цели 51%. През миналия месец в страната са продадени с 51% по-малко леки автомобили и с 58% по-малко лекотоварни търговски МПС, в сравнение с август 2017 година, посочва още Анадолската агенция.", "date": "2018.09.04", "title": "Anadolu Agency: Автомобилният пазар в Турция се е свил драстично с над 50% през август"}
{"url": "http://www.focus-news.net/news/2018/09/04/2563258/haskovo-kmetat-dobri-belivanov-prisastva-na-vodosvet-v-doma-za-stari-hora.html", "text": "Кметът на Община Хасково Добри Беливанов присъства на водосвет за здраве в Дома за стари хора - Кенана в Хасково. Това съобщиха от пресцентъра на  Общината . Той поздрави домакините и посочи, че Общината полага усилия за подобряването на условията в дома. Вече е ремонтирана парната инсталация, направен е ремонт на покрива, а предстои и частичен ремонт на няколко стаи. \r\nОтец Петър отслужи водосвета за здравето на обитателите на дома. Празнична програма представиха изпълнителите от Читалище „Васил Левски“ - село Орлово и певческата група от Войводово.", "date": "2018.09.04", "title": "Хасково: Кметът Добри Беливанов присъства на водосвет в Дома за стари хора"}
{"url": "http://www.focus-news.net/news/2018/09/04/2563256/veliko-tarnovo-operetata-balgari-ot-staro-vreme-shte-bade-predstavena-na-tsarevets-na-7-septemvri.html", "text": "Оперетата „Българи от старо време“ ще бъде представена на Царевец на 7 септември. Това съобщиха от пресцентъра на  Община Велико Търново . Постановката по едноименната повест на Любен Каравелов и по музика на Асен Карастоянов е дело на великотърновския Музикално-драматичен театър „Константин Кисимов. Либретото е написано от Коста Райнов. Спектакълът е под патронажа на кмета на Велико Търново Даниел Панов и ще бъде представен на 7 септември от 20.00 часа.  \r\nПопулярният тенор и режисьор Марио Николов е автор на постановъчната версия на \"Българи от старо време\" за търновска сцена, а диригентската палка е поверена на Васил Вълчев. Сценографията и костюмите са дело на Лидия Къркеланова. Под откритото небе на Царевец ще излязат солисти, актьори, хор, балет и оркестър на театъра. Заедно с тях на сцената ще бъдат и танцьорите от Професионален фолклорен ансамбъл \"Искра\" с ръководител Борислав Ангелов, който е работил над хореографията в оперетата. Актьорът Виктор Терзийски се превъплъщава в образа на Дядо Либен, а Милен Иванов играе Хаджи Генчо.  \r\nБилети се продават на касите на МДТ и Туристически информационен център „Царевград Търнов”, както и онлайн. Спектакълът е част от афиша на търновския театър от 2011 г. и е едно от най-обичаните заглавия.", "date": "2018.09.04", "title": "Велико Търново: Оперетата „Българи от старо време“ ще бъде представена на Царевец на 7 септември"}
{"url": "http://www.focus-news.net/news/2018/09/04/2563261/smolyan-mezhdu-400-i-1000-lv-struva-otoplenieto-na-tvardo-gorivo-za-edno-domakinstvo-ot-oblastta-prez-zimata.html", "text": "Над 90% от домакинствата в област Смолян се отопляват на твърдо гориво – предимно дърва за огрев. Средствата, които трябва да отдели едно семейство, за да подсигури отоплението за предстоящия зимен сезон, са между 400 и 1000 лв., в зависимост от вида на дървата, които са предпочели, установи репортерска проверка на  Радио „Фокус“ – Смолян . За едно домакинство през зимата в Смолян са достатъчни около 10 кубични метра дърва. Цената на 1 куб. метър иглолистни дърва в Смолян е между 40 и 45 лв., а тази на широколистните е от 80 до 90 лв. за кубичен метър. В началото на септември хората масово купуват дърва, като повече от тях ангажират фирми, които ги доставят до домовете им. Предлагат се и услуги с доставка на нарязани и нацепени дърва, като цената в този случай се оскъпява. \r\nПрез последните години не са малко жителите на Смолян и региона, които преминават на отопление на пелети в домовете си, които са екологично чисто гориво, неутрални по отношение на въглеродния диоксид, тъй като се добиват от възобновяеми източници. Цената на тон е около 360 лв., а необходимото количество за домакинство е между 2 и 3 тона, в зависимост от квадратурата на апартамента или къщата. Малка част от жителите на област Смолян се отопляват на ток, като разходът за отопление през зимата е различен, в зависимост от вида на избрания отоплителен уред. \r\nНели ГЕРГЬОВСКА", "date": "2018.09.04", "title": "Смолян: Между 400 и 1000 лв. струва отоплението на твърдо гориво за едно домакинство от областта през зимата"}
{"url": "http://www.focus-news.net/news/2018/09/04/2563259/kyustendil-desetki-miryani-posreshtnaha-chudotvornoto-kopie-na-svetogorskata-bogorodichna-ikona-skoropuslushnitsa.html", "text": "Десетки миряни посрещнаха чудотворното копие на Светогорската Богородична икона „Скоропуслушница” в Кюстендил, предаде репортер на  Радио „Фокус” – Кюстендил . Пристигането на иконата беше съпроводено със звън от черковните камбани. В двора на  храм „Свето Успение Богородично” се бяха събрали десетки жители от Кюстендилска духовна околия, сред които и кметът на Община Кюстендил Петър Паунов. Иконата беше внесена в храма, а черковният хор я посрещна с тържествени песнопения. Копието на Светогорската Богородична икона „Скоропуслушница” ще остане в Кюстендил до неделя – 9 септември. Иконата е зографисана в Света гора на Атон през 1893 година в манастир Свети Пантелеймон и е осветена в Дохиарската обител. До 1915 година иконата е била на Атон в светата обител, а през 1915 година братята от манастира „Св. Пантелеймон“ подарили иконата на новопостроения храм  „Св. Александър Невски“ в град Ананиев, Украйна. Иконата била донесена в деня на тържественото му освещаване на 12 септември същата година. Хиляди хора се стекли да посрещнат светинята от Атон, много вярващи получили утешение и изцеление. В днешни дни иконата е смятана за източник на много чудеса. Според хората тя помага на семейства, които нямат деца. \r\nЗдраве и благоденствие за града и за семействата си отправят като молитва миряните от Кюстендил към Светогорската Богородична икона. Хората казват, че при посрещането на чудотворното копие на иконата са водени от вярата, от християнската надежда, от вярата че хората трябва да са смирени, да си помагат с християнска обич. Според тях пристигането на чудотворната икона в Кюстендил е уникално за жителите на града, вярата че тя ще донесе много здраве и успех за града и за всеки, който се помоли пред иконата. Част от хората посочиха, че когато в Кюстендил идва символ на вярата, каквато е иконата на Богородица „Скоропуслушница”, е дълг на всеки християнин да направи един жест на внимание, на уважение, на израз на вяра. Присъстващите посочиха, че всеки таи някаква молба в сърцето си, независимо дали я обсъжда гласно или я таи в сърцето си, но тази молба се отправя към чудотворната икона, с молба пожеланото да се случи. Сред присъстващите имаше и хора, дошли да измолят изцеление на болките и страданията им. \r\nВенцеслав ИЛЧЕВ", "date": "2018.09.04", "title": "Кюстендил: Десетки миряни посрещнаха чудотворното копие на Светогорската Богородична икона „Скоропуслушница”"}
{"url": "http://www.focus-news.net/news/2018/09/04/2563263/gabrovo-7-godishno-momche-e-otkradnalo-okolo-4000-leva-2-mobilni-telefona-i-fotoaparat-v-rayona-na-vrah-shipka.html", "text": "7-годишно момче е откраднало 4000 лева, 2 мобилни телефона и фотоапарат в района на връх Шипка. Това съобщиха от пресцентъра на  МВР . На 2 септември жена от Бургас е заявила, че в заведение в района на връх Шипка, неизвестен, използвайки невниманието ѝ, е откраднал раницата й с 2 мобилни телефона, около 4000 лв., лични вещи и документи. По същото време и на същото място, от мъж от Стара Загора била извършена кражба на цифров фотоапарат. В резултат на предприетите незабавни оперативно-издирвателни и заградителни действия, малко по-късно криминалисти установили, че извършител на деянията е 7-годишно момче от Горна Оряховица, което пътувало през прохода със свои  роднини. Част от вещите са намерени и иззети. По случаите са образувани досъдебни производства.", "date": "2018.09.04", "title": "Габрово: 7-годишно момче е откраднало около 4000 лева, 2 мобилни телефона и фотоапарат в района на връх Шипка"}
{"url": "http://www.focus-news.net/news/2018/09/04/2563265/kyustendil-s-podnasyane-na-ventsi-i-tsvetya-beshe-otdadena-pochit-pred-pametta-na-zaginalite-pozharnikari-i-politsai-pri-avariyata-v-bobov-dol.html", "text": "За 19-а поредна година беше отбелязана гибелта на пожарникарите - младши лейтенант Иван Факирски, младши лейтенант Ивайло Парасков, и на полицаите - капитан Крум Зарев, младши лейтенант Ивайло Иванов, младши лейтенант Венцислав Георгиев, младши лейтенант Бисер Калистратов. Това съобщиха от пресцентъра на  МВР . Шестимата служители на МВР загинаха по време на изпълнение на служебните си задължения, докато потушаваха пожар, възникнал в склад № 3 на Централни взривни складове на Мини \"Бобов дол\" в село Големо село.  \r\nПред паметта на служители се поклониха директорът на ГДПБЗН главен комисар Николай Николов, директорът на ОДМВР – Кюстендил старши комисар Елиан Стамболийски, началникът сектор ПГСД в РДПБЗН – Кюстендил Наско Васев, кметът на Бобов дол Елза Величкова и зам-кметът Детелина Борисова, бившият директор на ГДПБЗН ген, Кирил Войнов, техни колеги и роднини. Те поднесоха венци и цветя пред паметната плоча в РУ - Бобов дол.", "date": "2018.09.04", "title": "Кюстендил: С поднасяне на венци и цветя беше отдадена почит пред паметта на загиналите пожарникари и полицаи при аварията в Бобов дол"}
{"url": "http://www.focus-news.net/news/2018/09/04/2563260/greek-reporter-vissh-amerikanski-general-e-na-poseshtenie-v-gartsiya.html", "text": "Председателят на Комитета на началник-щабовете на Въоръжените сили на САЩ генерал Джоузеф Дънфорд пристигна в Атина за срещи с военни представители на Гърция, съобщава електронното издание  Greek Reporter . \r\nВ гръцката столица американският генерал от морската пехота ще проведе среща с началника на Генералния щаб на националната отбрана на Гърция (ГЕЕТА) адмирал Евангелос Апостолакис, в рамките на която ще бъде обсъдено засилване на сътрудничеството между двете страни, които са партньори в НАТО.  \r\nНа 27 август т.г САЩ и Гърция удължиха споразумението за взаимно военно сътрудничество до 9 август 2019 г. Документът предвижда поддръжка на операции на САЩ чрез пристанището и летищната площадка във военната база „Суда Бей“ на остров Крит. \r\nСАЩ имат присъствие и в Лариса, Централна Гърция, където са базирани американски безпилотни летателни апарати (БпЛА) MQ-9. \r\nПрез тази седмица американският министър на търговията Уилбър Рос и сенатора от Републиканската партия Рон Джонсън ще посетят ежегодния Международен панаир в Солун.", "date": "2018.09.04", "title": "Greek reporter: Висш американски генерал е на посещение в Гърция"}
{"url": "http://www.focus-news.net/news/2018/09/04/2563257/telegrafi-kosovo-liderite-na-samoopredelenie-i-demokraticheska-liga-na-kosovo-obyaviha-satrudnichestvo-mezhdu-dvete-parti.html", "text": "Лидерите на опозиционните партии „Самоопределение“ и „Демократическа лига на Косово“ обявиха сътрудничество между двете политически сили в страната, съобщава електронното издание на косовския  вестник  Telegrafi . \r\nСлед проведена среща между председателите на двете партии – съответно Албин Курти и Иса Мустафа, лидерът на „Самоопределение“ подчерта, че в рамките на деня ще бъде разпространена съвместна резолюция.  \r\nПо думите му правителствените назначения в преговорния екип за диалога с Белград имат за цел да послужат като щит за президента Хашим Тачи. Според Курти, който се противопоставя остро на предложението за размяна на територии със Сърбия, косовският президент не се интересува от запазването на интегритета на страната.", "date": "2018.09.04", "title": "Telegrafi (Косово): Лидерите на „Самоопределение“ и „Демократическа лига на Косово“ обявиха сътрудничество между двете парти"}
{"url": "http://www.focus-news.net/news/2018/09/04/2563266/kyustendil-393-sa-parvoklasnitsite-v-obshtinata-a-341-sa-uchenitsite-v-parvi-klas-na-teritoriyata-na-obshtina-dupnitsa.html", "text": "393 са първокласниците в Кюстендил, 341 са учениците в първи клас в Дупница. Пред  Радио „Фокус” – Кюстендил  зам.-кметът на Община Кюстендил Светослав Василев каза, че това не е окончателният брой на първокласниците, защото до началото на първия учебен ден броят им може да се промени, но не драстично. Окончателно ще се разбере на 17 септември, когато първокласниците за първи път ще влязат в класните стаи. 341 са учениците, записани в първи клас в училищата на територията на община Дупница. Сформирани са 19 паралелки в 9 училища. Всички училища на територията на общините Кюстендил и Дупница са в готовност да посрещнат новата учебна година. \r\nВенцеслав ИЛЧЕВ", "date": "2018.09.04", "title": "Кюстендил: 393 са първокласниците в общината, а 341 са учениците в първи клас на територията на община Дупница"}
{"url": "http://www.focus-news.net/news/2018/09/04/2563253/varna-okrazhniyat-sad-nalozhi-myarka-zadarzhane-pod-strazha-na-22-godishen-mazh-obvinen-v-pritezhanie-i-razprostranenie-na-narkotitsi.html", "text": "По искане на Окръжната прокуратура във Варна състав на Варненския окръжен съд е определил мярка за неотклонение „Задържане под стража“ спрямо 22-годишния Николай В. Това съобщиха от пресцентъра на  Апелативна прокуратура - Варна . Той е привлечен като обвиняем за държане с цел разпространение на различни видове наркотични вещества. С цел довеждането му в съда прокуратура му го е задържала за срок до 72 часа. \r\nПри специализирана полицейска операция на 2 септември тази година в автомобил, собственост на обвиняемия, са иззети 76.14 г суха тревиста маса, 0.52 г амфетамин, три електронни везни с остатъци от наркотични вещества и множество самозалепващи се пакетчета.  \r\nСъдът е приел аргументите на Окръжната прокуратура във Варна, че е налице обосновано предположение 22-годишният Николай да е извършил  престъплението, в което е обвинен, както и че съществува реална опасност да извърши друго престъпление и да се укрие.  \r\nСрещу обвиняемия се води и досъдебно производство за грабеж. И престъплението, и личността му се характеризират с висока степен на обществена опасност. Николай е извършител и на кражба на чужди движими вещи и е съпричастен към друго престъпление, свързано с наркотици. Той не работи, води скитнически живот и живее в автомобила си, който е бил претърсен при специализираната полицейска операция. Определението на Варненския окръжен съд подлежи на обжалване пред Апелативния съд.", "date": "2018.09.04", "title": "Варна: Окръжният съд наложи мярка „Задържане под стража“ на 22-годишен мъж, обвинен в притежание и разпространение на наркотици"}
{"url": "http://www.focus-news.net/news/2018/09/04/2563262/mosv-zapochva-proekt-za-podobryavane-sastoyanieto-na-vidove-i-mestoobitaniya-v-priroden-park-zlatni-pyasatsi.html", "text": "Министърът на околната среда и водите Нено Димов и директорът на Дирекцията на Природен парк „Златни пясъци“ Даринка Сарова подписаха договор за подобряване природозащитното състояние на видове и типове природни местообитания от мрежата „Натура 2000“, които попадат в парка. Това съобщиха от пресцентъра на  Министерството на околната среда и водите . \r\nС изпълнението на проекта ще се извършат дейности за опазване на Обикновена пърчовка (Himantoglossum caprinum) и Дългоух нощник (Myotis bechsteinii). Ще се подобри състоянието на приоритетни видове птици, предмет на опазване в защитена зона “Батова”. В обхвата на проекта е подобряване природозащитното състояние на Крайречни смесени гори, Панонски гори, Естествени еутрофни езера и др. Общо 32 вида и 4 местообитания ще бъдат подкрепени с цел възстановяване и поддържане на благоприятен природозащитен статус. Проектът предвижда дейности за повишаване информираността на посетителите на Природен парк „Златни пясъци“ за консервационно значимите местообитания, растителните и животински видове. \r\nОбщата инвестиция е 107 хил. лв. и е осигурена от Оперативна програма „Околна среда 2014-2020 г.“.", "date": "2018.09.04", "title": "МОСВ: Започва проект за подобряване състоянието на видове и местообитания в Природен парк „Златни пясъци“"}
{"url": "http://www.focus-news.net/news/2018/09/04/2563254/stanislava-stoyanova-gerb-nash-prioritet-e-finansiraneto-na-nauchnite-deynosti-da-dostigne-uvelichenie-ot-15-ot-bvp-do-2020-g.html", "text": "Приоритет на ГЕРБ е финансирането на научните дейности да достигне увеличение от 1,5 % от Брутния вътрешен продукт до 2020 г. Това каза от парламентарната трибуна народният представител от ПГ на ГЕРБ Станислава Стоянова във връзка с доклада на БАН за 2017 г., предаде репортер на  Агенция „Фокус“ . Стоянова обяви, че ПГ на ГЕРБ ще подкрепи доклада на БАН за 2017 г. По думите й БАН се доказва като институция, която може да реализира проекти. Стоянова заяви, че ГЕРБ  има няколко основни приоритета, свързани с финансирането и науката на България. Тя изброи прякото й обвързване с нуждите на обществото и неговото развитие, привличането на млади учени в изследователската сфера и обвързването на научните изследвания с бизнеса. „В тази връзка мога да потвърдя, че предложенията в отчетения доклад за 2017 г. сочат Академията като водеща научна организация на страната. Съгласно нашите приоритети можем да посочим, че БАН продължава да прави стъпки, съгласувани със заложените в Националната стратегия за развитие на научните изследвания, приоритетни задачи и с иновационната стратегия за интелигентна специализация“, каза Стоянова. Депутатът от ГЕРБ припомни, че преди една година парламентарното мнозинство е осигурило стратегическа рамка за развитието на националната политика в областта на научните изследвания. \r\nДеница КИТАНОВА", "date": "2018.09.04", "title": "Станислава Стоянова, ГЕРБ: Наш приоритет е финансирането на научните дейности да достигне увеличение от 1,5 % от БВП до 2020 г."}
{"url": "http://www.focus-news.net/news/2018/09/04/2563267/georgi-kolev-obedineni-patrioti-promenite-v-zakona-za-zdraveto-otnosno-tyutyunopusheneto-tselyat-uvelichavane-na-prihodite-i-razshiryavane-na-obhvata-na-mestata-kadeto-to-shte-e-zabraneno.html", "text": "Промените в Закона за здравето относно тютюнопушенето целят увеличаване на приходите и разширяване на обхвата на местата, където то ще е забранено. Това каза от парламентарната трибуна народният представител от ПГ на „Обединени патриоти“ Георги Колев по време на дебатите по първото четене на Закона за здравето, внесени от парламентарната му група, предаде репортер на  Агенция „Фокус“.    „С този закон искаме да направим така, че да защитим точно непушещите. Хората, които са пасивни пушачи. Хората, които не искат, но са принудени да търпят пушачите“, заяви Колев. „Със закона целим увеличаване на приходната част. Търсим завишени драстично, двойно и повече, санкции за местата, където не се спазва закона. Второ, искаме разширяване на обхвата на местата, където ще бъде забранено тютюнопушенето. Кое е лошото?“, попита Георги Колев.  \r\nДеница КИТАНОВА", "date": "2018.09.04", "title": "Георги Колев, „Обединени патриоти“: Промените в Закона за здравето относно тютюнопушенето целят увеличаване на приходите и разширяване на обхвата на местата, където то ще е забранено"}
{"url": "http://www.focus-news.net/news/2018/09/04/2563269/pencho-milkov-bsp-v-zakona-za-zdraveto-ima-izklyuchenie-za-zabranata-za-tyutyunopushene-koeto-vodi-do-prakticheskoto-y-premahvane.html", "text": "В Закона за здравето има изключение за забраната за тютюнопушене и това води до девалвиране и до практическото й премахване. Това каза народният представител от ПГ на „БСП за България“ Пенчо Милков по време на дебатите по първото четене на Закона за здравето, предаде репортер на  Агенция „Фокус“.   \"Според мен трябва да разгледаме промените в Закона за здравето поне през три аспекта. Единият е здравният. Това, че тютюнопушеното има изключително вредно въздействие върху здравето на пушача“, каза Милков. По думите му другият аспект е стопанският. „Въпросът има икономически измерения. Забраната беше въведена преди 6 години. Стопанската дейност на всички заведения до този момент е изградена предвид забраната за тютюнопушене. Не съществуват отделни помещения, каквито се предлагат\", каза той. Депутатът от БСП поясни, че не е анализирано в мотивите на вносителите в лицето на \"Обединени патриоти\" как ще се отрази това предложение на стопанската дейност на заведенията. „Третият аспект е правният, който също не трябва да се подминава. Как стигат колегите до изключението“, коментира Пенчо Милков изброените обекти, които са изключение в закона. „Как се избират тези обекти и до какво води изключението, което те предвиждат? То води до девалвиране и практическо премахване на забраната за тютюнопушенето“, допълни още народният представител от ПГ на „БСП за България“. \r\nДеница КИТАНОВА", "date": "2018.09.04", "title": "Пенчо Милков, БСП: В Закона за здравето има изключение за забраната за тютюнопушене, което води до практическото й премахване"}
{"url": "http://www.focus-news.net/news/2018/09/04/2563268/razgrad-tri-9-godishni-momcheta-sa-schupili-27-prozhektora-v-istoriko-arheologicheskiya-rezervat-abritus.html", "text": "Три малолетни момчета от Разград са автори на посегателството върху осветлението на древния „Абритус”. Това съобщиха от  ОДМВР - Разград . Това установиха разследващите в хода на образуваното досъдебно производство по чл.216 от НК и предприетите издирвателни действия. 9-годишните момчета живеят в квартал „Водна централа”. На 27 август около 18.00 – 19.00 часа отишли с велосипеди до крепостните стени и с камъни счупили 27 прожектора в Историко-археологическия резерват. Събраните по случая материали ще бъдат изпратени в МКБППМН. На родителите на тримата извършители са съставени предупредителни протоколи от полицията.", "date": "2018.09.04", "title": "Разград: Три 9-годишни момчета са счупили 27 прожектора в Историко-археологическия резерват „Абритус”"}
{"url": "http://www.focus-news.net/news/2018/09/04/2563271/parlamentat-glasuva-protiv-razreshavaneto-na-tyutyunopusheneto-na-zakriti-obshtestveni-mesta.html", "text": "На първо четене парламентът гласува против разрешаването на тютюнопушенето на закрити обществени места в обособени за това територии, предаде репортер на  Агенция „Фокус“ .  \r\nЗаконопроектът беше внесен от народния представител от ПГ на „Обединени патриоти“ Хирстиан Митев. Връщането на стария режим бе предложено първо от вицепремиера Валери Симеонов, като мотивът му беше, че настоящата забрана не се спазва. Според него тя води и до финансови загуби на туристически обекти. С предложените промени се предвиждаше в закритите заведения да се открият обособени самостоятелни помещения за пушене, като идеята беше те да заемат не повече от половината търговска площ на обектите. Комисията по здравеопазване и Комисията по икономическа политика и туризъм към Народното събрание също отхвърлиха предложението. \r\nЦветилена СИМЕОНОВА", "date": "2018.09.04", "title": "Парламентът гласува против разрешаването на тютюнопушенето на закрити обществени места"}
{"url": "http://www.focus-news.net/news/2018/09/04/2563275/dobrich-mezhdunaroden-festival-na-lyubitelskoto-folklornoto-izkustvo-morsko-nadigravane-i-nadpyavane-na-megdana-v-albena-se-provezhda-v-albena.html", "text": "В първите дни на септември курортният комплекс „Албена“ е домакин на Международен фестивал на любителското фолклорното изкуство „Морско надиграване и надпяване – На мегдана в Албена“. Това съобщиха  организаторите  от отдел „Култура“ във ваканционното селище. Днес е от 19.00 часа е поредната фестивална вечер с участия на групи с автентичен и изворен фолклор, танцови формации, читалища и фолклорни ансамбли. Концертите са на поляната пред хотел „Добруджа“. Изключителна атракция в тазгодишното четвърто издание на фестивала е кукерската група при НЧ “Изгрев 1958“ с. Джинот, която е с дългогодишни традиции. Групата е създадена преди повече от 50 г. Костюмите са автентични, изработени от сръчните ръце на местни майстори. Всяка вечер гостите на „Албена“ могат да се радват на богатата музикално - танцова програма, с участие на повече от 20 групи. Публиката има възможност да се потопи в магията на българския фолклор от различни области, да види уникално ревю на български носии и костюми „Българска шевица“, да чуе звука на Родопа планина с изпълненията на „Големите гайди“ и единадесет певици от Фолклорен състав „Надежда Хвойнева“ - Асеновград. Тази година участват и състави от чужбина – от Кипър и Румъния, които представят особеностите на своя фолклор и уникалното в него. Със самостоятелни концерти участват фолклорните изпълнители Любомир Петов, Здравко Мандаджиев и Ивелина Колева. Утре вечер е заключителната част на фестивала. Организаторите са подготвили много изненади за гостите на събитието.", "date": "2018.09.04", "title": "Добрич: Международен фестивал на любителското фолклорното изкуство „Морско надиграване и надпяване – На мегдана в Албена“ се провежда в Албена"}
{"url": "http://www.focus-news.net/news/2018/09/04/2563274/yambol-kmetat-georgi-slavov-otkri-tri-obnoveni-detski-zavedeniya.html", "text": "С официални церемонии днес бяха открити три обновени детски заведения в Ямбол: Детска ясла „Мечо Пух“, Детска градина „Свобода“ и Детска ясла „Слънчево детство“ към Детска градина „Пламъче“. Това съобщиха от пресцентъра на  Общината . Детските заведения бяха изцяло реновирани по проект „Устойчиво и интегрирано развитие на образователната инфраструктура на община Ямбол“, изпълняван по Оперативна програма „Региони в растеж“. \r\n„Постигната бе целта да осигурим съвременни условия за отглеждане и възпитание на децата на Ямбол, защото те са бъдещето на нашия град“, изтъкна кметът Георги Славов.  От своя страна директорите на детските заведения изразиха своето задоволство от извършените ремонти и изказаха благодарности към община Ямбол от името на родителите и екипите на съответните детски градини. \r\nДейностите, в изпълнение на проекта  включваха полагане на топло и хидроизолация, ремонт на покривни конструкции, подмяна на електрическите, ВиК и котелни инсталации, нова дограма, обновяване, включително с ново оборудване на кухненските блокове и др. Дворните пространства също са модернизирани с нови съоръжения за игра, обособени в различни кътове, в зависимост от групата и възрастта на децата, положена е ударопоглъщаща настилка, изпълнени са и дейности по обновяване на парковата растителност. \r\nПроект „Устойчиво и интегрирано развитие на образователната инфраструктура на община Ямбол“ се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз чрез Европейски фонд за регионално развитие. Общата му стойност е 6 617 380.00 лв., което е 100 процента безвъзмездна финансова помощ от ЕФРР и националния бюджет, без съфинансиране от страна на община Ямбол. Проектът е част от инвестиционната програма на община Ямбол.", "date": "2018.09.04", "title": "Ямбол: Кметът Георги Славов откри три обновени детски заведения"}
{"url": "http://www.focus-news.net/news/2018/09/04/2563264/albanian-daily-news-albanskata-opozitsiya-podgotvya-rezolyutsiya-v-podkrepa-na-kosovskite-partii-protivopostavyashti-se-na-ideyata-za-korektsiya-na-granitsata-sas-sarbiya.html", "text": "Албанската опозиция подготвя резолюция в подкрепа на косовските партии, противопоставящи се на идеята за „корекция на границата“ със Сърбия, съобщава базираното в Тирана електронно издание  Albania Daily News . \r\nСъгласно разпространената информация, Демократическата партия на Албания е против всякакви промени на границите. Поради тази причина подготвя резолюция срещу идеята на президента на Косово Хашим Тачи за „корекция“. Чрез документа албанската опозиция ще изрази подкрепа за политическите сили в Прищина, които са против предложението на Тачи.  \r\nДемократическа партия на Албания подкрепя всички реформи, които ще придвижат Косово по пътя към ЕС и членство в НАТО, ще бъде подчертано още в документа.", "date": "2018.09.04", "title": "Albanian Daily News: Албанската опозиция подготвя резолюция в подкрепа на косовските партии, противопоставящи се на идеята за „корекция на границата“ със Сърбия"}
{"url": "http://www.focus-news.net/news/2018/09/04/2563270/petar-demerdzhiev-hubavo-e-vsichki-avtobusi-da-imat-kolani-no-tyahnoto-postavyane-nyama-kak-da-stane-za-edin-den-ili-svoevolno-ot-vsyaka-firma-prevozvach.html", "text": "Хубаво е всички автобуси да имат колани, но тяхното поставяне няма как да стане за един ден, нито пък може да стане своеволно от всяка фирма превозвач. Това каза за  Радио „Фокус“ - Пирин  Петър Демерджиев, директор на фирма за автобусни превози от Благоевград. „На първо място трябва да се знае какви са изискванията към самите колани – двуточкови ли ще бъдат, триточкови ли ще бъдат, от това зависи до голяма степен какви цени ще заплатят фирмите превозвачи за закупуването на тези колани. На второ място трябва да има някакво конструктивно решение за отделните марки и модели автобуси това как да се случи. Като инженер по двигатели аз мисля и за нещо друго – какво ще се случи, ако се наруши конструкцията на автобуса. След това, ако ние сложим коланите и направим всичко това, институтът, който трябва да одобри тези промени – „Технотест“, ще направи ли такова нещо? На базата на техническа документация ли ще бъде направено всичко или кой какво намери за добре? Това са все въпроси, които трябва да бъдат изчистени при дебатите в Народното събрание“, коментира той. Демерджиев допълни, че в страната няма как да се закупят хиляди нови автобуси, които да са с колани и очевидно по някакъв начин трябва да се преоборудват старите. \r\nНатали СТЕФАНОВА", "date": "2018.09.04", "title": "Петър Демерджиев: Хубаво е всички автобуси да имат колани, но тяхното поставяне няма как да стане за един ден или своеволно от всяка фирма превозвач"}
{"url": "http://www.focus-news.net/news/2018/09/04/2563273/prokuraturata-nablyudava-razsledvaneto-na-tezhkata-katastrofa-kray-svoge-razpitani-sa-nad-60-svideteli-naznacheni-sa-22-ekspertizi-i-sa-izvarsheni-7-ogleda.html", "text": "Прокуратурата наблюдава разследването на тежката катастрофа край Своге, разпитани са над 60 свидетели, назначени са 22 експертизи и са извършени 7 огледа на местопроизшествието. Това съобщиха от пресцентъра на  Прокуратура на Република България . \r\nС постановление на главния прокурор, разследването е възложено на Националната следствена служба. Сформирани са екипи от следователи, както и екип от наблюдаващи прокурори от Окръжна прокуратура - София. До настоящия момент са проведени разпити на над 60 свидетели. Назначени са 22 експертизи, извършени са 7 огледа на местопроизшествието и е приобщена документация от над 120 класьора. \r\nКато свидетели са разпитани всички пострадали лица, чието здравословно състояние позволява това, всички членове на Държавната приемателна комисия за установяване на годността на строежа (пътя), служители на Агенция „Пътна инфраструктура“ (вкл. председателя на УС на АПИ и член на УС на АПИ, към момента, както и бивш председател на УС на АПИ). Разпитан е и министърът на регионалното развитие и благоустройството, който е предал за нуждите на разследването значителен обем относими документи. Проведени са разпити на управителя на дружеството, упражнявало строителен контрол на обекта, на управителя на дружеството, изготвило проектната документация, както и на упълномощения представител на ДЗЗД „Трейс - Своге“. Проведен е разпит и на управителя на „Мегаинвест холд“ ЕООД.  \r\nДосега са назначени 20 съдебномедицински експертизи, включително такава експертиза за установяване на здравословното състояние и вида на телесната повреда на обвиняемия водач на автобуса, както и съдебно-химическа експертиза за определяне наличието алкохол и упойващи вещества на кръвните проби на обвиняемия. Назначена е и експертиза за установяване на техническата изправност на автобуса към момента на възникване на ПТП, като при необходимост вещите лица ще ползват съдействие от представители на фирмата – вносител на тази марка автобуси. \r\nСлед първоначалния оглед на местопроизшествието (в деня на произшествието), там са извършени и 3 допълнителни огледа, при които са иззети веществени доказателства -  сравнителни образци от пътната настилка и от мантинелата. Извършени са също 3 огледа на веществени доказателства – на двата леки автомобила, участници в ПТП, и на автобуса. Превозните средства са иззети още с първоначалния оглед. \r\nИзисканите и получени досега документи от органите на досъдебното производство са:  \r\n- от Агенция „Пътна инфраструктура“: всички документи в оригинал по възлагането и изпълнението на строеж: „Проект „България - Транзитни пътища V - ЛОТ 17“, рехабилитация на пътни участъци: път II – 16 „ Мездра- Елисейна“ от км 0+ 000 до км  22+ 544.90, път II – 16 „ Елисейна- Своге“ от км 22+ 544.90 до км 50 + 790л53, път II – 16 „ Своге- Нови Искър“ от км 50+790.53 до км 81 + 778.84 в трите му участъка; \r\n- от „Трейс Груп Холд“ АД: всички документи по изпълнението и разплащането на проекта, във връзка с участието им като партньори в ДЗЗД „ТРЕЙС – СВОГЕ“- изпълнител на обекта по договора; \r\n- от „ Мегаинвест холд“ ЕООД: същите документи по участието им посоченото ДЗЗД; \r\n- от Министерството на транспорта; \r\n- от Министерството на регионалното развитие и благоустройството; \r\n- от Началника на РПУ - Своге; \r\n- от Изпълнителна агенция „Автомобилна администрация“; \r\n- от „Пътконсулт – 2000“ ЕООД: документи по строителен надзор. \r\n- от Дирекция“ Национална система 112“- МВР; \r\n- от кмета на Община – Своге; \r\n- от Областна дирекция на МВР София - сектор „Пътна полиция“; \r\n- от Български институт по стандартизация; \r\n- от всички лечебни заведения, в които са настанени пострадалите лица и др.  \r\nИзземването на относима документация продължава. Предстои назначаването на експертиза за съответствието на асфалтовата настилка и действителното състояние на пътя с установените изисквания и проектното задание, в хода на която ще бъдат изследвани иззетите при огледа проби (сравнителни образци) от пътната настилка (състав, физикомеханични показатели, полируемост на твърдия материал и т. н.). Ще бъде назначена също и експертиза относно съответствието на мантинелата на пътя с установените стандарти, както и комплексна експертиза за причините за настъпилото произшествие. Експертизите относно състоянието и състава на пътната настилка и съответствието ѝ със стандартите и заданието, както и относно съответствието на мантинелите на този път със стандартите за тях, ще бъдат възложени на вещи лица и съответни лаборатории, които не са в служебна зависимост с държавни органи (МРРБ, АПИ и др.) и не са свързани с търговски дружества, участвали в проектиране, изпълнение и надзор на пътния участък. \r\nРазследването продължава по всички версии – както относно отговорността на водача (и на превозвача) за настъпилото ПТП, така и относно състоянието на пътя и начина на изпълнението му, като фактор, допринесъл за произшествието.  \r\nПо повод изнесена информация относно причини за забавяне на ремонта на пътния участък, Пресцентърът на ПРБ съобщава, че започването на такива действия вчера не е било поставяно в зависимост от „разрешение“ от органите на досъдебното производство, при положение, че при допълнителния оглед на пътя на 31 август 2018 г. проби (сравнителни образци) от настилката вече са били иззети. \r\nПо повод изявления на представители на неправителствена организация за осъществявано от тях  „независимо разследване“ на причините за тежкото произшествие, следва да бъде направено уточнението, че такава дейност няма характер на разследване по смисъла на НПК и всякакви изявления и обявени констатации в този смисъл нямат официален характер и не ангажират органите на досъдебното производство.", "date": "2018.09.04", "title": "Прокуратурата наблюдава разследването на тежката катастрофа край Своге - разпитани са над 60 свидетели, назначени са 22 експертизи и са извършени 7 огледа"}
{"url": "http://www.focus-news.net/news/2018/09/04/2563278/burgas-okrazhniyat-sad-ostavi-v-aresta-turski-grazhdanin-izdirvan-s-evropeyka-zapoved-za-arest.html", "text": "По искане на Окръжна прокуратура – Бургас, съдът постанови „задържане под стража“ на турския гражданин Хачи С. Това съобщиха от пресцентъра на  Окръжна прокуратура – Бургас . Той е издирван от румънските власти с Европейска заповед за арест, издадена въз основа на осъдителна присъда на Апелативен съд – Констанца от 29 септември 2016 г. В присъдата е посочено, че Хачи С. е признат за виновен в извършени от него три престъпления – по чл.64, б.„и“ и по чл.64, б.„к“ на Правителствена извънредна наредба № 23/2008г., променена от Закон № 187/2012г., както и по чл.2, ал.1 от Закон № 191/2003г. на Румънския наказателен кодекс. \r\nПо едно от трите посочени престъпни деяния („Водене на кораб от лице без патент или без съответния сертификат за капацитет“) е налице двойна наказуемост по българското законодателство – чл.324, ал.1 от НК („Упражняване на професия или занаят без да има съответната правоспособност за това“). \r\nОстаналите две престъпления, според румънския наказателен закон, са „за производството, внос, пускане на пазара, притежаване или използване от неразрешени лица на мрежи, китове, корита, лебедки и други видове търговски съоръжения“ и „за производство, внос, притежаване, предлагане на пазара или използване на монофилни мрежи“. \r\nЗа извършените престъпления Румънският съд е наложил на издиреното лице наказание „лишаване от свобода“ в размер на 1 г. и 2 м. \r\nХачи С. е задържан на 30 август 2018 г. от служители на МВР – ГПУ Малко Търново, а в последствие за срок до 72 часа и от Окръжна прокуратура – Бургас, която е внесла в съда искане за определяне на мярка за неотклонение „задържане под стража“ на турския гражданин. \r\nОкръжен съд – Бургас е уважил искането на прокуратурата и е постановил исканата мярка за неотклонение.", "date": "2018.09.04", "title": "Бургас: Окръжният съд остави в ареста турски гражданин, издирван с Европейка заповед за арест"}
{"url": "http://www.focus-news.net/news/2018/09/04/2563272/tsvetan-tsvetanov-gerb-do-tozi-moment-temata-za-razmestvane-na-resorite-na-ministri-v-ramkite-na-pravitelstvoto-ne-e-diskutirana.html", "text": "До този момент темата за разместване на ресорите на министри в рамките на правителството не е дискутирана. Това каза пред журналисти в Народното събрание председателят на ПГ на ГЕРБ Цветан Цветанов, предаде репортер на  Агенция „Фокус“ . „В понеделник ще имаме коалиционен съвет, където ще се говори персонално за всяка една оставка. Решенията, които ще вземем, ще бъдат решения на коалиционния съвет, за да може да се стартира процедурата по закон“, обясни Цветанов и уточни, че когато се вземе решение, обществото ще бъде информирано. \r\nНа въпрос дали може да има разместване на ресорите в рамките на правителството, той отговори: „Тази тема не е дискутирана и не смятам, че може да бъде част от разговорите към този момент.“ \r\nЦветанов обясни, че уважава министрите в оставка, защото всеки от тях е получил съответната парламентарна подкрепа. „Но в политиката има моменти, когато трябва да се носи политическа отговорност. Това по никакъв начин не обезличава всичко, свършено досега, от тези министри.“ \r\nТой посочи, че ако бъдат внесени оставките от министър-председателя Бойко Борисов, те ще бъдат подкрепени от ПГ на ГЕРБ. \r\nЦветилена СИМЕОНОВА", "date": "2018.09.04", "title": "Цветан Цветанов, ГЕРБ: До този момент темата за разместване на ресорите на министри в рамките на правителството не е дискутирана"}
{"url": "http://www.focus-news.net/news/2018/09/04/2563279/sport-zhirona-barselona-stava-parviyat-mach-v-istoriyata-na-ispanskoto-futbolno-parvenstvo-koyto-shte-se-igrae-v-chuzhbina.html", "text": "Мачът между Жирона и Барселона може да стане първият в историята на испанското футболно първенство, който ще се играе извън пределите на страната, съобщават местните медии. \r\nРъководството на Ла Лига е предложило срещата между двата отбора от 21-вия кръг на шампионата, която по програма е насрочена за 27 януари догодина, да се проведе в американския град Маями. Предложението е свързано с подписания преди десетина дни 15-годишен партньорски договор с базираната в Маями компания за популяризирането на испанския футбол в Северна Америка. \r\nЖирона, който е домакин на двубоя, все още не са дали съгласието си. Очаква се също и официалната позиция на Барселона.", "date": "2018.09.04", "title": "Спорт: Жирона - Барселона става първият мач в историята на испанското футболно първенство, който ще се играе в чужбина"}
{"url": "http://www.focus-news.net/news/2018/09/04/2563281/burgas-v-novata-eko-detska-gradina-v-zhilishten-kompleks-meden-rudnik-detsata-shte-uchat-poveche-navan-otkolkoto-vatre.html", "text": "Всички родители на приетите в новата еко детска градина в жилищен комплекс \"Меден рудник\" малчугани подписаха по своя воля декларация, с която дават съгласие за ежедневен престой на открито. Това съобщиха от пресцентъра на  Общината . Заедно с екипа педагози, те се обединиха около мнението, че максимално много часове навън ще е само от полза за физиката и здравето на децата. От влага ще ги пазят ботушки, непромокаеми якета и гащеризони, с каквито сезонно трябва да е екипирано всяко от тях. Извеждането навън ще става по преценка на учителите, съобразена с метеорологичната обстановка, като при лошо време, естествено, ще се остава във вътрешните помещения. Иначе детската градина е оборудвана с най-модерна газова отоплителна система, както и охлаждаща за лятото.  \r\nРодителите поеха и друг ангажимент - един ден в месеца всеки от тях да прекарва в ДГ \"Пинокио\". Това не означава да отидеш на гости. Родителите знаят, че през този ден ще помагат на екипа в обгрижването не само на своето, а и на всички останали деца. \r\nТъй като малчуганите ще прекарват много време навън, просторният двор е проектиран и обзаведен като голяма класна стая на открито, но и като място за движение и спорт. Там има футболно игрище и комбинирани съоръжения за игра. Посадени са десетки млади дървета от най-различни видове, които не след дълго ще дадат хубава сянка. В двора има билкова градина. Засега в нея растат няколко стръка маточина, мента и джоджен. Очаква се занапред родители и деца заедно да я напълнят цялата с различни видове ароматни растения, от които в столовата да се вари \"чай\". \r\nНа двора има \"музикални кутии\", сглобени от метал, дърво, бамбук, с които децата могат да произвеждат звуци. Там са монтирани различни видове учебни дъски: черна, за писане с тебешир; бяла, за рисуване с боички; дъска, върху която се лепят магнити. На няколко места може да се играе морски шах. В двора има инсталация, в която може да се налива вода, за да се извършва наблюдение на нейното движение и други свойства, както и сензорна пътека с различни сектори, напълнени с речни камъни, пръст и есенни листа, върху които децата да стъпват боси. \r\nОбщина Бургас създаде детско заведение, съвсем различно от всички други в страната. Тя благодари на родителите, на назначения ръководен и педагогически екип, които са готови с желание да участват в прилагането на една нова за нас, но доказана в много други държави политика за отглеждане и възпитание на най-малките. \r\nОбщина Бургас изгради новата детска градина без употребата на никаква пластмаса. Използвани са само рециклируеми материали. Неслучайно тя носи името на любимото на малчуганите по цял свят дървено човече Пинокио. Дървото е най-използваният материал и в интериора. От него са направени столчетата, масичките, леглата, много от играчките. В дните до откриването на учебната година назначените учители сами изработват текстилни кукли, тъй като пластмасови няма да са на почит. Детската градина има чудесен физкултурен салон, облицован в дърво, който си има и стени за катерене. Близо до него се намира библиотеката. С родителите е говорено дори шишетата и чашите на децата да са от материал, различен от пластмасата. \r\nДГ \"Пинокио\" е построена в така наречения Районен център на \"Меден рудник\", където е пълно с млади семейства с малки деца. След броени дни в нея ще се настанят две яслени и две градински групи. Това са около 100 деца, които да растат щастливи, с отключена креативност, с отношение към екологията и бъдещето на нашия свят.", "date": "2018.09.04", "title": "Бургас: В новата еко детска градина в жилищен комплекс \"Меден рудник\" децата ще учат повече навън, отколкото вътре"}
{"url": "http://www.focus-news.net/news/2018/09/04/2563276/inzh-ventsislav-furlanski-rdg-smolyan-nyama-da-se-razreshava-lovuvane-v-oblasti-v-koito-veche-ima-polozhitelni-probi-ot-afrikanska-chuma-po-svinete.html", "text": "Проблемът с африканската чума е много сериозен, при дивите прасета смъртността е на 90%. Това каза в интервю за  Радио „Фокус“ – Смолян  инж. Венцислав Фурлански – директор на Регионална дирекция погорите – Смолян. По думите му има разбиране от Министерството на земеделието и храните и Изпълнителната агенция по горите, районите в страната да бъдат диференцирани. „В области, в които вече има положителни проби от африканска чума по свинете няма да се разрешава ловуване, а в области, където няма регистрирани положителни проби, ще бъде разрешено ловуването. Бъде ли установено наличие на африканска чума при диви прасета, ще се забранява категорично груповия лов. Превенцията е, защото с груповия лов прасетата се прогонват от едно място на друго и затова е правилно да се наложи забрана“, каза още инж. Фурлански. \r\nТой подчерта, че в момента популацията на дивата свиня в Родопите е много стабилна. „През последните години имаше увеличение и има много добри запаси, които са близки до допустимите. Целта ни е да смъкнем запаса под минималния. Средно за Смолянска област е 0.8 на 100 хектара, а трябва да ги докараме до 0.5. Тогава рискът от разпространение е сведен до минимум и това става чрез отстрел и ползване на дивеча. За целта разрешителните за индивидуален лов са намалени на една символична цена от 1 лв., а на груповият лов са запазени такива, каквито са и това има за цел да подпомогне отстрела. Ние тук нямаме някакви високи запаси както и в Северна България – там допустимите запаси са по-високи“, каза още инж. Фурлански. \r\nНели ГЕРГЬОВСКА", "date": "2018.09.04", "title": "Инж. Венцислав Фурлански, РДГ – Смолян: Няма да се разрешава ловуване в области, в които вече има положителни проби от африканска чума по свинете"}
{"url": "http://www.focus-news.net/news/2018/09/04/2563277/mihail-nenov-ou-al-g-kodzhakafaliyata-ministerstvoto-na-obrazovanieto-pozvoli-da-razkriem-treta-paralelka-za-parvi-klas.html", "text": "Министерството на образованието позволи да се разкрие трета паралелка за първи клас в ОУ „Ал. Г. Коджакафалията“. Това каза за  Радио „Фокус“ – Бургас  директорът на училището Михаил Ненов. „Решението беше взето през юли на институционални ниво. На база класиранията за прием в първи клас в община Бургас имаше незаписани деца в централна градска част. Най-голяма част бяха избрали повереното ми училище и беше взето решение за разкриване на трета паралелка, за да може да бъде удовлетворено търсенето и съответно желанието на родителите. В крайна сметна системата прояви гъвкавост“, каза още Ненов. По думите му с третата паралелка първокласниците в Основно училище „Ал. Георгиев Коджакафалията“ в Бургас, които ще прекрачат прага първи път на 17 септември, са 72. „Допълнителната паралелка се разкрива само за тази учебна година“, уточни директорът. „Фокус“ припомня , че казусът с бъдещите първокласници, които миналата година бяха в подготвителните групи на иновативното училище в Бургас започна преди няколко месеца. Тогава в средата на учебната година 12 от децата от подготвителните групи останаха извън класирането, защото не живеят в центъра на Бургас. Това доведе до масовото недоволство на родители, които дори организираха стачка в двора на училището. \r\nВеселина НИКОЛОВА", "date": "2018.09.04", "title": "Михаил Ненов, ОУ „Ал. Г. Коджакафалията“: Министерството на образованието позволи да разкрием трета паралелка за първи клас"}
{"url": "http://www.focus-news.net/news/2018/09/04/2563284/parlamentat-prie-spogodbata-mezhdu-balgariya-i-sauditska-arabiya-za-izbyagvane-na-dvoynoto-danachno-oblagane.html", "text": "На първо четене парламентът прие спогодбата между България и Саудитска Арабия за избягване на двойното данъчно облагане, предаде репортер на  Агенция „Фокус“ .  \r\nНа 29 ноември 2017 г. в Риад беше подписана Спогодба между България и Саудитска Арабия за избягване на двойното данъчно облагане по отношение на данъците върху доходите и предотвратяване на отклонението от данъчно облагане. Очаква се Спогодбата да доведе до стимулиране на стопанската и инвестиционната активност между двете държави. Тя ще съдейства за насърчаване и укрепване на икономическото и всяко друго сътрудничество между страните във взаимен интерес. \r\nЦветилена СИМЕОНОВА", "date": "2018.09.04", "title": "Парламентът прие спогодбата между България и Саудитска Арабия за избягване на двойното данъчно облагане"}
{"url": "http://www.focus-news.net/news/2018/09/04/2563286/burgas-v-grada-shte-se-provede-blagotvoritelna-initsiativa-v-podkrepa-na-semeystva-v-neravnostoyno-polozhenie-na-15-i-16-septemvri.html", "text": "В града ще се проведе благотворителна инициатива в подкрепа на семейства в неравностойно положение на 15 и 16 септември. Това съобщиха от пресцентъра на  Община Бургас . \r\nПървото издание на изложението „Бебе зона“ ще бъде съпроводено от благотворителната инициатива „От мама за мама“. Инициативата е в партньорство с Община Бургас и има за цел да подпомогне бургаски семейства в неравностойно положение. Всеки който желае да се включи в кампанията, може да го направи като дари стоки от първа необходимост - памперси, шишета, биберони, дрехи и др.  \r\nУсловия за дарените стоки:  \r\nДа са подходящи за деца от 0 до 3 годинки.  \r\nДа са с ненарушена цялост на опаковките и в срок на годност, ако се отнася за козметика или храни.  \r\nДа са чисти и запазени и без видими дефекти, ако се отнася за дрехи и обувки.  \r\nДа са здрави и годни за използване, ако се отнася за електроуреди или колички, кошари, играчки и др.  \r\nПунктът ще е отворен от 10:00 до 18:00 часа в зала №3 на Експо център \"Флора\" Бургас. \r\nДори най-малката помощ е от значение и ще бъде приета с признателност.  \r\nСъбраните дарения ще бъдат комплектовани и дарени на социално слаби семейства с деца до 3 годишна възраст живеещи на територията на град Бургас.  \r\n„Бебе зона“ е специализирано търговско изложение за бременни жени и семейства с малки деца, което ще се проведе на 15 и 16 септември в Експо център \"Флора\" Бургас. Целта му е да предостави достъп на родителите до най-утвърдените производители и вносители на детски стоки и услуги, както и до най-добрите здравни специалисти на територията на Бургаска област.  \r\nЗа срещата на бъдещите и настоящи родители със здравните специалисти ще се погрижи най-голямото училище за бременни в Бургас - „Мама знае най-добре“. В лекционната част на училището ще се обсъждат теми, засягащи бременността, раждането и отглеждането на бебето, както и за физическото и психическо здраве на майката. Лектори ще бъдат утвърдени специалисти в областта на акушеро-гинекологията, както и педиатри, неонатолози, акушерки, диетолози, психолози. Всеки който желае да се включи в лекционната част, ще може да се регистрира предварително на специално създаден електронен адрес: zona@mamaznae.bg и по този начин ще получи възможността да участва в регулярните томболи с награди, осигурени от изложителите. Повече информация за наградите в томболите може да получите на www.facebook.com/BebeZonaExpo. \r\nОсвен томболите по време на здравните лекции на изложението ще се разиграе и една голяма томбола с две големи награди, които ще бъдат изтеглени в края на двата дни. Всеки желаещ да се включи в надпреварата за големите награди трябва предварително да се регистрира на място.  \r\nОрганизаторите на изложението са се погрижели и за най-малките си посетители, които ще зарадват с представлението „Как се лекува лъвски страх“ на Държавния куклен театър в събота (15 септември) от 16:30 часа. Входът е свободен!  \r\nПовече информация за програмата, активностите и томболите на изложение „Бебе Зона“ може да получите във фейсбук или на телефони: 0894406234 или 0883100044", "date": "2018.09.04", "title": "Бургас: В града ще се проведе благотворителна инициатива в подкрепа на семейства в неравностойно положение на 15 и 16 септември"}
{"url": "http://www.focus-news.net/news/2018/09/04/2563280/tsvetan-tsvetanov-gerb-bsp-i-korneliya-ninova-sa-imali-vazmozhnost-da-pochinat-malko-poveche-ne-sa-bili-sred-horata-i-sega-iskat-da-navaksat-tova-otsastvie.html", "text": "БСП и Корнелия Нинова са имали възможност да починат малко повече, не са били сред хората и сега искат да наваксат това отсъствие. Това каза пред журналисти в Народното събрание председателят на ПГ на ГЕРБ Цветан Цветанов, предаде репортер на  Агенция „Фокус“ . \r\n„Разбирам вътрешните противоречия и несъобразяване с политическите решения на Корнелия Нинова. Защото и сега, ако погледнете в залата, има 35 души от БСП, а тя каза, че ще останат 20. Което означава, че има неспазване на политическата дисциплина и посланията, които направи Корнелия Нинова“, коментира Цветанов. „А що се касае до популизма, че ще ходят при хората, мога да кажа, че от 11 години се занимавам с политика и няма ден, в който да не съм сред хората.  БСП и Корнелия Нинова са имали възможност да починат малко повече и не са били сред хората и сега искат да наваксат това отсъствиe. Аз мога да уверя, че ГЕРБ е партия на народа – нашата философия на работа в партийния живот е да бъде непрестанно сред хората. Така че ако БСП имат проблем с комуникацията с хората и смятат, че по този начин ще го наваксат, това си е тяхна работа“, каза още той и обясни, че е очаквал да чуе от лидера на БСП какви ще бъдат приоритетите им в тази есенна сесия. \r\nНа въпрос как ще тълкува думите на президента Румен Радев, който заяви, че ще работи за нова перспектива, Цветанов отговори: „Нека да се въздържа от коментар, защото човек, който прикрива инциденти и смята, че не е направил нищо нередно и да изкара един невинен човек инвалид виновен за пътен инцидент – аз не бих искал да коментирам“. \r\nЦветанов посочи, че ГЕРБ се подготвя много сериозно за предстоящите европейски избори, защото те ще определят посоката на цяла Европа.  \r\nЦветилена СИМЕОНОВА", "date": "2018.09.04", "title": "Цветан Цветанов, ГЕРБ: БСП и Корнелия Нинова са имали възможност да починат малко повече, не са били сред хората и сега искат да наваксат това отсъствие"}
{"url": "http://www.focus-news.net/news/2018/09/04/2563285/ruskiyat-poslanik-v-belgrad-potvardi-vladimir-putin-pristiga-na-poseshtenie-v-sarbiya-prez-esenta.html", "text": "Посланикът на Руската федерация в Сърбия Александър Чепурин потвърди, че лидерът на Кремъл Владимир Путин ще посети страната през октомври или ноември тази година, предава македонската информационна агенция  „Макфакс“ . Путин ще пристигне в Белград с представители на руските власти и бизнесмени, поясни Чепурин.  \r\nРуският дипломат отбеляза, че двете страни имат добро сътрудничество, но и отлични възможности за неговото подобряване. Съгласно думите му, през първите осем месеца търговският обмен между Русия и Сърбия се е увеличил с 20 на сто. Очакванията са до края на годината той да надвиши стойността на три милиарда долара. \r\nЧепурин допълни, че през октомври Русия ще приеме програма за икономическо развитие през следващите шест години, в която ще бъде включена и Сърбия.  Тереза Герова", "date": "2018.09.04", "title": "Руският посланик в Белград потвърди: Владимир Путин пристига на посещение в Сърбия през есента"}
{"url": "http://www.focus-news.net/news/2018/09/04/2563283/dragomir-stoynev-bsp-upravlyavashtite-nyamat-konkreten-dalgosrochen-plan-pechelyat-vreme-i-tselta-e-da-imat-po-dobra-podgotovka-za-prestoyashtite-predsrochni-izbori.html", "text": "Управляващите нямат конкретен дългосрочен план, печелят време и целта е да имат по-добра подготовка за престоящите предсрочни избори. Това каза заместник-председателят на ПГ на „БСП за България“ Драгомир Стойнев пред журналисти в парламента, предаде репортер на  Агенция „Фокус“.    По думите му хората са притеснени от липсата на държавност. „Това, което се случи с Търговския регистър ясно показа, че държава няма, че има политически боричкания, борба за постове. Днес бяхме свидетели, че от „Обединени патриоти“ нямаше политическа декларация. Вчера казаха, че едва ли не всички политически решения, закони ще се обсъждат, ще бъдат подкрепяни. Видяхте преди малко Законът на „Обединени патриоти“ не само, че не беше подкрепен от ПП ГЕРБ, а вътре в самите патриоти не беше подкрепен. Това показва, че се управлява пред медиите“, каза Стойнев.  \r\nДеница КИТАНОВА", "date": "2018.09.04", "title": "Драгомир Стойнев, БСП: Управляващите нямат конкретен дългосрочен план, печелят време и целта е да имат по-добра подготовка за престоящите предсрочни избори"}
{"url": "http://www.focus-news.net/news/2018/09/04/2563287/inzh-misho-zhekov-priroden-park-strandzha-blagodarenie-na-dobrata-reklamna-kampaniya-ryazko-se-povishi-poseshtaemostta-v-parka.html", "text": "Рязко се повиши посещаемостта в парк „Странджа“ благодарение на добрата рекламна кампания, която направихте вие и вашите колеги. Това каза за  Радио „Фокус“ – Бургас  инж. Мишо Жеков, изпълнителен директор на Дирекцията на Природен парк „Странджа”. „Имаме посетители от Германия, които са тук, за да видят най-интересните ни маршрути“, каза още Жеков. По думите му една от най-интересните и посещавани еко пътеки в Странджа е Голямото градище. Той е с надморска височина около 709 м, откъдето се открива панорама към цяла Странджа и също така минава и покрай мястото, свързано с мистерията Бастет. „Друг много интересен маршрут е Индипасха. Той е древно светилище - Аязмо с лековита вода“, добави Жеков. Според него то е посещавано от хора, които търсят изцеление. „Следващо място, което е много посещавано е маршрутът на Изврите на река Младежка. Той е много атрактивен. Има изградени мостове над реката, наблюдателна кула, платформи за наблюдения и впечатляващ замък“, допълни Жеков. По думите му всичко това предоставя една рядка възможност за обзорна гледка над Странджа планина. „Младежка е един живописен кът и през пролетта и есента могат да наблюдават прелета на птиците, оттук минава пътят Виа Понтика“, заяви изпълнителният директор на Дирекцията на Природен парк „Странджа”. Жеков каза още, че на голям интерес се радва и тракийското скално светилище Каменска бърчина. Това светилище е комплекс от интересни, скални образования с впечатляваща панорамна гледка. Скалата наподобява гъба, а в основата има тесен процеп, т.н. вирало, за което се вярва, че успешно провлачения през него човек, по магически начин се избавя от болести, беди и ще бъде здрав през цялата година. По думите му за тези, които се занимават с билкосъбиране и билкови чайове, има маршрут „Билките на Странджа“. Преминавайки през него посетителите се запознават с характерните билки на местността. А билките може да се използват и за лечение. Маршрутът може да се съчетае и с килийно училище, което има в Брашлян, където посетителите могат да видят типични странджански къщи, килйно училище, старата църква и водопада Докузак. \r\nДеница ДИМИТРОВА", "date": "2018.09.04", "title": "Инж. Мишо Жеков, Природен парк „Странджа“: Благодарение на добрата рекламна кампания рязко се повиши посещаемостта в парка"}
{"url": "http://www.focus-news.net/news/2018/09/04/2563292/varna-295-kgdka-e-sredniyat-dobiv-ot-lavandula-v-oblastta.html", "text": "Приключило е прибирането на реколтата от лавандула във Варненска област при среден добив 295 кг/дка. Това съобщиха за  Радио „Фокус” – Варна  от Областна дирекция „Земеделие” във Варна. Прибрана е също реколтата от ягоди, малини и череши, като средният добив от череши е 572 кг/дка. Ниски са добивите от малини тази година – 80 кг/дка, допълниха от дирекцията. Заради измръзване по-ниски добиви са отчетени и при прасковите и кайсиите. При насажденията от праскови има измръзнали и унищожени площи заради ниските температури по време на цъфтеж. Прибирането на реколтата продължава, като средният добив към момента е 463 кг/дка. При кайсиите добивите са 261 кг/дка. \r\nМарияна ВАЛЕНТИНОВА", "date": "2018.09.04", "title": "Варна: 295 кг/дка е средният добив от лавандула в областта"}
{"url": "http://www.focus-news.net/news/2018/09/04/2563288/georgi-parmakov-rdpbzn-blagoevgrad-iztichane-na-gaz-ot-benzinostantsiya-nalozhi-za-kratko-ottsepvane-na-rayona-sled-krastovishteto-pri-zarneni-hrani.html", "text": "Имаше изтичане на газ от бензиностанция след кръстовището при Зърнени храни в Благоевград. Това каза за  Радио „Фокус“ - Пирин  Георги Пармаков, директор на Регионална дирекция „Пожарна безопасност и защита на населението“ - Благоевград. По думите му проблемът вече е отстранен. Той уточни, че движението в района е отцепено за кратко, но вече се осъществява нормално и няма опасност за населението. \r\nНатали СТЕФАНОВА", "date": "2018.09.04", "title": "Георги Пармаков, РДПБЗН - Благоевград: Изтичане на газ от бензиностанция наложи за кратко отцепване на района след кръстовището при Зърнени храни"}
{"url": "http://www.focus-news.net/news/2018/09/04/2563291/stara-zagora-na-6-i-24-septemvri-parkiraneto-v-grada-shte-e-bezplatno.html", "text": "По повод Деня на Съединението – 6 септември, Община Стара Загора уведомява жителите и гостите на града, че през празничния четвъртък в рамките на „Зелена зона“ паркирането на автомобили ще бъде безплатно. Това съобщиха от пресцентъра на  Общината . \r\nНа 7 септември, петък, зоната ще бъде с обичайното си работно време – от 8.00 часа до 18.00 часа. \r\nСвободно ще бъде паркирането в Стара Загора и на 24 септември, когато „Зелена зона“ също няма да работи.", "date": "2018.09.04", "title": "Стара Загора: На 6 и 24 септември паркирането в града ще е безплатно"}
{"url": "http://www.focus-news.net/news/2018/09/04/2563290/dobrich-zapochva-nabiraneto-na-zayavleniya-ot-zhelaeshtite-da-polzvat-uslugata-obshtestvena-trapezariya.html", "text": "Започва набирането на заявления от желаещите да ползват услугата „Обществена трапезария”. Това съобщиха от пресцентъра на  Община Добрич . Във връзка с подписан Договор BG05FMOP001-3.002-0172-C03 и Допълнително споразумение между Община град Добрич и Агенция за социално подпомагане, в изпълнение на проект „Грижа за по-добър живот“ по Оперативна програма за храни и/или основно материално подпомагане, Фонд за европейско подпомагане на най-нуждаещите се лица Операция тип 3: „Осигуряване на топъл обяд - 2016-2020” BG05FMOP001-3.002, Община град Добрич обявява, че от 7 септември 2018 г. до 13 септември 2018 г. (включително) от 9.30 часа до 16.30 часа в Корпус 3 (бивш партиен дом, етаж 11) започва набирането на заявления-декларации от желаещите да ползват услугата „Обществена трапезария” \r\nИзпълнението на проекта цели допълване, надграждане и разширяване на обхвата на действащата Национална програма за подпомагане на обществените трапезарии, както и намаляване на броя на живеещите в бедност лица, чрез подпомагането им с храни, с оглед задоволяване на основно материално лишение. По проекта ще бъдат подпомогнати 110 представители на целевите групи за периода от месец октомври 2018 г. до месец април 2019 г. Целевите групи по тази операция се определят с Наредба на Министъра на труда и социалната политика № РД-07-1 от 4 април 2016 г. за реда и условията за определяне на целевите групи по ОПХ (Обн.ДВ., бр.29 от 12.04.2016 г.,изм.и доп.ДВ бр.100 от 15 декември 2017 г.) \r\nОсновните целеви групи за предоставяне на топъл обяд са лица и семейства на месечно подпомагане по реда и условията на чл.9 от Правилника за прилагане на Закона за социално подпомагане; лица с доказана липса на доходи и близки, които да се грижат за тях, установени от Дирекция ”Социално подпомагане”; семейства и самотноживеещи пенсионери, които имат ниски доходи и не могат да се издържат с тези доходи и имуществото си; скитащи и бездомни деца и лица. Допълнителна целева група са лица, настанени в Център за временно настаняване. \r\nПри подаването на заявленията-декларации, кандидатите трябва да представят следните документи: \r\n- документ за самоличност (лична карта, паспорт) за справка; \r\n- ако в семейството има деца, родителите да представят акт за раждане на децата (за справка); \r\n- ландидати, освидетелствани от ТЕЛК да представят копие от Експертно решение на ТЕЛК. \r\n- безработните кандидати да представят регистрационен картон от Дирекция ”Бюро по труда”. \r\nСлед приключване на приема на документи, комисия сформирана със заповед на Кмета на Община град Добрич ще извърши оценка и подбор на кандидат-потребителите, в съответствие с указаните целеви групи по проекта и съгласно списъци, предоставени от Дирекция „Социално подпомагане”. \r\nКомисията ще изготви поименни списъци на одобрените потребители и чакащите резерви, които ще бъдат изнесени на 28 септември 2018 г. пред офиса на проекта Корпус 3 (бивш партиен дом, етаж 11) и публикувани на официалния сайт на Община град Добрич.", "date": "2018.09.04", "title": "Добрич: Започва набирането на заявления от желаещите да ползват услугата „Обществена трапезария”"}
{"url": "http://www.focus-news.net/news/2018/09/04/2563282/iskren-veselinov-obedineni-patrioti-otstranyavaneto-na-ministar-nankov-shte-dovede-do-seriozna-vreda.html", "text": "Като председател на Комисията по регионална политика смятам, че отстраняването на министър Нанков ще доведе до сериозна вреда. Това каза народният представител от ПГ на „Обединени патриоти“ Искрен Веселинов пред журналисти в парламента, предаде репортер на  Агенция „Фокус“.   „Ние от ВМРО изразихме позиция. Смятаме тези оставки за прибързани преди да са ясни причините за съответната злополука\", каза Веселинов по отношение на тройната оставка в кабинета на министрите Нанков, Московски и Радев заради инцидента край Своге. \"Това, което мога да кажа като председател на Комисията по регионална политика е, че отстраняването на министър Нанков би нанесло сериозна вреда на въвеждането на тол системата, от която чакаме милиарди и реализацията на водния цикъл. Доста скептичен съм, че тази оставка ще помогне за каквото и да е и ще реши, какъвто и да е проблем“, заяви Веселинов. Той поясни, че ВМРО ще изговорят доводите си пред коалиционните си партньори и след това ще решат какво поведение ще имат в зала. „Смятаме, че този подход на подаване на оставки е погрешен“ ,заяви той.  \r\nДеница КИТАНОВА", "date": "2018.09.04", "title": "Искрен Веселинов, „Обединени патриоти“: Отстраняването на министър Нанков ще доведе до сериозна вреда"}
{"url": "http://www.focus-news.net/news/2018/09/04/2563294/dobrich-priklyuchi-srokat-za-podavane-na-predlozheniya-za-nositel-na-natsionalna-literaturna-nagrada-dora-gabe.html", "text": "Приключи срокът за подаване на предложения за носител на Национална литературна награда „Дора Габе“ и отличия. Това съобщиха от пресцентъра на  Община Добрич .  \r\nНа 11 октомври т.г. в Добрич за четвърти път ще бъде връчена Националната литературна награда „Дора Габе“ и отличия. Наградата е учредена от Община град Добрич през 2002 година и присъдена за първи път през 2003. Наградата няма конкурсен характер, тя се присъжда на автор за значителни художествени постижения в духа на посланията на Дора Габе и принос в националната литература. Наградата може да бъде съпътствана от отличие за принос в научното изследване и популяризиране на творчеството на Дора Габе, както и за принос в превода на художествени произведения. \r\nСрокът за подаване на предложенията беше до 31 август.  \r\nПретендентите за Националната литературна награда „Дора Габе“ за 2018 г. са: \r\n- Драгни Драгнев – поет, писател и изследовател; \r\n- Камелия Кондова – поетеса; \r\n- Магдалена Борисова – автор на драматургични текстове, поет и писател. \r\nПредложените за носители на Отличие „Дора Габе“ за 2018 г. са: \r\n- Рада Въртунинска – поет, писател и изследовател; \r\n- Драгни Драгнев – поет, писател и изследовател. \r\nОбщина град Добрич благодари на авторите на предложения – Съюз на българските писатели, Славянска литературна и артистична академия – Варна, д-р Кремена Митева - филолог, Драгомил Георгиев – литературен критик и Даниела Димова – директор на Театрално-музикален продуцентски център – Варна, за положителните препоръки. \r\nСъгласно статута на НЛН „Дора Габе“ предстои консултативна комисия да обсъди и направи подбор на постъпилите предложения, след което кметът на Община град Добрич ще внесе проектопредложение за разглеждане на заседание на Общински съвет град Добрич. \r\nВсеки, който иска да даде мнение за предложените автори, може да го направи в писмен вид до 9 септември 2018 г. на e-mail: dobrich@dobrich.bg или hd.dobrichbg@gmail.com. Мненията ще бъдат предадени на консултативната комисия за сведение.", "date": "2018.09.04", "title": "Добрич: Приключи срокът за подаване на предложения за носител на Национална литературна награда „Дора Габе“"}
{"url": "http://www.focus-news.net/news/2018/09/04/2563295/tarzhestveno-chestvane-na-1125-godini-ot-preslavskiya-tsarkovno-naroden-sabor-shte-se-sastoi-v-predelite-na-varnenskata-i-velikopreslavska-sveta-mitropoliya-na-16-septemvri.html", "text": "Тържествено честване на 1125 години от Преславския църковно-народен събор ще се състои в пределите на Варненската и Великопреславска света митрополия на 16 септември. Това съобщиха от пресцентъра на  Варненската митрополия . През 2018 година се навършват 1125 години от Първия църковно-народен събор, провел се през 893 година в Преслав. По този повод ръководството на Варненска и Великопреславска света митрополия организира тържествено честване на това значимо събитие на 16 септември, на което ще присъства Негово Светейшество Българският патриарх и Софийски митрополит Неофит. Програмата на 15 септември предвижда посрещане на патриарха и досточтимите гости. На 16 септември от 8:30 часа ще се състои посрещане на Негово Светейшество Българския патриарх и Софийски митрополит Неофит в Катедрален храм „Успение Богородично“ и начало на светата Божествена Литургия. В 12.30 часа ще започне Благодарствен молебен в Дворцовата базилика в Националния историко-археологически резерват „Велики Преслав“ - град Велики Преслав.", "date": "2018.09.04", "title": "Тържествено честване на 1125 години от Преславския църковно-народен събор ще се състои в пределите на Варненската и Великопреславска света митрополия на 16 септември"}
{"url": "http://www.focus-news.net/news/2018/09/04/2563298/dmitriy-peskov-kremal-pomni-izkazvaniyata-na-london-po-adres-na-putin-za-koito-ne-sa-podneseni-izvineniya.html", "text": "Кремъл ще помни дълго изказванията на британски политически фигури по адрес на президента на Русия Владимир Путин, за които така и не са поднесени извинения, увери прессекретарят на руския държавен глава Дмитрий Песков, предава  ТАСС . \r\n„Навярно, ние дълго ще помним различните думи, които бяха изказани от представители на ръководството на Великобритания, включително и от господин (бившият министър на външните работи Борис) Джонсън по отношение на нашия президент. Ние имаме много добра памет в това отношение. Никой не се е извинявал на Путин“, заяви пред журналистите представителят на Кремъл. Той отбеляза това, докато говореше за рязкото изказване на генералния директор на ВТБ Андрей Костин по адрес на Джонсън. \r\nВ понеделник, в изказване по време на среща между руския външен министър Сергей Лавров и студенти от МГИМО (Московски държавен университет за международни отношения), Костин оцени високо професионализма на руския министър, но се изказа рязко по отношение на някои ръководители на западни Министерства на външните работи. След това той поднесе извинения. \r\nПревод и редакция:", "date": "2018.09.04", "title": "Дмитрий Песков: Кремъл помни изказванията на Лондон по адрес на Путин, за които не са поднесени извинения"}
{"url": "http://www.focus-news.net/news/2018/09/04/2563296/predsedatelyat-na-ns-tsveta-karayancheva-shte-uchastva-v-tarzhestvenata-tseremoniya-v-grad-saedinenie-po-sluchay-133-godini-ot-saedinenieto-na-knyazhestvo-balgariya-i-iztochna-rumeliya.html", "text": "Председателят на Народното събрание Цвета Караянчева и народни представители ще участват в тържествената заря-проверка в град Съединение по случай 133-ата годишнина от Съединението на Княжество България и Източна Румелия. Това съобщиха от пресцентъра на  Народното събрание . Тя ще започне на 5 септември 2018 г. в 20.30 часа на площад „Съединение“. Председателят на парламента ще поздрави почетните роти и ще приеме рапорта на командващия зарята. Цвета Караянчева ще произнесе слово по повод 133-ата годишнина от паметната за България дата.  \r\nТържествата ще започнат с панихида в памет на голямоконарците – участници в Съединението. За отбелязването на годишнината ще бъде изнесено знамето на голямоконарската чета и с литийно шествие ще бъде пренесено до площад „Съединение”.", "date": "2018.09.04", "title": "Председателят на НС Цвета Караянчева ще участва в тържествената церемония в град Съединение по случай 133 години от Съединението на Княжество България и Източна Румелия"}
{"url": "http://www.focus-news.net/news/2018/09/04/2563289/dragomir-stoynev-bsp-da-si-hodi-tsyaloto-pravitelstvo-v-gerb-ima-problem-zashtoto-borisov-iska-ostavki-a-tsvetanov-ne-gi-dava.html", "text": "Да си ходи цялото правителство - в ГЕРБ има проблем, защото Борисов иска оставки, а Цветанов не ги дава. Това каза заместник-председателят на ПГ на „БСП за България“ Драгомир Стойнев пред журналисти в парламента, предаде репортер на  Агенция „Фокус“.   „Ние от БСП сме категорични - дали ще има две оставки или три, това нищо не променя. Моделът не може да бъде променен. Трябва това правителство, колкото се може по-бързо да си ходи. Необходимо е да се смени моделът, който ГЕРБ наложи“, заяви Стойнев.  \r\nНа въпрос дали е възможно да има заден ход за оставките, Стойнев заяви: „Това няма да ни учуди, защото сме свидетели на подобни действия последните месеци. Възможно е този сценарий да се повтори. Това показва нестабилност в управлението, липса на всякаква политика и принципност и считаме, че на този етап оставки няма да има“, каза Стойнев.  \r\nВъв връзка с обръщението на президента Румен Радев, който заяви, че не иска предсрочни избори, Стойнев коментира: „БСП е демократична партия. Президентът има свое собствено мнение. Той изразява своето мнение, а нашето е, че трябва наистина да има предсрочни избори. Президентът Радев не е президентът Плевнелиев, на който Цветанов и Борисов му дърпаха конците“, заяви още заместник-председателят на ПГ на „БСП за България“. Във връзка с критиките на президента към политиците, че няма перспектива за страната, Стойнев заяви, че ако екипът на президента не е запознат с „Визия за България“ на БСП, от партията с удоволствия  ще му я изпратят. Той поясни, че лично право на президента е да коментира. „Няма нищо нередно в това, което той изразява. По-важно е какво се случва с управляващите. Ако вие сте ни задавали въпроси за вътрешния дебат в БСП, никога не е имало проблеми. Сега обаче в ГЕРБ има проблем. Борисов иска оставки, Цветанов не ги дава. Докога ще продължи - не знам, но това означава нестабилност“, заяви още Стойнев. Той обясни, че ако трите оставки влязат в зала, депутатите на БСП ще ги подкрепят. Във връзка с обявеното по-рано от лидера на БСП, че в зала ще стоят само 20 депутати, Стойнев заяви, че когато се гласуват големите решения, в парламента ще присъстват всички.  \r\nДеница КИТАНОВА", "date": "2018.09.04", "title": "Драгомир Стойнев, БСП: Да си ходи цялото правителство - в ГЕРБ има проблем, защото Борисов иска оставки, а Цветанов не ги дава"}
{"url": "http://www.focus-news.net/news/2018/09/04/2563297/sliven-prirodo-matematicheska-gimnaziya-dobri-chintulov-shte-otbelezhi-140-godini-ot-sazdavaneto-si-s-praznichna-programa-prez-oktomvri.html", "text": "140 години от създаването си чества Природо-математическа гимназия „Добри Чинтулов“ – Сливен. Това съобщи директорът на учебното заведение Мариана Милева, предаде репортер на  Радио „Фокус“ – Сливен . Честванията ще се състоят между 15 и 19 октомври. За юбилея съвместно с Историческия музей, с Държавния архив и с галерия „Сирак Скитник“ е организирана документална фотоизложба. Тя ще представи фотоси, свързани с историята на гимназията, композирани на хронологично-тематичен принцип. Подготвя се и сборник със статии за гимназията и трета част на поредицата „Доколкото знаем за тях“. \r\nЩе има още литературно четене с водещ проф. Амелия Личева от СУ „Св. Климент Охридски“. Програмата ще завърши с юбилеен концерт в изпълнение на възпитаници на гимназията. Публична лекция за ролята на Гимназията в художествения живот на града ще изнесе доц. Красимир Добрев от АМТИИ – Пловдив. \r\nПредстои да стартира интернет (алумни) платформа за възпитаниците на гимназията. Регистрирайки се в нея, всеки бивш и настоящ ученик може да установи контакт със съученици, да обменя информация и пр. \r\nВ момента в ППМГ се обучават 916 ученици в общо 36 паралелки – 6 непрофилирани в прогимназиален етап и 30 профилирани паралелки. Общо четири са профилите – „Природни науки“, „Математически“, „Софтуерни и хардуерни науки“ и „Икономическо развитие“. \r\nУчилището е създадено през 1835 година и съществува като гимназия от 1878 година, е най-старото училище в Сливен, и четвъртото или петото учебно заведение с най-дълголетна история в страната, разказа Мариана Милева.", "date": "2018.09.04", "title": "Сливен: Природо-математическа гимназия „Добри Чинтулов“ ще отбележи 140 години от създаването си с празнична програма през октомври"}
{"url": "http://www.focus-news.net/news/2018/09/04/2563302/burgas-oblastnata-epizootichna-komisiya-vavede-merki-sreshtu-razprostranenieto-na-afrikanska-chuma-po-svinete-v-oblastta.html", "text": "Областната епизоотична комисия заседава по повод регистрираното огнище на болестта африканска чума по свинете в село Тутраканци, община Провадия, област Варна. Това съобщиха от пресцентъра на  Областна управа - Бургас . За недопускане проникването на болестта на територията на област Бургас Комисията разпореди редица мерки. Кметовете и кметските наместници в срок до 14 септември 2018 г. трябва да актуализират списъците на собствениците и броя на отглежданите свине и да предоставят копия от същите на официалните ветеринарни лекари по общини. Служителите от Агенцията по храните ще разпространят информационен лист за превантивните мерки, които собствениците следва да предприемат. Това се прави с цел свиневъдите да бъдат предварително и напълно осведомени за цялата клинична картина, начините за предпазване и евентуалните последствия при установяване на заболяването. Стопаните трябва да засилят мерките за биосигурност и при съмнение за заболяването да уведомят незабавно ветеринарния лекар на съответната община. Забранява се изхранването на отглежданите свине с кухненски отпадъци и отпадъци от депа. Гранично-инспекционният ветеринарен пункт ще засили контрола по извършване на дезинфекция на транспортните средства влизащи в страната, както и контрола за внос на неразрешени хранителни продукти. \r\nСпоред специалистите заболяването е агресивно, затова и разпоредените мерки трябва да се спазват изключително стриктно. Комисията призовава всички стопани независимо от броя на животните, които отглеждат да ограничат тяхното движение и да спазват стриктно инструкциите на ветеринарните власти.", "date": "2018.09.04", "title": "Бургас: Областната епизоотична комисия въведе мерки срещу разпространението на африканска чума по свинете в областта"}
{"url": "http://www.focus-news.net/news/2018/09/04/2563299/pazardzhik-politseyski-patrul-e-razpolozhena-na-izhoda-na-pazardzhik-v-posoka-plovdiv.html", "text": "Полицейски патрул е разположен на изхода на Пазарджик в посока Пловдив, предаде репортер на  Радио „Фокус“ – Пазарджик . Полицаите следят за спазване на скоростните ограничения, използването на задължителните предпазни колани и късите светлини. Движението по отсечката е натоварено, движат се много товарни автомобили и в двете посоки. Пътните настилки са сухи. \r\nАлбена ЖИЛЕКОВА", "date": "2018.09.04", "title": "Пазарджик: Полицейски патрул е разположена на изхода на Пазарджик в посока Пловдив"}
{"url": "http://www.focus-news.net/news/2018/09/04/2563300/plovdiv-zhitelite-na-asenovgrad-shte-otbelezhat-tarzhestveno-navarshvaneto-na-133-godini-ot-saedinenieto.html", "text": "Жителите на Асеновград ще отбележат тържествено навършването на 133 години от Съединението на България на 6 септември. Това каза за  Радио „Фокус“ – Пловдив  Даниела Костова, главен експерт в отдел „Култура“ на Общината. По думите ѝ, както всяка година, така и тази Община Асеновград ще отдели особено внимание на годишнината от славното събитие. „Подготвили сме събития, с които да почетем паметта на участниците в тези събития. В 11.00 часа на 5 септември в градинката срещу жп гарата ще бъдат поднесени цветя на признателност пред паметната плоча на Пере Тошев. Слово ще произнесе Магдалена Георгиева, уредник в Историческия музей в Асеновград. В 16.00 часа ще бъдат поднесени цветя и пред паметната плоча на участниците в Конушенската чета в село Конуш. В 18.00 часа в село Новаково ще се отдаде почит пред паметника на поп Ангел Чолаков, един от основните дейци в този велик акт на Съединението. Там също ще бъдат поднесени цветя на признателност“, каза Даниела Костова. Тя допълни, че в празничния ден на пл. „Акад. Николай Хайтов“ в Асеновград ще се състои концерт на Танцова формация „Етноритъм”. Началото му ще бъде поставено в 11.30 часа. \r\nТони МИХАЙЛОВ", "date": "2018.09.04", "title": "Пловдив: Жителите на Асеновград ще отбележат тържествено навършването на 133 години от Съединението"}
{"url": "http://www.focus-news.net/news/2018/09/04/2563293/ria-novosti-ot-siriya-obviniha-sasht-che-dostavya-orazhie-na-teroristite-prez-ukrayna-i-balkanskite-strani.html", "text": "САЩ доставят оръжие на терористите, използвайки трети страни, заяви първият секретар на Департамента по международни отношения към Министерството на външните работи на Сирия Саид Хамдан, цитиран  от РИА Новости. \r\n„Очевидно е, че САЩ и техните съюзници доставят огромно количество боеприпаси и оръжия, използвайки трети страни, като например, източноевропейските страни, Украйна, балканските страни, за да снабдяват с оръжие „Фронта ан Нусра“ и „Ислямска държава“, заяви Хамдан на конференцията „Противодействие срещу незаконната доставка на оръжие в контекста на борбата с международния тероризъм“. \r\nПо думите на дипломата, САЩ доставят оръжие и на други групировки (освен ИД и „Джебхат ан Нусра“. \r\n„Те действат чрез посредници и играят важна роля на черния пазар в индустрията на незаконните оръжия. Например, един път стотици тонове оръжие са доставени в пристанище в Йордания, за да попаднат в ръцете на терористите в Южна Сирия“, добави Хамдан. \r\nРИА припомня, че Дамаск неведнъж е обвинявал Вашингтон, че подкрепя терористите. От МВнР на страната заявиха, че след освобождението на Източна Гута от терористите, сирийската армия е намерила големи запаси оръжия, доставени наскоро от западните страни и САЩ. Дамаск призова Вашингтон да „прекрати подкрепата за терористите и да уважава суверенитета на Сирия“. \r\nОсвен това, както отбелязва руското Министерство на отбраната, огромната част от оръжията, доставяни от САЩ на „измислената сирийска опозиция“, попадат в ръцете на групировките „Джебхат ан Нусра“ и ИД, отбелязва още руската агенция. \r\nПревод и редакция:", "date": "2018.09.04", "title": "РИА Новости: От Сирия обвиниха САЩ, че доставя оръжие на терористите през Украйна и балканските страни"}
{"url": "http://www.focus-news.net/news/2018/09/04/2563306/pernik-obshtinskiyat-savet-reshi-da-predostavi-stadiona-v-selo-divotino-na-kluba-po-ragbi-valyatsite-za-bezvazmezdno-polzvane.html", "text": "Общинският съвет реши да предостави стадиона в село Дивотино на клуба по ръгби „Валяците” за безвъзмездно ползване. Това съобщиха от пресцентъра на  Община Перник . Многократните шампиони на България по ръгби вече ще тренират на игрището в спортния комплекс за срок от 10 години. Теренът е затревен и е с олимпийски размери. Предложението беше внесено от кмета на Община Перник Вяра Церовска и гласувано на днешната сесия на Общинския съвет. То е депозирано след молба от зам.-председателя и играещ треньор на „Валяците“ Антонио Любенов.  \r\nДосега ръгбистите ползваха стадиона в квартал „Димова махала” в Перник. Имотът обаче е частна собственост, а собственикът имал намерение да го застрои. На ръгбистите е даден 15-дневен срок да освободят терена и премахнат изградените на него спортни съоръжения. \r\nПрез юни месец тази година по традиция шампионите от „Валяците“ връчиха официално на кмета на Перник д-р Вяра Церовска завоюваната от тях 32-ра по ред републиканска купа.", "date": "2018.09.04", "title": "Перник: Общинският съвет реши да предостави стадиона в село Дивотино на клуба по ръгби „Валяците” за безвъзмездно ползване"}
{"url": "http://www.focus-news.net/news/2018/09/04/2563303/sebastiyan-kurts-v-ukrayna-avstriya-podkrepya-sanktsiite-i-shte-prodalzhi-da-okazva-ikonomicheski-natisk-sreshtu-rusiya.html", "text": "Кметът на Киев Виталий Кличко се срещна с канцлера на Австрия, който е на работна визита в Киев, пише  електронното издание на киевския ежедневник „День“ , като се позовава на информация от пресслужбата на градоначалника. \r\nКличко е благодарил на Курц за подкрепата за европейските стремежи на Украйна и е подчертал важността на продължаването на европейските санкции срещу Русия. \r\n„Вчера (понеделник, 3 септември) стана ясно, че дипломатите на Европейския съюз са взели решение за продължаване на санкциите срещу руските политици и сепаратистите в Крим и Донбас. Очакваме обнародването на това важно решение. Важно за сдържането на по-нататъшната руска агресия. Молим също и за подкрепа в натиска над Русия за освобождаване на украинските политически затворници в тази страна и военнопленниците“, подчерта кметът на Киев. \r\nКанцлерът на Австрия, страната която в момента е ротационен председател на Съвета на Европейския съюз, увери, че в ЕС разбират важността на сдържащите фактори и натиска над Русия. \r\n„Ние подкрепяме санкциите и ще продължим икономическия натиск над Русия. И, да, ние знаем имената на политическите затворници и настояваме за тяхното освобождаване“, отбеляза Курц. \r\nОсвен това, припомня „День“, на срещата между Курц и украинския президент Петро Порошенко, австрийският канцлер е обещал да предостави допълнително 1 милион евро за хуманитарни мероприятия в Източна Украйна. \r\nПревод и редакция:", "date": "2018.09.04", "title": "Себастиян Курц в Украйна: Австрия подкрепя санкциите и ще продължи да оказва икономически натиск срещу Русия"}
{"url": "http://www.focus-news.net/news/2018/09/04/2563308/blagoevgrad-avtomobil-se-e-preobarnal-zaradi-svlichane-na-skalna-masa-v-rayona-na-kresnenskoto-defile-nyama-postradali.html", "text": "Автомобил се е преобърнал вследствие на свличане на скална маса в района на Кресненското дефиле. Това съобщи за  Радио „Фокус“ - Пирин  Йорданка Шаркова, говорител на Областна дирекция на МВР - Благоевград. Сигналът за инцидента е постъпил в 16.09 часа. Няма пострадали при инцидента, щетите са само материални. \r\n„Фокус“ отправя апел към водачите на моторни превозни средства да шофират внимателно и със съобразена скорост, тъй като в района на Кресненското дефиле и прохода Предел е повишена опасността от падащи камъни. \r\nНатали СТЕФАНОВА", "date": "2018.09.04", "title": "Благоевград: Автомобил се е преобърнал заради свличане на скална маса в района на Кресненското дефиле, няма пострадали"}
{"url": "http://www.focus-news.net/news/2018/09/04/2563304/sliven-s-praznichna-programa-v-grada-shte-badat-otbelyazani-133-godini-ot-saedinenieto-na-knyazhestvo-balgariya-i-iztochna-rumeliya-na-6-septemvri.html", "text": "С церемония по издигане на Националния флаг ще започнат честванията по повод 6 септември – Съединението на България. Това съобщиха от пресцентъра на  Община Сливен . Тя ще започне от 11.00 часа на площад „Хаджи Димитър“. Ще бъде отслужен благодарствен молебен за здраве и добруване. Пред паметника на Хаджи Димитър и сливенските възрожденци ще бъдат поднесени венци и цветя. Проявите на площада ще продължат с изпълнения на Младежки танцов ансамбъл „Браво“ при Народно читалище „Хаджи Димитър – 1937“, които ще започнат в 11.45 часа. Организатори на събитието са Община Сливен, Военно формирование 22220, Сливенска митрополия и Народно читалище „Хаджи Димитър – 1937“.", "date": "2018.09.04", "title": "Сливен: С празнична програма в града ще бъдат отбелязани 133 години от Съединението на Княжество България и Източна Румелия на 6 септември"}
{"url": "http://www.focus-news.net/news/2018/09/04/2563305/sport-gotvi-se-razmyana-na-marselo-aleks-sandro-mezhdu-real-madrid-i-yuventus.html", "text": "Реал Мадрид и Ювентус готвят размяна помежду си през зимния трансферен прозорец, твърди авторитетното италианско спортно издание Tuttosport. Според медията, след тръгването на Зинедин Зидан и идването на новия треньор Лопетеги, бразилският бек Марсело е изпаднал в немилост в отбора си и е готов да се присъедини към Кристиано Роналдо, който това лято премина в торинския гранд. Ювентус е готов да предложи Алекс Сандро на „Сантяго Бернабеу“, за да привлече защитникът на Реал.", "date": "2018.09.04", "title": "Спорт: Готви се размяна на Марсело – Алекс Сандро между Реал Мадрид и Ювентус"}
{"url": "http://www.focus-news.net/news/2018/09/04/2563307/narodnoto-sabranie-prie-doklad-na-pazara-na-poshtenski-uslugi-za-2017-g.html", "text": "Народното събрание прие годишния доклад на Комисията за регулиране на съобщенията за 2017 г.  – „Анализ на пазара на пощенски услуги“, предаде репортер на  Агенция „Фокус“ .  Докладът е приет с 93 гласа „За“, 22 „Против“ и един въздържал се. Според данните, посочени в него, в края на 2017 г. броят на участниците на пощенския пазар е 169, което представлява ръст от 6% спрямо предходната година. Приходите, реализирани през миналата година в двата големи пазарни сегмента – предоставяне на услуги от обхвата на универсалната пощенска услуга (УПУ) и неуниверсалната пощенска услуга (НПУ), възлизат на 425 млн. лв. което представлява ръст от 8% спрямо 2016 г. Приходите от НПУ през 2017 г. са 324 млн. лв., което показва увеличение с около 6% в сравнение с предходната година. Приходите от куриерски услуги възлизат на 307 млн. лв., като в едногодишен период нарастват с 9%. Общият брой приети, пренесени и доставени куриерски пратки е в размер на 61 млн. бр., което е ръст от 28% спрямо 2016 г. \r\nВ доклада е отбелязано, че през 2017 г. обемът на пазара на пощенски услуги възлиза на 193 млн. броя и нараства с 5%. Същевременно продължава да намалява пазарният дял на „Български пощи“ ЕАД, като достига до 13% от общия пазар – това се дължи на изпреварващия ръст в приходите на всички останали оператори в размер на 9% спрямо 2016 г. \r\nЦветилена СИМЕОНОВА", "date": "2018.09.04", "title": "Народното събрание прие доклад на пазара на пощенски услуги за 2017 г."}
{"url": "http://www.focus-news.net/news/2018/09/04/2563309/kyustendil-ogranicheno-e-dvizhenieto-na-tovarni-avtomobili-po-patya-smolichano-pelatikovo-obhodniyat-marshrut-e-po-pat-zgurovo-nevestino-vaksevo.html", "text": "Поради пропадане на пътното платно е въведен обходен маршрут за товарните автомобили по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.04", "title": "Кюстендил: Ограничено е движението на товарни автомобили по пътя Смоличано – Пелатиково, обходният маршрут е по път Згурово – Невестино – Ваксево"}
{"url": "http://www.focus-news.net/news/2018/09/04/2563301/sabah-kak-shte-zavarshi-voennata-operatsiya-na-turtsiya-i-rusiya-v-idlibi.html", "text": "Турското издание  Sabah  съобщава за нови подробности около военната операция, която се подготвя в Идлиб. По данни на редакцията турски и руски военни ще действат съвместно, а тяхна първа цел ще бъде групировката „Джабхат ан-Нусра“. Според анализатори н Анкара, ако всичко мине успешно, в Идлиб ще се състои последният голям сблъсък в гражданската война в Сирия.  \r\nПревод на материала е публикуван в inosmi.ru, който Агенция „Фокус“ представя без редакторска намеса.  „Определен е пътят, по който Турция, която се стреми да възпрепятства масовите убийства от страна на режима на (Башар) Асад в сирийската провинция Идлиб, ще следва заедно с Русия. Стана ясно, че изтича срокът, определен за предаването на оръжията от страна на терористичните групировки. При това първата цел в Идлиб е стартирането на съвместна операция в районите, в които гнездят членовете на терористичната организация „Джабхат ан-Нусра“. По този начин се планира предотвратяването на нова хуманитарна криза в Идлиб. Терористичните организации, които са в Идлиб, твърдят, че в случай на нова атака срещу тях ще започнат да се придвижват към Алепо и Хама, а също и към Латакия, която дава възможност за изтелгяне по море.  \r\nВ Идлиб, където живеят 3,5 милиона души, са в ход преговори за създаването на хуманитарни коридори за изтеглянето на цивилното население. Стана ясно, че се обсъжда откриването на такива коридори в направление Африка и районите, в които бе проведена операцията „Щита на Ефрат“, т.е. териториите, контролирани от Турция.  \r\nОтбелязва се, че режимът в Дамаск няма да позовли перспективата от нов поток от хора в защитените от терористите райони. Преди броени дни специалният посланик на ООН за Сирия Стафан де Мистура заяви: „Необходимо е да бъде създаден хуманитарен коридор, за да бъде гарантирано безопасното завръщане на хората в домовете им след края на войната“.  \r\nСпециалният представител на САЩ за Сирия Джеймс Джефри започна визита в Израел, Йордания и Турция, която приключва на 4 септември. Джефри, който е бивш посланик на САЩ в Анкара, е съпровождан от специалния представител на Държавния департамент за Сирия – Джоел Рейбърн. Подчертава се, че в рамките на обиколката Джефри е обърнал внимание на това, че „военните действия в Идливб ще доведат до ескалация на напрежението в Сирия и региона, и ще изложат на риск живота на цивилното население“.  \r\nСпоред редица анализатори, именно в Идлиб ще бъде последното голямо сражение в сирийската гражданска война. \r\nЕто защо Идлиб ще бъде повратна точка не само с оглед на възможността да се разплете възелът на вътрешните конфликти в Сирия, но и на това да се осигури ред в бъдеще. Турция гледа наближаващия конфликт в Идлиб главно от две перспективи: първо, рисковете, които една операция може да създаде за сигурността на Турция в краткосрочен план; второ, създаването на такъв ред в Сирия, който няма да представлява заплаха за сигурността на Турция в дългосрочен план. \r\nСъобщено бе, че вечерта на 1 октовмри в сирийската столица Дамаск е извършена въздушна атака срещу силите на сирийския режим. Близки до режима на Башар Асад източници съобщиха, че експлозиите на авиобазата край столицата са в резултат от ракетни удари. Наш източник съобщи, че базата не е обстреляна, но заради ракетните удари в района е имало взривове в намиращи се там складове с боеприпаси. Освен това, според източника, ударите са били отразени от сирийските средства за ПВО“.  *Публикуваните на страницата материали съдържат оценки на цитираните медии и не са отражение на позицията на Агенция „Фокус“.   Тереза Герова", "date": "2018.09.04", "title": "Sabah: Как ще завърши военната операция на Турция и Русия в Идлиб?"}
{"url": "http://www.focus-news.net/news/2018/09/04/2563311/parlamentarnata-regionalna-komisiya-prie-na-vtoro-chetene-promenite-v-zakona-za-patishtata-otnosno-tol-sistemata.html", "text": "Парламентарната регионална комисия прие на второ четене промените в Закона за пътищата относно тол системата, предаде репортер на  Агенция „Фокус“.  За да влезе окончателно в сила, предстои законът да бъде гласуван и в зала. Комисията утвърди текстовете, че за преминаване по платената пътна мрежа се въвежда смесена система за таксуване на различните категории пътни превозни средства на база време и на база изминато разстояние. Предвижда се въвеждането на електронната винетка за пътни превозни средства с обща техническа и допустима максимална маса до или равна на 3,5 тона от 1 януари 2019 г., а на тол таксата за пътни превозни срледства с обща технически допустима максимална маса над 3,5 тона от 16 август 2019 г. В тази връзка в преходните и заключителните разпоредби се регламентират отношенията със съответните ползватели на платената пътна мрежа по начин, ограничаващ рисковете от нерегламентирано ползване на платената пътна мрежа.   Депутатите приеха и текст в преходните и заключителни разпоредби по предложение на ГЕРБ, с който се задължават превозните средства от категории D1, D1Е, D или DE да се оборудват с видеорегистратор и обезопасителни колани.  \r\nДеница КИТАНОВА", "date": "2018.09.04", "title": "Парламентарната регионална комисия прие на второ четене промените в Закона за пътищата относно тол системата"}
{"url": "http://www.focus-news.net/news/2018/09/04/2563315/chavdar-bozhurski-oblasten-upravitel-na-sliven-v-oblastta-se-otglezhdat-nad-5-400-svine-pri-strogo-spazvane-na-merkite-za-biosigurnost.html", "text": "Областният управител на Сливен Чавдар Божурски свика извънредно заседание на Областната епизоотична комисия. Това съобщиха от  Областна администрация . Повод за свикването му бе регистрираното огнище на заболяването африканска чума по свинете в страната. „Вече имаме конкретни примери за проблемите, които възникват в подобни ситуации. Трябва да направим това, което е възможно на този етап, за да не се стига до трудни за овладяване казуси“, каза областният управител. \r\n„Превантивната кампания в Сливенска област започна през март, проведени са заседания на областната и общинските комиси, инструктирани са ловните организации за необходимите мероприятия при отстрел на болно животно в природата\", каза д-р Пламен Пенчев, директор на ОДБХ. „В индустриалните стопанства и стопанствата от тип „А“ в Сливенска област се отглеждат над 5 400 свине при строго спазване на мерките за биосигурност\", посочи той. Всички останали се отглеждат в домашни условия, в стопанства от тип „заден двор“, като само единици от тях са регистрираните. Препоръките са да не се използват хранителни отпадъци за изхранването и животните да се държат в затворени пространства. При евентуално заболяване от африканска чума обезщетения от държавата ще получат само регистрираните собственици, подчерта д-р Пенчев. Африканската чума по свинете не е зооноза и не е опасна за здравето и живота на човека. Месо от заразено животно може да се консумира след термична обработка. Инфекцията изисква сериозно внимание, тъй като не е изработена ваксина, вирусът е силно устойчив, болестта се предава по всякакъв конкактен път и води до големи икономически загуби, каза още директорът на ОДБХ. \r\nУчастниците в заседанието бяха запознати с превантивните мерки, разпоредени със заповед на областния управител от 3 септември: проверки на всички видове и категории свиневъдни обекти, провеждане на инструктажи със собствениците за мероприятията по биосигурност и за изискванията за придвижване на домашни свине, засилен клиничен контрол. Със същата заповед кметовете на населените места са задължени незабавно да уведомяват ОДБХ при съмнение за африканска чума по свинете или при завишена смъртност на животните, както и да предоставят на компетентните власти информация за броя на отглежданите свине в домашните стопанства. \r\nВ заседанието участваха зам. областният управител Камен Костов, председател на комисията, директорът на ОД „Земеделие“ Тодор Братанов, директорът на ТД на ДАНС Николай Чиликов, представители на РЗИ, Изпълнителната агенция по селекция и репродукция в животновъдството, ОД на МВР и РД на ПБЗН, РДГ - Сливен, „Биофарм инженеринг“.", "date": "2018.09.04", "title": "Чавдар Божурски, областен управител на Сливен: В областта се отглеждат над 5 400 свине при строго спазване на мерките за биосигурност"}
{"url": "http://www.focus-news.net/news/2018/09/04/2563310/regionalnata-komisiya-kam-parlamenta-prie-tekst-s-koyto-zadalzhava-avtobusite-da-se-oborudvat-s-kolani.html", "text": "Регионалната комисия към парламента прие текст, с който задължава превозните средства от категории D1, D1Е, D или DE да се оборудват с видеорегистратор и обезопасителни колани, предаде репортер на  Агенция „Фокус“.   Текстът остана неразгледан поради началото на извънредното заседание на парламента, но комисията продължи заседанието по време на парламентарната почивка.  Предложенията за обезопасителните колани и видеорегистраторите са внесени между първо и второ четене от депутатите от ГЕРБ Станислав Иванов и Александър Ненков в законопроекта за изменение и допълнение на Закона за пътищата. Те са разписани в преходните и заключителни разпоредби и с тях се изменя Законът за автомобилните превози. \"За\" тях гласуваха 12 народни представители, без  \"против\" и с 5 \"въздържали се\". Предстои текстът да бъде утвърден от зала. Освен, че с текста се въвеждат задължението за обезопасителни колани и видеорегистратор, се предвиждат и наказания. С глоба или с имуществена санкция 3000 лв. ще се наказва лице, което разпореди или допусне извършването на превози на пътници с моторно превозно средство, за което се изисква да е оборудвано с обезопасителни колани и то не е оборудвано или не е спазен установеният ред за това. Със същата санкция се наказва и лице, което  разпореди или допусне извършването на превози на пътници с моторно превозно средство, за което се изисква да е оборудвано с видеорегистратор и то не е оборудвано.  Наказва се с глоба или с имуществена санкция 1500 лв. превозвач, който не спазва изискванията за съхранение на записите от видеорегистраторите на моторните превозни средства. В мотивите към предложението се посочва, че към сега действащата нормативна уредба, в Закона за движението по пътищата e предвидено пътниците и водачът да използват обезопасителни колани в превозните средства, които са оборудвани с такива.  \r\nВ рамките на дебата  по текста един от внисителите на предложението - народният представител от ПГ на ГЕРБ Станислав Иванов обясни, че от партията му се борят с всички пороци, които са съществували по отношение на движението по пътищата. Той  настоя да се приеме предложението, за да се спасят човешки животи. \r\nОт БСП в лицето на народния представител  Манол Генов завиха, че не, са против  този текст, а според тях ще се получи формален закон. \r\nОт ДПС призоваха да се оттегли текстът и да се внесе наново в отделен законопроект. \r\nДеница КИТАНОВА", "date": "2018.09.04", "title": "Регионалната комисия към парламента прие текст, с който задължава автобусите да се оборудват с колани"}
{"url": "http://www.focus-news.net/news/2018/09/04/2563312/ombudsmanat-maya-manolova-shte-poseti-palatkoviya-lager-na-maykite-ot-protestnata-mrezha-sistemata-ni-ubiva-vav-vratsa.html", "text": "На 5 септември омбудсманът Мая Манолова ще посети Враца. Това съобщиха от  пресофиса на омбудсмана . От 10.15 часа омбудсманът ще посети палатковия лагер на майките от протестната мрежа „Системата ни убива!“, който се намира до Община Враца.  \r\nМая Манолова и екип от експерти на институцията организират приемна за граждани, която ще се състои от 10.30 часа в Областната администрация на бул. „Демокрация“ №1.  \r\nВ 11.00 часа омбудсманът ще се срещне с ръководството и персонала на МБАЛ „Христо Ботев“ АД – Враца в жк. „Медковец“, бул. „2-ри юни“ 68. От 11.45 часа в болницата ще се състои пресконференция. \r\nПовод за посещението в лечебното заведение е жалба от 294 служители, която търсят съдействие от Манолова за стабилизиране на тежкото финансовото състояние на болницата и редовното получаване на трудови възнаграждения за персонала, който повече от година работи на критичния минимум. \r\nМБАЛ „Христо Ботев“ осигурява медицинска помощ на близо 200 000 население на област Враца. Там се намира и единственото спешно приемно отделение за региона.", "date": "2018.09.04", "title": "Омбудсманът Мая Манолова ще посети палатковия лагер на майките от протестната мрежа „Системата ни убива!“ във Враца"}
{"url": "http://www.focus-news.net/news/2018/09/04/2563313/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Нормално интензивен е трафикът на ГКПП „Кулата“. Това съобщиха за  Радио „Фокус“ - Пирин  от „Гранична полиция“. С нормална натовареност е и движението на ГКПП „Маказа“ и в двете посоки. Без забавяне се осъществява преминаването на ГКПП „Илинден“. Нормално интензивно е движението и на останалите гранични пунктове с Република Гърция. \r\nНатали СТЕФАНОВА", "date": "2018.09.04", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/09/04/2563314/narodnoto-sabranie-prie-godishniya-doklad-na-komisiyata-za-regulirane-na-saobshteniyata-za-2017-g.html", "text": "Народното събрание прие годишния доклад на Комисията за регулиране на съобщенията за 2017 г., предаде репортер на  Агенция „Фокус“ . Докладът беше приет с 87 гласа „За“, 2 гласа „Против“ и с 23 въздържали се. В него се посочва, че през 2017 г. дейност са осъществявали 842 предприятия, като спадът в техния брой в сравнение с предходната година е 1,6%. Това се отразява върху общия обем на пазара на електронни съобщения в България, който за миналата година е 2,442 млрд. лв., като намалява с 1,5% спрямо 2016 г. За първа година делът на приходите от предоставяне на пакетните услуги изпреварва този на гласовите телефонни услуги, като нараства с 4,7% и достига 36,3% пазарен дял. Достъпът до интернет и преносът на данни също отбелязват ръст и заемат 20% от общия обем на пазара. \r\nПрез 2017 г. 403 предприятия (425 през 2016 г.) са вложили инвестиции в изграждането и поддържането на обществени електронни мрежи в размер на 413,912 млн. лв. при планирани през2016 г. 441419 млн. лв. Тези данни показват, че планираните от предприятията инвестиции за 2017 г. са реализирани на 93,8%. \r\nЦветилена СИМЕОНОВА", "date": "2018.09.04", "title": "Народното събрание прие годишния доклад на Комисията за регулиране на съобщенията за 2017 г."}
{"url": "http://www.focus-news.net/news/2018/09/04/2563320/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян и затова водачите трябва да шофират с повишено внимание и съобразена скорост. През деня не са постъпвали сигнали за инциденти по пътищата в областта. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението трябва да се осъществява с повишено внимание по път ІІІ-866 Девин – Михалково в отсечката от новопостроения път при строителството на язовир „Цанков камък“ поради опасност от паднали камъни и свлечени земни маси върху платното за движение. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в края на работния ден е интензивен по бул. „България“, улиците „Първи май“, „Родопи“, „Тракия“, както и по входно-изходните артерии на града. \r\nНели ГЕРГЬОВСКА", "date": "2018.09.04", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/09/04/2563317/mvr-dvama-mazhe-sa-zadarzhani-za-pritezhanie-i-razprostranenie-na-narkotitsi-v-kavarna-i-dobrich.html", "text": "Двама мъже са задържани за притежание и разпространение на наркотици в Каварна и Добрич. Това съобщиха от пресцентъра на  МВР . В края на август на териториите на Добрич и Каварна е проведена специализирана полицейска операция за противодействие на наркоразпространението. В акцията са участвали служители на сектор „Противодействие на криминалната престъпност“ при ОДМВР – Добрич, колегите им от Първо РУ и РУ – Каварна.  \r\nВ момент на пласиране на грам амфетамин в двора на училище в Каварна, бил задържан 24-годишен мъж, с криминални регистрации в полицията. При последвалите процесуално-следствени действия в жилището му са открити още 10 грама от същия наркотик, грам марихуана и таблетка метамфетамин. Мъжът е привлечен в качеството на обвиняем по образуваното досъдебно производство и му е наложена мярка за неотклонение „Подписка“.  \r\nВ хода на полицейските действия в района на дискотека в Добрич е задържан и негов „колега“ от Добрич. При извършени процесуално-следствени действия в гараж, ползван от мъжа, са открити 20 г марихуана, 30 г метамфетамин – пико, електронни везни, пистолет и специализирана литература за отглеждане на марихуана. По случая е образувано досъдебно производство, на мъжа му е наложена мярка за неотклонение „Парична гаранция“.  \r\nРаботата по разследването продължава под наблюдението на прокуратурата.", "date": "2018.09.04", "title": "МВР: Двама мъже са задържани за притежание и разпространение на наркотици в Каварна и Добрич"}
{"url": "http://www.focus-news.net/news/2018/09/04/2563319/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.09.04", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/09/04/2563322/zadarzhan-e-sluzhitel-na-grupa-migratsiya-v-odmvr-kardzhali-v-moment-na-poluchavane-na-podkup.html", "text": "При специализирана операция на служители от Дирекция „Вътрешна сигурност“ в МВР днес е задържан служител на група „Миграция“ в ОДМВР - Кърджали в момент на получаване на подкуп. Това съобщиха от пресцентъра на  МВР . Операцията е под ръководството на Окръжна прокуратура в ОДМВР - Кърджали. В момент на получаване на подкуп от български гражданин с двойно гражданство е задържан служител на група „Миграция“ в областната дирекция.  \r\nОбразувано е следствено дело по чл. 302 във връзка с чл.301 от Наказателния кодекс под наблюдението на прокурор от Окръжна прокуратура. Продължават неотложните процесуално-следствени действия по случая.", "date": "2018.09.04", "title": "Задържан е служител на група „Миграция“ в ОДМВР - Кърджали в момент на получаване на подкуп"}
{"url": "http://www.focus-news.net/news/2018/09/04/2563316/blagoevgrad-dvizhenieto-se-osashtestvyava-v-ednata-lenta-po-glaven-pat-e-79-blagoevgrad-sandanski-v-rayona-na-kresnenskoto-defile-poradi-patnotransportno-proizshestvie.html", "text": "Временно движението се осъществява в едната лента по главен път E-79 Благоевград – Сандански в района на Кресненското дефиле поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.09.04", "title": "Благоевград: Движението се осъществява в едната лента по главен път E-79 Благоевград – Сандански в района на Кресненското дефиле поради пътнотранспортно произшествие"}
{"url": "http://www.focus-news.net/news/2018/09/04/2563318/petar-demerdzhiev-patnitsite-nyamat-navika-da-si-slagat-obezopasitelni-kolani-dori-i-v-avtobusite-koito-sa-oborudvani-s-takiva.html", "text": "Пътниците нямат навика да си слагат обезопасителни колани дори и в автобусите, които са оборудвани с такива. Това каза за  Радио „Фокус“ - Пирин  Петър Демерджиев, директор на фирма за автобусни превози от Благоевград. По думите му единственото, което може да направи шофьорът, е да не тръгне, докато пътниците не си сложат коланите, но в момента, в който той потегли, неговото внимание вече не е насочено назад към пътниците, а е насочено към пътната обстановка. „Така че например пътникът, който е на петия ред може да си свали колана и него никой не може да го контролира по време на движение. Тук вече всичко опира до съзнанието на пътника дали трябва да е с колан или не, но не може да се вменява вина на шофьора за това, тъй като неговото внимание трябва да бъде насочено към пътя и към пътната обстановка“, отбеляза Демерджиев. Относно глобите за несложен колан, той посочи, че според него те трябва да бъдат заплащани от пътниците, а не от шофьорите, тъй като водачът не може да наблюдава 50 души. \r\nНатали СТЕФАНОВА", "date": "2018.09.04", "title": "Петър Демерджиев: Пътниците нямат навика да си слагат обезопасителни колани дори и в автобусите, които са оборудвани с такива"}
{"url": "http://www.focus-news.net/news/2018/09/04/2563324/pazardzhik-ekipi-na-politsiyata-i-zhandarmeriyata-patrulirat-v-zonite-na-lozovite-masivi-v-oblastta.html", "text": "И през тази година се предприемат допълнително мерки за опазване на селскостопанската продукция в областта. Това съобщи за  Радио „Фокус“ – Пазарджик  говорителят на ОДМВР Мирослав Стоянов. Той обясни, че от днес екипи на Зоналното жандармерийско управление в Пловдив съвместно с колегите си от Районното управление в Септември патрулират в зоните на лозовите масиви. „Полицейското присъствие ще продължи до пълното приключване на гроздобера. Съвместните патрули създават условия за нормалното и спокойно протичане на брането на лозовите масиви в районите на Септември, Белово, Ветрен, селата Бошуля, Виноградец, Карабунар, Аканджиево, Мененкьово. Ще се извършват и засилени проверки на местата за изкупуване на готовата продукция, както и на превозните средства и техните товари“, допълни Стоянов. \r\nВаня НИКОЛОВА", "date": "2018.09.04", "title": "Пазарджик: Екипи на полицията и жандармерията патрулират в зоните на лозовите масиви в областта"}
{"url": "http://www.focus-news.net/news/2018/09/04/2563325/veliko-tarnovo-dzhudistat-edmon-belchev-ot-kluba-dzhudosport-v-svishtov-specheli-srebaren-medal-v-balkansko-parvenstvo-po-dzhudo-v-makedoniya.html", "text": "Джудистът Едмон Белчев от клуба „Джудоспорт“ в Свищов спечели сребърен медал в Балканско първенство по джудо в Македония. Това съобщиха от пресцентъра на  Община Свищов . Балканско първенство по джудо за мъже и жени се проведе в Македония в началото на месеца. В него взеха участие представители на 7 държави, като от свищовския клуб „Джудоспорт“ право на участие заслужи Едмон Белчев, в категория 66 кг. След две блестящи победи, той достигна до финална среща с представител на Албания. В двубоя свищовският състезател загуби, но се класира на второ място и спечели сребърен медал. Този голям успех се оказа важен не само за свищовското джудо, но и за България, тъй като остана единственият медал за страната ни от първенството.", "date": "2018.09.04", "title": "Велико Търново: Джудистът Едмон Белчев от клуба „Джудоспорт“ в Свищов спечели сребърен медал в Балканско първенство по джудо в Македония"}
{"url": "http://www.focus-news.net/news/2018/09/04/2563321/predsedatelyat-na-komisiyata-po-kulturata-i-mediite-vezhdi-rashidov-se-sreshtna-s-poslanika-na-braziliya-ana-mariya-sampayo-fernandes.html", "text": "Председателят на Комисията по културата и медиите Вежди Рашидов се срещна днес в Народното събрание с посланика на Бразилия в София Н. Пр. Ана Мария Сампайо Фернандес. Това съобщиха от  Комисията по културата и медиите . Срещата е във връзка с опустошителния пожар, унищожил преди два дни на Националния музей в Рио де Жанейро.  \r\nВежди Рашидов заяви, че като човек на изкуството е изключително чувствителен към случилото се, което безспорно е непоправим  удар върху историята и културата. Той изрази готовност да инициира срещи в Европа за подпомагане на възстановяването на Националния  музей на Бразилия, в случай че бразилското правителство пожелае това. „Би било добре да подадем ръка, защото ще е добър знак на съпричастност, готов съм в името на изкуството и културата да помогнем“, заяви Вежди Рашидов.  \r\nПосланик Ана Мария Сампайо Фернандес изрази огромната си благодарност и допълни че бразилският народ е чувствителен към всички прояви на подкрепа. „Вашите идеи ще бъдат предадени на властите в Бразилия. Разчитайте на пълното ни сътрудничество, правителството на страната ще оцени тази съпричастност“, каза г-жа Фернандес.", "date": "2018.09.04", "title": "Председателят на Комисията по културата и медиите Вежди Рашидов се срещна с посланика на Бразилия Ана Мария Сампайо Фернандес"}
{"url": "http://www.focus-news.net/news/2018/09/04/2563327/a1-on-makedoniya-chast-ot-opozitsiyata-v-belgrad-se-obedini-v-sayuz-za-sarbiya.html", "text": "„Съюз за Сърбия“ – политически блок, който обединява 10 опозиционни партии и движения, е официално представаен в Белград с подписване на договор и програма с 30 точки, предава македонската електронна медия  A1 On . \r\nСред основните точки в програмата на „Съюз за Сърбия“ е създаване на условия за честни избори, борба с престъпността, противопоставяне на членството на Прищина в ООН, нова икономическа политика, заетост за  младите хора и борба срещу бедността. \r\nИнициативата за политическия блок е на Драган Джилас, а засега в състава му влизат Демократическа партия (Зоран Лутовац), Сръбската народна партия (Вук Йеремич), „Левица на Сърбия“ (Борко Стефанович), „Здрава Сърбия“ (Милан Стаматович), „Заедно за Сърбия“ (Небойша Зеленович), Синдикатът Слога (Желко Веселинович); „Двери“ (Бошко Обрадович), „Движение за възраждане“ (Янко Веселинович) и движението „Отечество\" (Славиша Ристич). \r\nВ съвместно изявление лидерите на опозиционния блок посочиха, че са се събрали не само за да сменят властта в лицето на президента на Сърбия и Сръбската прогресивна партия Александър Вучич, но и за „промяна на политиката на унижение на всички граждани на Сърбия\". \r\n„Затова преминахме от думи на работа и се съгласихме около 30 програмни точки, от чието изпълнение зависи нормалния живот на всеки гражданин. Борбата срещу политиката на бедността, провеждана от сегашното правителство, свободни избори, независими медии, инвестиции в националната икономика, мерки за повишаване на раждаемостта и подпомагане на семействата, и въпроса за Косово и Метохия. Във всичко това няма място за нашите идеологически различия, което дава надежда, че в Сърбия може да се случи промяна“, се казва в изявлението на новото движение.  \r\nЛидерите на опозиционния блок по-рано заявиха, че решенията му ще бъдат взимани с консенсус, че няма да има един лидер, а председателство, в което ще бъдат представители на всички десет партии-основатели. Председателството ще бъде на ротационен принцип - по азбучен ред на имената на членовете му, за срок от един месец.  \r\nЩе има и специален орган - Конференция за Сърбия, която ще работи като консултативен орган. \r\nВ Сърбия преди десетина дни бе даден старт на още един опозиционен блок- „Граждански блок 381“, воден от Саша Янкович, лидер на Движението на свободни граждани.   Тереза Герова", "date": "2018.09.04", "title": "A1 On (Македония): Част от опозицията в Белград се обедини в „Съюз за Сърбия“"}
{"url": "http://www.focus-news.net/news/2018/09/04/2563330/angel-angelov-trenyor-po-futbol-za-da-mozhe-edno-dete-da-trenira-uspeshno-bez-znachenie-ot-sporta-to-na-parvo-myasto-tryabva-da-ima-podkrepata-na-roditelite-si.html", "text": "За да може едно дете да тренира успешно, без значение от спорта, който е избрало, то на първо място трябва да има подкрепата на родителите си. Това заяви в предаването „Добре дошли в Свищов“ на  Радио „Фокус“ – Велико Търново  треньорът на футболен клуб „Изгрев 93“ – село Царевец Ангел Ангелов. Той уточни, че с деца и младежи се работи много по-трудно отколкото с възрастни. Една от причините е, че тяхната психика е по-крехка, освен това и физическото натоварване трябва да е по-малко. „Когато започнах да се занимавам с тази професия, си казвах „ей, какво толкова“, но нещата наистина са много различни и по-специфични. Психиката на децата е много крехка, трябва да им влезеш в положението, да знаеш как да им обясниш и покажеш това, което искаш да разберат. Те се сърдят и обиждат, дори могат да си тръгнат и по този начин да ги откажем от спорта“, каза още Ангел Ангелов. По думите му основното, което трябва да притежава всеки треньор на деца, е търпението. Много важна е и подкрепата на родителите. \r\nЛуиза ТРАНЧЕВА", "date": "2018.09.04", "title": "Ангел Ангелов, треньор по футбол: За да може едно дете да тренира успешно, без значение от спорта, то на първо място трябва да има подкрепата на родителите си"}
{"url": "http://www.focus-news.net/news/2018/09/04/2563329/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Натоварено, но без задръствания е движението  по пътищата в Сливенско , съобщиха от  Областно пътно управление . Затворени за тежки автомобили над 10 т са проходите Твърдишки и Вратник. Котленският  проход е отворен за всички превозни средства. Повишена е опасността от падащи камъни по пътя Сливен – Ичера – Градец. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.09.04", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2018/09/04/2563334/d-r-gergo-gergov-obdh-montana-merkite-za-biosigurnost-v-svinefermite-na-teritoriyata-na-oblastta-sa-izpalneni.html", "text": "Мерките за биосигурност в свинефермите на територията на областта са изпълнени. Това каза за  Радио „Фокус“ – Видин  д-р Герго Гергов. Той посочи, че в област Монтана има един свинекомплекс с 680 животни и две фамилни ферми с общ брой на свинете – 480. „Фуражът, който се използва е собствен, намира се в затворени помещения, предупредени са собствениците да се допуска контакт с птици и да поставят мрежи на прозорците. Закупените фуражи са от български фирми и са пакетирани“, допълни д-р Гергов. 3277 прасета се отглеждат в т.н. „заден двор“ в населените места в област Монтана, в момента продължава инвентаризацията на свинете, отглеждани в тези дворове и заедно с това лекарите от Областната дирекция по безопасност на храните извършват и клинични прегледи на животните. „На територията на област Монтана специалисти от Областната дирекция по безопасност на храните във връзка с недопускане на заболяването африканска чума по свинете са организирали срещи с всички 129 кметове на населени места, срещнали са се със собственици на свиневъдни ферми и с хора от населените места, отглеждащи  животни в дворовете. Предприемат се мерки на Граничен пункт \"Пристанище Лом\" туристи да не внасят на наша територия животински продукти“, каза д-р Гергов. Той допълни, че се проведени общинските и областните епизиотични комисии и са набелязани мерки срещу африканската чума по свинете, които се изпълняват. \r\nАнна ЛОЗАНОВА", "date": "2018.09.04", "title": "Д-р Герго Гергов, ОБДХ - Монтана: Мерките за биосигурност в свинефермите на територията на областта са изпълнени"}
{"url": "http://www.focus-news.net/news/2018/09/04/2563331/sport-balgarkite-s-pobedi-na-aliants-kap.html", "text": "Българските състезателки постигнаха три победи на двойки на международния турнир по тенис на Тенис кортове „Левски“ в София. Петя Аршинкова и Гергана Топалова победиха Мария Гонсалес и Сандра Семир с 2:0 сета, Никол Димитрова и Кристин Йорданова победиха Линел Лим и Елена Тренчева също с 2:0, а Дия Евтимова и рускинята Ангелна Журавльова победиха Габриела Михайлова и Хюлия Есен. Всички двойки се класираха на четвъртфиналите.", "date": "2018.09.04", "title": "Спорт: Българките с победи на „Алианц Къп“"}
{"url": "http://www.focus-news.net/news/2018/09/04/2563332/neven-karavasilev-lrs-lebed-burgas-vzemat-se-adekvatni-merki-po-otnoshenie-na-afrikanskata-chuma-po-svinete-no-sa-zakasneli.html", "text": "Адекватни мерки по отношение на африканската чума по дивите свине се взимат, но са закъснели. Това каза за  Радио „Фокус“ – Бургас  Невен Каравасилев, ръководител на Ловно-рибарско сдружение „Лебед“ – Бургас. „Мерките, които трябваше да се предприемат, трябваше да се вземат още преди 2 години, а в момента те са адекватни, но закъснели и се подхожда изключително непрофесионално относно редуцирането и намаляването на популацията на дивата свиня“, каза още Каравасилев. По думите му вчера в сдружението са пристигнали изисквания за изграждането на ями в ловно-стопанските райони, където да се изхвърлят страничните животински продукти след обстрела на животното. Според него ямите трябва да бъдат изградени по определен начин с конкретни параметри. „Това са изисквания, които на нас ни се налагат в срок до 25 септември и не е ясно защо на границата оградата не е според тези изисквания, а нас ни задължават да ги спазим“, добави ръководителят на ЛРС „Лебед“. По думите му непрекъснато се възпрепятстват дейностите на ловните сдружения. „Абсолютно безхаберие и некомпетентност от страна на Българската агенция по безопасност на храните и от страна на изпълнителния директор на Изпълнителна агенция на горите. Всичко това може да се очаква да го свършим ние, защото имаме човешкия ресурс, но нямаме нужните средства“ каза още Каравасилев. \r\nМария КУРТЕВА", "date": "2018.09.04", "title": "Невен Каравасилев, ЛРС „Лебед“ – Бургас: Вземат се адекватни мерки по отношение на африканската чума по свинете, но са закъснели"}
{"url": "http://www.focus-news.net/news/2018/09/04/2563323/nikola-gruevski-za-dokumenta-na-uikiliyks-ako-se-byah-saglasil-s-iskaniyata-na-gartsite-dnes-shteshe-da-e-po-razlichno.html", "text": "Бившият премиер на Македония Никола Груевски отхвърли информацията, изнесена от гръцкия вестник „Катимерини“, който написа, че още през 2008 година Скопие е приело името Република Северна Македония, предава  македонската електронна медия „А1 Он“ . \r\n„Това са ялови опити на властта. Сигурно ще има и още. Те са в кампания и ще се наслушаме на глупости и клевети. На всички е ясно защо ме разкарват по съдилищата и защо пред очите на обществеността се случва това класическо преследване и се случва това мъчение . Ако се бях съгласил на всичко, което искат гърците, съгласете се, че сега всичко щеше да е различно. Аз съм човек с принципи и достойнство“, заяви Груевски. \r\nМакедонското издание припомня, че „Катимерини“ написа във вторник, че информациите сочат, че Македония е била готова да приеме името Република Северна Македония още през 2008 година с условие да се признае съществуването на македонски език и националност. Поверителната бележка под заглавие \"Какво им трябва на македонците, за да решат спора за името\" от 29 юли 2008 г. е била изпратена от тогавашния посланик на САЩ в Македония Джилиан Милованович, посочва \"Катимерини\". \r\nПревод и редакция:", "date": "2018.09.04", "title": "Никола Груевски за документа на „Уикилийкс“: Ако се бях съгласил с исканията на гърците, днес щеше да е по-различно"}
{"url": "http://www.focus-news.net/news/2018/09/04/2563333/plovdiv-intenziven-e-trafikat-po-uchastaka-na-am-trakiya-v-oblastta-sashto-po-patishtata-plovdiv-karlovo-i-plovdiv-asenovgrad.html", "text": "Интензивен е трафикът по участъка на АМ „Тракия“ в Пловдивска област, също по пътищата Пловдив-Карлово и Пловдив-Асеновград. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита и по пътя Пловдив-Пещера. Пътните настилки на територията на областта са сухи и нормално проходими. Опасност от падащи камъни има по пътищата в планинските райони. Най-рискови са направленията Бачково-Нареченски бани, Кричим-Девин и Юговско ханче-Югово-Лъки, предупреждават от Областното пътно управление. До 30 септември движението по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. До 2 ноември преминаването по пътя Пловдив-Асеновград, от изхода на града до Асеновград, ще се извършва двупосочно в едното платно поради ремонтни дейности. \r\nИнтензивен трафик се отчита и на територията на град Пловдив. Периодични задръствания се образуват по булевардите „Христо Ботев“, „Найчо Цанов“, „Цар Борис III Обединител“, „Източен“, „Васил Априлов“, „Шести септември“, „Санкт Петербург“ и „Освобождение“. Натоварено е движението и по всички входно-изходни артерии. Пътните настилки на територията на града са сухи и нормално проходими. Призовават се водачите да шофират с повишено внимание и съобразена скорост, както и да не предприемат рискови маневри, за да не се създават предпоставки за възникването на пътни инциденти. \r\nТони МИХАЙЛОВ", "date": "2018.09.04", "title": "Пловдив: Интензивен е трафикът по участъка на АМ „Тракия“ в областта, също по пътищата Пловдив-Карлово и Пловдив-Асеновград"}
{"url": "http://www.focus-news.net/news/2018/09/04/2563336/gd-granichna-politsiya-izklyuchitelno-intenziven-e-trafikat-na-izhod-ot-tovarni-avtomobili-na-gkpp-dunav-most-vidin-i-gkpp-dunav-most-ruse.html", "text": "На българо-румънската граница на ГКПП \"Дунав мост\" - Видин и ГКПП \"Дунав мост\" - Русе трафикът е изключително интензивен на изход от товарни автомобили, а на всички други ГКПП е интензивен за леки автомобили - в двете посоки. Това съобщиха от пресцентъра на  ГД \"Гранична полиция\" . На българо-турската граница на ГКПП \"Капитан Андреево\" трафикът е интензивен, на изход. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.09.04", "title": "ГД \"Гранична полиция\": Изключително интензивен е трафикът на изход от товарни автомобили на ГКПП \"Дунав мост\" - Видин и ГКПП \"Дунав мост\" - Русе"}
{"url": "http://www.focus-news.net/news/2018/09/04/2563328/sitel-makedoniya-nikola-gruevski-obvini-vlastta-che-osashtestvyava-nevizhdan-natisk-nad-sadiite-po-sluchaite-sreshtu-nego.html", "text": "Срещу мен се води класическо политическо преследване, заяви бившият македонски премиер Никола Груевски и обвини властите, че осъществяват силен натиск върху съдиите да го вкарат в затвора преди референдума за името на 30 септември, предава  скопският телевизионен канал „Сител“ . \r\nГруевски заяви, че в сряда нито той, нито неговите адвокати, ще дойдат на съдебното заседание в Апелативния съд в Скопие. \r\nБившият премиер от пресцентърът на местния парламент предупреди властите и съдиите, че един ден всички решения ще бъдат преразгледани и всички пропуски ще бъдат санкционирани. \r\nНа открито заседание в Апелативния съд в сряда трябва да се разгледа обжалването на присъдата на Груевски по случая Тенк. Междувременно съдът назначи няколко разпита на Груевски, защото бившият премиер редовно оставаше без своите адвокати, които трябва да присъстват заедно с другите съдебни заседатели. Съдиите наложиха високи парични глоби за отсъствието им, отбелязва „Сител“. \r\nЗа сряда са насрочени и протести пред сградата на съда от привържениците на Груевски, отбелязва още медията. Агенция „Фокус“ припомня:  Бившият македонски премиер Никола Груевски бе осъден на две години лишаване от свобода по обвинение за противозаконно закупуване с бюджетни средства на луксозен автомобил „Мерцедес“ за 600 хиляди евро. \r\nГруевски не се яви на обявяването на присъдата и беше представен от своите адвокати. \r\nПо същия случай бившия заместник-министър на вътрешните работи Джоко Поповски е осъден на 6 години и 6 месеца лишаване от свобода. \r\nПревод и редакция:", "date": "2018.09.04", "title": "„Сител“ (Македония): Никола Груевски обвини властта, че осъществява невиждан натиск над съдиите по случаите срещу него"}
{"url": "http://www.focus-news.net/news/2018/09/04/2563337/blagoevgrad-vazstanoveno-e-dvizhenieto-po-pat-e-79-blagoevgrad-sandanski-v-rayona-na-kresnenskoto-defile.html", "text": "Възстановено е движението по път I-1 /E-79/ Благоевград – Сандански в района на Кресненското дефиле. Това съобщиха от пресцентъра на  Агенция \"Пътна инфраструктура\" .", "date": "2018.09.04", "title": "Благоевград: Възстановено е движението по път E-79 Благоевград – Сандански в района на Кресненското дефиле"}
{"url": "http://www.focus-news.net/news/2018/09/04/2563326/api-uchastakat-ot-pat--16-svoge-sofiya-shte-bade-preasfaltiran-na-7-septemvri-zaradi-ochakvanite-dazhdove-utre.html", "text": "Преасфалтирането на участъка от път II-16 Своге - София ще бъде на 7 септември заради очакваните дъждове утре. Това съобщиха от пресцентъра на  Агенция „Пътна инфраструктура“ . Прогнозата на синоптиците е за валежи през целия ден, а при подобни метеорологични условия е невъзможно полагането на нов асфалт.  \r\nДнес продължи фрезоването на пътната настилка и почистването на трасето в участъка от път II-16 Своге – София, което е част от подготовката за предстоящите асфалтови работи в отсечката от водостока, преди пътния инцидент до моста над река Лесковдолска. Дейностите се извършват без спиране на движението в една лента. \r\nНа 5 и 6 септември движението в участъка ще се извършва без ограничение. Необходимо е шофьорите да карат внимателно и да спазват пътната сигнализация.  \r\nНа 7 септември ще започне преасфалтирането на отсечката и движението по път II-16 Своге - София ще бъде спряно. Обходните маршрути за леките автомобили са път II-81 София - Монтана и след това път III-164 Своге - Искрец - Бучин проход. Път II-81 - проход Петрохан, на територията на Софийска област, също е в ремонт и в този участък шофьорите трябва да карат с по-ниска скорост и да спазват стриктно пътната сигнализация.  \r\nТежкотоварните камиони и автобусите, идващи от Видин по път Е-79 и пътуващи към Своге, за да не влизат в Искърското дефиле ще бъдат отклонявани при Ребърково в посока Ботевград. Леките автомобили и локалният трафик, пътуващ от София към Своге, ще могат да преминават по път II-16 в двете посоки до отклонението за село Редина.", "date": "2018.09.04", "title": "АПИ: Участъкът от път II-16 Своге - София ще бъде преасфалтиран на 7 септември заради очакваните дъждове утре"}
{"url": "http://www.focus-news.net/news/2018/09/04/2563338/predstoyashti-sabitiya-v-stranata-za-5-septemvri-agentsiya-fokus.html", "text": "*** \r\nОт 10.00 часа на площад „Св. Ал. Невски“ ще се състои церемония по официалното посрещане на президента на Индия Рам Натх Ковинд, който ще бъде на държавно посещение в България, и водената от него делегация. На „Дондуков“ 2 президентите Радев и Ковинд ще проведат среща „на четири очи“. От 10.50 часа ще започнат пленарните разговори между официалните делегации на България и Индия. В 11.35 часа в присъствието на двамата президенти в Гербовата зала на „Дондуков“ 2 ще бъдат подписани двустранни документи. Президентите Радев и Ковинд ще направят съвместни изявления за медиите от 11.45 часа. В 16.30 часа двамата президенти ще закрият Българо-индийски бизнес-форум, който се състои в столичния „София хотел Балкан“.  \r\n*** \r\nОт 20.30 часа на площад „Съединение“ председателят на Народното събрание Цвета Караянчева и народни представители ще участват в тържествената заря-проверка в град Съединение по случай 133-ата годишнина от Съединението на Княжество България и Източна Румелия.  \r\n*** \r\nОт 9.00 часа ще се проведе заседание на Народното събрание. \r\n*** \r\nОт 10.00 часа в сградата на КЕВР на бул. „Княз Дондуков“ 8-10, ет.4 ще се проведе открито заседание за обсъждане на доклад и проект на решение относно Заявление за одобряване на бизнес план за развитие на дейността на „ВиК” ООД, гр. Габрово като ВиК оператор за периода 2017-2021 г. и заявление за утвърждаване и одобряване на цени на ВиК услуги. \r\nОт 10.10 часа ще се започне обществено обсъждане на проект на решение за одобряване на бизнес плана на „ВиК” ООД, гр. Габрово и за утвърждаване и одобряване цени на ВиК услуги на „ВиК” ООД, гр. Габрово \r\n*** \r\nОт 10.30 часа в център за настаняване от семеен тип на ул. „Жорж Дантон“  № 54 в кв. „Надежда“ ще се проведе акция за даряване на велосипеди и интерактивен урок по безопасност на движението.  \r\n*** \r\nОт 11.00 часа в Националния пресклуб на БТА, „Българска общност в Норвегия” и Асоциацията на бащите в България ще дадат пресконференция на тема „Барневерн и отнетите български деца в Норвегия“.  \r\n*** \r\nОт 15.00 часа пред Посолството на Русия в България ще се състои откриване на фотоизложбата на Руското географско дружество „Най-красивата страна“. \r\n*** \r\nОт 15.30 часа в Аулата на Софийския университет „Св. Климент Охридски“ ще се състои публична проява на президента на Република Индия Рам Натх Ковинд, на която президентът Ковинд ще  говори на тема  „Education as an instrument of change and shared prosperity” („Образованието като инструмент за промяна и достъп до просперитет“) . \r\n*** \r\nВ 11.00 часа в градинката срещу жп гарата ще бъдат поднесени цветя в знак на признателност пред паметната плоча на Пере Тошев.  \r\n*** \r\nВ 16.00 часа пред църквата „ Св. Атанасий” в село Конуш ще бъдат поднесени цветя на признателност пред паметната плоча на участниците в  Конушенската чета. \r\n*** \r\nВ 18.00 часа пред паметника на поп Ангел Чолаков в село Новаково ще бъдат поднесени цветя на признателност.  \r\n*** \r\nОт 18.30 часа, Читалище „Св. св. Кирил и Методий 1985“ ще се състои програма с участието на Бургаски духов оркестър, творчески и образователни работилници. Събитието ще се проведе в ж. к. „Меден рудник“, зад втората спирка на линия Т2. \r\n*** \r\nОт 18.30 часа на плажа в кв. „Аспарухово“ за четвърта поредна година ще се състои инициативата „Най-дългата вечеря на плажа“. Всички желаещи да се включат в събитието могат да го направят, като единственото условие е да си носят храна и постелки. \r\n*** \r\nОт 21.00 часа в МТД „Костадин Кисимов“ ще се състои трети сезон на българските оперни театри „Сцена на вековете“: „Човекът от Ла Манча“ – мюзикъл от Дейл Васерман, представен от Държавна опера – Русе. \r\n*** \r\nОт 23.30 часа на площад „Цар Асен I“ ще се състои аудио-визуален спектакъл „Царевград Търнов – звук и светлина“.  \r\n*** \r\nОт 9.30 в Заседателната зала на Община Враца ще се проведе пресконференция с кмета - Калин Каменов. \r\n*** \r\nОт 10.00 в Конферентната зала на Общински съвет-Враца ще се извърши отваряне на офертите в процедура чрез публично състезание, за възлагане на обществена поръчка с предмет: „Закупуване на уеб базирана платформа и инсталирането й“. \r\n*** \r\nОт 10.30 часа в областната администрация омбудсманът Мая Манолова и екип от експерти на институцията организират приемна за граждани. Телефон за предварително записване: 092/66-14-29. \r\n*** \r\nОт 14.00 часа в Заседателната зала на Община Враца ще се отворят ценовите предложения на участниците в обществена поръчка с предмет: „Текущ ремонт на общински сгради и спортна площадка“. \r\n*** \r\nОт 10.00 часа в спортна зала „Никола Петров“ ще се проведе Национална спартакиада на железничарите – турнир по футбол, тенис на маса, шахмат, лека атлетика и тенис на корт.  \r\n*** \r\nОт 19.00 часа в Драматичен театър „Йордан Йовков“ ще се проведе благотворителен рок концерт в подкрепа на Иван Василев за набиране на средства за операция на лумбални прешлени с участието на Пламен и Силвия, Иво Матеев, ученици на СОУ „Св. Климент Охридски“, BLOODRUSH, WOODNITZA.  \r\n*** \r\nОт 16.00 часа в градската библиотека Община Каварна кани гости и жители на града на мултимедийна презентация по повод 133 г. от провъзгласяване на Съединението на Княжество България Източна Румелия. \r\n*** \r\nОт 18.00 часа в Художествена галерия „Владимир Димитров – Майстора“ ще бъде представена втората поетична книга на Ива Спиридонова, носеща името „Детайли“.  \r\n*** \r\nОт 16.00 часа във фоайето на Регионална библиотека „Гео Милев” ще бъде открита изложба „Историите на България преди 1878”. \r\n*** \r\nС богата програма в града ще бъде отбелязана четвъртата годишнина от спечелването на престижната титла „Европейска столица на културата“.  От 10.00 до 13.00 часа в „Дондуковата градина“ ще се проведе детска програма.  В 11.00 до 14.00 часа на откритата сцена пред сградата на общината ще бъде поставено началото и на семейната програма. Тя ще се състои на откритата сцена пред Общината до 14.00 часа. От 15.00 до 19.00 часа на пешеходна улица жителите и гостите на града могат да се насладят на симфонична разходка, благодарение на Държавна опера – Пловдив. От 16.00 до 17.00 часа от четирите посоки на града към центъра ще има автобус, в който пътуващите ще могат да слушат виртуозното изпълнение на музикант от оркестър „Брестовица“. Музикалният автобус ще тръгне от район „Тракия“ през кварталите „Кючук Париж“ и „Кършияка“, до квартал „Христо Смирненски“. От 17.00 до 18.30 часа програмата продължава отново на откритата сцена пред Община с музикална програма. От 21.00 до 23.00 часа жителите и гостите на града ще могат да наблюдават – „100 дни до началото“ – мапинг на сградата на ул. „Райко Даскалов“ 2. \r\n*** \r\nОт 18.00 часа в Залите за временни експозиции на ул. „Княз Александър I\" №15, ще бъде представена съвместна изложба на художниците Андрей Лекарски, Никола Манев и Лъчезар Ошавков. \r\n*** \r\nОт 10.30 часа в градинката до Регионална библиотека „Проф. Боян Пенев“ ще се състои тържествено закриване на осмото издание на Лятната читалня.  \r\n***   \r\nВ 14.00 часа пред Съдебната палата в Пазарджик се организира протест от приятели на убития 16-годишен младеж от село Ивайло от шофьор, употребил алкохол. \r\n*** \r\nДо 10.00 часа в землището на петричкото село Гега, в района на „ДГС Първомай”, ще бъдат третирани от въздуха срещу гъсениците на боровата процесионка.  \r\n*** \r\nот 10.30 часа в зала 2 на Община Стара Загора, ще се проведе пресконференция по повод предстоящия старт на международния проект SPHERE-C. \r\n*** \r\nот 18.30 часа Читалище „Св. св. Кирил и Методий 1985“ организира програма с участието на Бургаски духов оркестър, творчески и образователни работилници. Събитието ще се проведе в ж. к. „Меден рудник“, зад втората спирка на линия Т2. \r\n*** \r\nОт 19.00 часа в парк „Загорка“ ще бъде открито тазгодишното издание на традиционния „BEERфест“. \r\n*** \r\nС богата културна програма ще бъдат отбелязани празникът на община Съединение. В 09.00 часа ще бъдат издигнати знамената на пл. „Съединение“. В 09.30 часа ще бъде поставено началото на тържествена сесия в Пленарната зала. В 10.30 часа на площада ще се проведе Детско утро. Програмата продължава в 15.00 часа с народни борби в централния парк. В 19.00 часа на площада в града ще се състои изпълнение на самодейни състави и мажоретки. В 19.30 в църквата „Св. Атанасий“ ще се проведе панихида, посветена на голяконарци, участвали в Съединението. В 20.20 часа ще бъде изнесено знамето на Голямоконарската чета и ще бъде дадено началото на литийно шествие до площада.. В 20.40 часа ще бъде поставено началото на официалната част от празника, която включва тържествено слово на кмета на Община Съединение, тържествена вечерна проверка и заря. \r\n***   \r\n От 10.00 часа, в зала 203 на общината кметът Любомир Христов ще се срещне с ръководителите на детския хор “Бодра песен” и ансамбъл “Веселяче” – Деница Узунова, Боряна Колева и Антон Марков. \r\n*** \r\nОт 13.30 часа с официална церемония ще бъде открита обновената база на Професионална гимназия по земеделие „Христо Ботев“-Ямбол.", "date": "2018.09.04", "title": "Предстоящи събития в страната за 5 септември (Агенция „Фокус“)"}
{"url": "http://www.focus-news.net/news/2018/09/04/2563339/dots-valentin-kitanov-istorik-zavetat-na-revolyutsionera-ivan-mihaylov-e-balgarshtinata-v-makedoniya-da-bade-zapazena.html", "text": "Заветът на революционера Иван Михайлов е българщината в Македония да бъде запазена. Това каза за дневния информационен блок на  Радио „Фокус“  историкът доц. Валентин Китанов, ръководител на катедра „История“ към Югозападен университет „Неофит Рилски“ по повод годишнина от смъртта на българския революционер Иван Михайлов – деец на националното освободително движение в Македония и лидер на Вътрешната македонска революционна организация (ВМРО). Благодарение на Иван Михайлов организацията запазва своя демократичен характер дори и в тъмните времена между двете световни войни, без да се поддаде на чужди идеологии и провокации от сили, обслужващи външни интереси, каза още доц. Китанов.  \r\n„Като резултат от Първата световна война и Балканските войни българската държава не успява да реализира национално дело. ВМРО се превръща в единствения сериозен стожер на българщината в Македония и такава организация има нужда от силно лидерство. Иван Михайлов, независимо от положението, в което се намират българите в Македония в този период, предприема доста радикални действия и усилия за прочистване на организацията от т.нар. „вредни елементи“ – политика, която и тогава, а и до ден днешен среща противоречиви оценки. Това обаче е била една от малкото възможни политики, които да бъдат водени. Поради тази причина той запазва организацията през този труден период“, обясни доц. Валентин Китанов. Ако и днес се спазват принципите на българския революционер Иван Михайлов за твърдост, последователност, ясно посочване и следване на целите, българската външна политика би могла да постигне много повече по отношение на Македония, допълни историкът.", "date": "2018.09.04", "title": "Доц. Валентин Китанов, историк: Заветът на революционера Иван Михайлов е българщината в Македония да бъде запазена"}
{"url": "http://www.focus-news.net/news/2018/09/04/2563341/api-prekratena-e-obshtestvenata-porachka-za-dostavkata-na-novi-avtomobili.html", "text": "Прекратена е обществената поръчка за доставката на 51 нови автомобила и два видокопроходими автомобила, предназначени за нуждите на Агенция „Пътна инфраструктура“ (АПИ) и специализираните звена (областните пътни управления). Това съобщиха от пресцентъра на  АПИ . \r\nАвтомобилите са предвидени за областните пътни управления, които отговарят за текущото и зимното поддържане на близо 20 000 км републиканска пътна мрежа. Със стартирането на тол системата през следващата година на тях ще бъдат възложени и редица отговорности, свързани с поддържането на порталните рамки.   \r\nДвата високопроходими автомобила са необходими поради това, че през зимата и при тежки метеорологични условия трябва да може да се преминава безпрепятствено и безаварийно през високопланинските райони, през пресечени терени и т. н.", "date": "2018.09.04", "title": "АПИ: Прекратена е обществената поръчка за доставката на нови автомобили"}
{"url": "http://www.focus-news.net/news/2018/09/04/2563343/vidin-grazhdansko-obedinenie-edinni-za-promyana-organizirat-protest-prez-oktomvri.html", "text": "Гражданското обединение „Единни за промяна“ и „Гражданска инициатива за магистрала до Видин и тунел под Петрохан“ ще организират протест през октомври. Това бе обявено днес на пресконференция, предаде репортер на  Радио „Фокус“ – Видин . Представители на гражданските движения заявиха, че протестът ще бъде срещу забавяне изготвянето и приемането на Подробен устройствен план – Парцеларен план (ПУП-ПП) от общините Видин и Димово. „От Община Димово заявиха, че нямат 18 000 лв. за изготвянето на такъв план, тъй като е са със запорирани сметки. Задала съм и писмен въпрос към Община Видин защо се бави изготвянето на такъв план“, каза председателят на Гражданско обединение „Единни за промяна“ Росица Кирова. Тя посочи, че на запитване до Агенция „Пътна инфраструктура“ защо се бавят процедурите за възлагане строителството на отсечката Видин-Монтана, част от цялостното изграждане на новото трасе между Видин и Ботевград са пояснили, че процедурите за избор на изпълнители на строително-монтажните работи и консултантски услуги на трите подучастъка от „Видин – Ружинци“ е възможно да стартират само след получаване на разрешение за изработване на ПУП-ПП. \r\nАнна ЛОЗАНОВА", "date": "2018.09.04", "title": "Видин: Гражданско обединение „Единни за промяна“ организират протест през октомври"}
{"url": "http://www.focus-news.net/news/2018/09/04/2563342/dzhumhuriet-iznenadvasht-telefonen-razgovor-na-mevlyut-chavushoglu-s-mayk-pompeo.html", "text": "Министърът на външните работи на Турция Мевлют Чавушоглу е провел изненадващ телефонен разговор с държавния секретар на САЩ  Майк Помпео, пише  вестник „Джумхуриет” . Информацията е от дипломатически източници. Засега липсват сведения за разгледаните теми. Известно е само, че „искането за телефонния разговор е от ответната страна”, посочва още „Джумхуриет”. \r\nПревод и редакция:", "date": "2018.09.04", "title": "„Джумхуриет”: Изненадващ телефонен разговор на Мевлют Чавушоглу с Майк Помпео"}
{"url": "http://www.focus-news.net/news/2018/09/04/2563345/24-vesti-makedoniya-merkel-kurts-i-stoltenberg-tazi-sedmitsa-shte-badat-v-skopie.html", "text": "Генералният секретар на НАТО Йенс Столтенберг ще пристигне на посещение в Скопие в сряда, след него – на 7 септември, петък, в македонската столица ще пристигне австрийският канцлер Себастиян Курц, а на следващия ден там ще е и германският канцлер Ангела Меркел. Информацията за техните посещение е потвърдена от македонското правителство, но то не разкрива повече детайли за целта на посещението им, предава  скопската електронна медия „24 Вести“ . \r\nПосещенията на западните лидери идват в навечерието на предстоящия на 30 септември референдум за името в Македония.", "date": "2018.09.04", "title": "„24 Вести“ (Македония): Меркел, Курц и Столтенберг тази седмица ще бъдат в Скопие"}
{"url": "http://www.focus-news.net/news/2018/09/04/2563335/dha-turtsiya-izdadeni-sa-zapovedi-za-aresti-na-25-leytenanti-ot-zhandarmeriyata.html", "text": "В рамките на водено разследване за проникване на т.нар. „Терористична организация а гюленистите/Паралелна държавна структура” (ФЕТО/ПДС) в Главното командване на жандармерията, са издадени заповеди за арест на 25 лейтенанти, предаде  информационната агенция Догу хабер ажансъ (ДХА) . Заподозрените са на действителна военна служба, уточнява ДХА. \r\nПревод и редакция:", "date": "2018.09.04", "title": "ДХА: Турция: Издадени са заповеди за арести на 25 лейтенанти от жандармерията"}
{"url": "http://www.focus-news.net/news/2018/09/04/2563344/stoyan-pasev-oblasten-upravitel-na-varna-ochakva-se-doklad-na-ek-vav-vrazka-s-ustanovenoto-ognishte-na-afrikanska-chuma-pri-domashni-svine-v-selo-tutrakantsi.html", "text": "Очаква се доклад на ЕК във връзка с установеното огнище на африканска чума при домашни свине в село Тутраканци, община Провадия. Това съобщи за  Радио „Фокус“ – Варна  Стоян Пасев, областен управител на Варна. „Първите проби от прасетата в село Бозвелийско са отрицателни за вируса на африканска чума при домашни свине, но карантината за областта остава в следващите 30 дни. М 3-километровата зона карантината е 40 дни. Има забрана за изнасяне на живи животни, фуражи и месни продукти от селото“, заяви Стоян Пасев. По думите му в началото на следващата седмица предстои повторно вземане на проби от животните в село Бозвелийско, тъй като инкубационният период на заболяването е 14 дни и е възможно в този инкубационен период пробата да бъде отрицателна. Стоян Пасев подчерта, че полицейското присъствие остава. Той коментира, че умъртвените животни в село Тутраканци са 90, но по непотвърдена информация в нощта преди евтаназията и загробването на животните в селото за заклани около 50 прасета, които са вероятно по фризерите. „Идеята е това месо да не стане на суджуци, които да бъдат раздадени на близки и заразата да се разпространи“, посочи Стоян Пасев. \r\nМарияна ВАЛЕНТИНОВА", "date": "2018.09.04", "title": "Стоян Пасев, областен управител на Варна: Очаква се доклад на ЕК във връзка с установеното огнище на африканска чума при домашни свине в село Тутраканци"}
{"url": "http://www.focus-news.net/news/2018/09/04/2563347/natsionalno-tol-upravlenie-v-api-shte-se-zanimava-sas-sabiraneto-na-elektronnite-patni-taksi.html", "text": "В Агенция „Пътна инфраструктура“ ще бъде създадено специализирано звено „Национално ТОЛ управление“, което ще се занимава със събирането на електронните пътни такси. Това предвиждат предложенията за изменения и допълнения в Правилника за структурата, дейността и организацията на работа на АПИ. Промените са свързани с предстоящото въвеждане на електронната система за събиране на пътни такси, публикувани са за обществено обсъждане и заинтересованите страни могат да изпращат коментари и предложения до края на месец септември. Това съобщиха от пресцентъра на  Агенция \"Пътна инфраструктура\" . \r\n„Националното ТОЛ управление“ ще бъде специализирано звено в структурата на Агенция „Пътна инфраструктура“, каквито са в момента областните пътни управления и Институтът по пътища и мостове. За новото звено ще работят общо до 921 души, като 911 от тях ще са на щат в звеното, а останалите 10 - в общата администрация на АПИ. Около 600 от тях ще са ангажирани с контрола на терен по спазване на задължението за плащане на електронни винетки и тол такси от водачите на моторни превозни средства.  \r\nДо края на годината планираните средства са в размер до 3,6 млн. лв. Те ще покрият разходите не само за персонал, но и текущи и капиталови разходи. \r\nПредвижда се след приемането на промените в Правилника за структурата, дейността и организацията на работа на АПИ до края на 2018 г. в управлението да бъдат назначени максимум 393 служители. Поетапно през следващата година ще се назначат и останалите. Специализираното звено ще се управлява от директор, който ще се назначава от Управителния съвет на АПИ. \r\nСпециализираното звено ще поеме функциите по събиране на пътните такси от съществуващата в момента дирекция „Пътни такси и разрешителни“. Нейната работа в бъдеще ще е свързана с дейностите по подготовката за издаването на разрешителни, събирането на такси за движението на тежки и извънгабаритни превозни средства, събирането на такси при издаването на разрешение за специално ползване на пътя чрез експлоатация на търговски крайпътни обекти и пътни връзки към тях, както и на рекламни съоръжения в обхвата на пътя и обслужващите зони. \r\nС предложените изменения и допълнения в правилника общата численост на служителите в Агенция „Пътна инфраструктура“ става 2432 щатни бройки. \r\nПроектът на постановление на Министерски съвет за изменение на структурата и увеличаване числеността на Агенция „Пътна инфраструктура“ на  .", "date": "2018.09.04", "title": "„Национално ТОЛ управление“ в АПИ ще се занимава със събирането на електронните пътни такси"}
{"url": "http://www.focus-news.net/news/2018/09/04/2563340/stoyan-pasev-oblasten-upravitel-na-varna-parvite-probi-ot-prasetata-v-selo-bozveliysko-sa-otritsatelni.html", "text": "Първите проби от прасетата в село Бозвелийско са отрицателни. Това съобщи за  Радио „Фокус“ – Варна  Стоян Пасев, областен управител на Варна. Той припомни, че екипи на Областната дирекция по безопасност на храните във Варна и служители от община Провадия до късно снощи са били на терен, за да бъдат взети проби от всички животни в селото, за да се установи дали има разпространение на африканска чума по свинете. Село Бозвелийско попада в обявената 3-километрова зона около установеното огнище на болестта в село Тутраканци. Още при установяване на инфекция с вируса на африканска чума при домашни свине в село Тутраканци бяха предприети незабавни действия и над 80 животни бяха умъртвени по хуманен начин и загробени на място. Стоян Пасев отбеляза, че полицейското присъствие в зоната остава, докато отрицателните резултати не се потвърдят от вторите проби. Забранено е изнасянето на живи животни, фуражи и месни продукти от селото. \r\nОт Българската агенция по безопасност на храните припомниха, че африканската чума по свинете е силно заразно заболяване, което засяга свинете от различни възрасти без значение от пола. От него не могат да бъдат засегнати хора, но в резултат на наложителните рестрикции икономическите последици за отрасъла свиневъдство и месопреработка могат да бъдат значителни. \r\nМарияна ВАЛЕНТИНОВА", "date": "2018.09.04", "title": "Стоян Пасев, областен управител на Варна: Първите проби от прасетата в село Бозвелийско са отрицателни"}
{"url": "http://www.focus-news.net/news/2018/09/04/2563348/sport-kristiano-ronaldo-poluchava-po-31-mln-evro-bez-bonusite-tri-pati-poveche-ot-vtoriya-nay-dobre-platen-v-seriya-a-gonsalo-iguain.html", "text": "Кристиано Роналдо взима три пъти по-голяма заплата от втория най-високоплатен футболист в италианската Серия А Гонсало Игуаин, пише авторитетното италианско спортно издание Tuttosport. Португалецът подписа четиригодишен договор с Ювентус през това лято и според вестникът взима по 31 милиона евро на сезон без бонусите. Игуаин пък, който си тръгна от Торино това лято по посока Милан, взима по 9,5 милиона евро. Трети по заплата в италианския шампионат е друг футболист на Ювентус – Пауло Дибала, който взима по 7 милиона евро годишно.", "date": "2018.09.04", "title": "Спорт: Кристиано Роналдо получава по 31 млн евро без бонусите – три пъти повече от втория най-добре платен в Серия А Гонсало Игуаин"}
{"url": "http://www.focus-news.net/news/2018/09/04/2563350/premierat-boyko-borisov-se-sreshtna-s-prezidenta-na-interdistsiplinarniya-institut-v-hertseliya-s-izp-direktor-na-mezhdunarodniya-institut-po-kontraterorizam-i-s-bivshiya-direktor-na-mosad.html", "text": "Министър-председателят Бойко Борисов се срещна с президента на Интердисциплинарния институт в Херцелия проф. Уриел Райхман, основателя и изпълнителен директор на Международния институт по контратероризъм проф. Боаз Ганор и с бившия директор на МОСАД Шабтай Шавит. Това съобщиха от  правителствената информационна служба .", "date": "2018.09.04", "title": "Премиерът Бойко Борисов се срещна с президента на Интердисциплинарния институт в Херцелия, с изп. директор на Международния институт по контратероризъм и с бившия директор на МОСАД"}
{"url": "http://www.focus-news.net/news/2018/09/04/2563349/veliko-tarnovo-natovaren-e-trafikat-po-ulitsa-magistralna-v-grada.html", "text": "Натоварен е трафикът по улица „Магистрална“, част от главен път София-Варна в областния център. Интензивно е движението и в района на пътен възел „Качица“,  Южен пътен възел и по „Беляковско шосе“. Колони от автомобили има по бул. „България“, „Никола Габровски“, както и в района на кръстовищата пред сградите на Съдебната палата и пощата, предаде репортер на  Радио „Фокус“ – Велико Търново . Автобусите от градския транспорт се движат без отклонения от обичайното си разписание. Всички светофарни уредби към момента работят нормално. Екипи на полицията следят за правилното протичане на движението. Патрули има на входовете и изходите на старата столица. \r\nОтворен за движение на всички превозни средства е Проходът на Републиката. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 11 януари 2019 г., а обходният маршрут е през Чешма-Сливовица-Горско Ново село-Джулюница-Кесарево. В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици. \r\nМария НЕДЕВА", "date": "2018.09.04", "title": "Велико Търново: Натоварен е трафикът по улица „Магистрална“ в града"}
{"url": "http://www.focus-news.net/news/2018/09/04/2563346/dzhumhuriet-ryazak-spad-na-doverieto-kam-erdogan-veche-go-podkrepyat-edva-445-ot-turtsite.html", "text": "Според проведено през август проучване на агенция „Metropoll”, подкрепата за генералния председател на управляващата Партия на справедливостта и развитието (ПСР) и президент на Турция Реджеп Тайип Ердоган е спаднала рязко до 44.5%, пише  вестник „Джумхуриет” . На предсрочните избори на 24 юни Ердоган бе подкрепен от 53.1% от гласувалите избиратели. Два и половина месеца по-късно неодобрението към него се е скочило от 38.2% на 46.7%. Прави впечатление, че Ердоган по-специолно е силно подкрепен от привърженици на Партията на националистическото движение (ПНД) – 68.6%. При проучването през май този процент бе едва около 30% от турските националисти.  Т.е. има ръст от близо 130%. \r\nСлед опита за преврат от 15 юли 2016 година подкрепата за Ердоган скочи на 67.6%, а сега – близо 3 месеца след избори, одобрението към него спада с 1/3.  \r\nНай-голямото неодобрение към Ердоган идва от привърженици на легалната и парламентарно представена кюрдска Демократическа партия на народите (ДПН) и на основната опозиционна Народнорепубликанска партия (НРП). В ДПН този процент е 94.1, а в НРП – 92.4%.  \r\nЕрдоган губи подкрепа и сред останалите политически партии. Там неодобрението към него е 65.5%. \r\nВ рамките на новата политическа формация – Добрата партия с лидер Мерал Акшенер, одобрението към Ердоган е едва 4.6%.   \r\nПревод и редакция:", "date": "2018.09.04", "title": "„Джумхуриет”: Рязък спад на доверието към Ердоган – вече го подкрепят едва 44.5% от турците"}
{"url": "http://www.focus-news.net/news/2018/09/04/2563352/stara-zagora-15-tiya-natsionalen-sabor-na-priyatelite-na-rusiya-shte-se-provede-na-yazovir-koprinka.html", "text": "15-тия Национален събор на приятелите на Русия ще се проведе тази събота, 8 септември, на язовир „Копринка”, каза за  Радио „Фокус“  Радослав Динчев – координатор на Национално движение „Русофили” – Казанлък. \r\nПрограмата на събора ще започне от 9.30 часа, когато казанлъшката организация на Русофили и групи от Южна България ще отдадат почит и ще поднесат венци и цветя на паметника на ген. Скобелев в Казанлъка, а групите от Северна България ще се поклонят и поднесат цветя на паметника на връх Шипка. \r\nПо традиция на събора среща си дадат и поколения български строители в страните от бившия СССР - Коми, Донецката и Луганската народни републики. \r\nОт 9.30 часа на сцената на язовир „Копринка“ ще започне концерт на лауреатите от 5-ти Национален фестивал на руската поезия, песни и танци „Пусть всегда будет солнце”. От 11.30 часа ще бъдат наградени първенците в детския конкурс за рисунка „Обичам моята Родина”. От 13.00 часа ще бъдат поднесени приветствия от гостите на Събора. В 15 часа ще бъде награждаването на националните първенци на Фестивала „Пусть всегда будет солнце”. \r\nДен по-рано, на 7 септември, в Казанлък в Народно читалище „Искра” от 10 часа ще се проведе заключителният етап на 5-тия Национален фестивал на руската поезия, песни и танци „Пусть всегда будет солнце”.  \r\nВъв връзка с провеждане на събора автобусна линия 3, която е с маршрут Казанлък – село Копринка – язовир „Копринка“ ще се движи на 30 минути.  \r\nСлавяна ГАЙДАРОВА", "date": "2018.09.04", "title": "Стара Загора: 15-тия Национален събор на приятелите на Русия ще се проведе на язовир „Копринка”"}
{"url": "http://www.focus-news.net/news/2018/09/04/2563355/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-na-natsionalniya-stadion-vasil-levski.html", "text": "Въвежда се временна организация на движението във връзка с футболна среща на Националния стадион „Васил Левски”, съобщиха от пресцентъра на  Столична община . Забраняват се престоят и паркирането на пътни превозни средства  от 08.00 часа на 5 септември до 22.00 часа на 9 септември при сектор „Г” на  Националния стадион „Васил Левски” и от 08.00 до 22.00 часа на 9 септември на  моста пред Национален стадион „Васил Левски” и на ул.  „Ген. Гурко” между бул. „Васил Левски” и бул. „Евлоги и Христо Георгиеви” \r\nОт 18.00 часа на 9 септември до приключване на футболната среща, само при необходимост и по преценка на ръководството на СДВР ще се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n.- бул. „Евлоги и Христо Георгиеви” между пл. „Орлов мост” и бул. „Черни връх” \r\n. бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.09.04", "title": "София: Въвежда се временна организация на движението във връзка с футболна среща на Националния стадион „Васил Левски”"}
{"url": "http://www.focus-news.net/news/2018/09/04/2563359/stranaua-petro-poroshenko-e-kazal-na-sebastiyan-kurts-che-sas-sportni-meropriyatiya-i-svatbi-s-kazatsi-ne-mozhe-da-bade-spryana-ruskata-agresiya.html", "text": "Президентът на Украйна Петро Порошенко във вторник се е срещнал с канцлера на Австрия Себастиян Курц, който е на посещение в Киев и е заявил, че агресията на Русия не може да бъде спряна със спортни мероприятия и „сватби с казаци“, показва видео, публикувано на страницата на украинския държавен глава във „Фейсбук“, предава  информационният портал „Страна.ua” . \r\n„Повече от ясно е, че никакви световни първенства по футбол и сватби с казаци не могат да спрат руския агресор – може би, ефективната координирана позиция, която ние с господин канцлера в момента демонстрираме (ще успее)“, заяви Порошенко на петата минута от своето изказване, отбелязва „Страна.ua”. \r\nОчевидно, коментира медията, под „сватбата с казаци“ украинският президент визира неотдавнашната сватба на министъра на външните работи на Австрия Катрин Кнайсъл, на която присъства руският президент Владимир Путин и самият Себастиян Курц. Там действително имаше и изпълнение на казашки хор. Затова сравнението на Порошенко по отношение на чуждестранния гост е прозвучало двусмислено и иронично, смята изданието. \r\nОсвен това, както отбелязва „Страна.ua”, държавният глава на Украйна е помолил Австрия за „макрофинансова помощ“. \r\n„Днес (вторник, 4 септември), ние се договорихме 2019 година да бъде обявена за година на украинската култура в Австрия. Благодарен съм на Себастиян за инициативата за тази визита, за нашето приятелство и за твърдата и принципна позиция“, отбеляза Порошенко. \r\nПревод и редакция:", "date": "2018.09.04", "title": "„Страна.ua”: Петро Порошенко е казал на Себастиян Курц, че със спортни мероприятия и „сватби с казаци“ не може да бъде спряна руската агресия"}
{"url": "http://www.focus-news.net/news/2018/09/04/2563353/premierat-boyko-borisov-balgariya-pokazva-model-za-etnicheska-tolerantnost.html", "text": "България показва модел за етническа толерантност. За това как може християните и мюсюлманите, а и другите религии, да живеят добре. Това каза премиерът Бойко Борисов на 18-ата годишна конференция на Международния институт по контратероризъм, предаде репортер на  Агенция „Фокус“ . „Заради многовековното робство в страните от Западните Балкани има много насложени исторически мъки, събития и варварства“, коментира той. „Трябва да съумеем да убедим приятелите и сънародниците си, че надали има религия, която да подклажда това да убиваш невинни хора“, обяви Бойко Борисов. „Когато Западните Балкани са в „задния двор“, бързо стават жертва на войни, етнически прочиствания и връщащи се бойци от войни“, посочи премиерът. „От барутен погреб Балканите могат да станат добро място за живеене“, заяви Бойко Борисов. Той обясни, че по темата за тероризма сме изправени пред нови и непознати предизвикателства, което изисква нови политики и приоритети в международните отношения.  \r\nБиляна ИВАНОВА", "date": "2018.09.04", "title": "Премиерът Бойко Борисов: България показва модел за етническа толерантност"}
{"url": "http://www.focus-news.net/news/2018/09/04/2563358/stara-zagora-vazpitanitsite-na-detskiya-kompleks-v-kazanlak-posetiha-tvorcheski-lageri-na-more-ili-planina-prez-lyatoto.html", "text": "В летните месеци възпитаници на Детски комплекс „Св. Иван Рилски” посетиха творчески лагери на море или планина, където продължиха своята работа, тренировки и занимания, каза за  Радио „Фокус“  директорът на комплекса Деница Танева. \r\nБалетна формация „Дива денс“ получи награда по програмата „Творчески ваканции“ на Националния дворец на децата - „Хайде да творим заедно” в почивна база „Атия”, където те репетираха най-новите си танци. \r\nПо същата програма, но в планината, почиваха и твориха младите писатели от клуб „Светлини сред сенките”.  \r\nШкола по изобразително изкуство „Живопис” също бе удостоена с награда от Националния дворец на децата - в почивна база „Пловдив“, в село Равда.  \r\nКлуб по спортни танци „Роза” бе на Кранево, където заедно със състезатели от Австрия, нашите танцьори се подготвяха за състезанията през предстоящата учебна година. \r\nНа тренировъчен лагер бяха и децата от спортен клуб по таекуондо „Кентавър”. Те се подготвяха за предстоящите състезания в Гърция. \r\nНовата учебна година в Детския комплекс  в Казанлък ще започне на 1 октомври. \r\nСлавяна ГАЙДАРОВА", "date": "2018.09.04", "title": "Стара Загора: Възпитаниците на Детския комплекс в Казанлък посетиха творчески лагери на море или планина през лятото"}
{"url": "http://www.focus-news.net/news/2018/09/04/2563356/ivelina-gaydarova-prevozvach-hubavite-patishta-i-dobriyat-podbor-na-kadri-v-bransha-garantirat-po-golyama-sigurnost-na-patya.html", "text": "Хубавите пътища и добрия подбор на кадри в бранша гарантират по-голяма сигурност на пътя. Това каза за  Радио „Фокус“ – Велико Търново  Ивелина Гайдарова, мениджър в местна фирма за автобусни превози. Коментарът й е по повод предложението на Изпълнителна агенция „Автомобилна администрация“ коланите в автобусите да станат задължителни. Темата отново излезе на дневен ред след трагедията край Своге, при която загинаха 17 души. „Според мен наличието на колани надали ще повиши кой знае колко безопасността в автобусите. Защото и при мен е имало инциденти, случвали са се, но не поради липсата на колани, а заради липса на култура в самите  пътници, които стават, разхождат се из автобуса. В конкретния случай в Своге който повдигна тези въпроси и полемики в държавата, за мен основния виновник за ситуацията е лошото състояние на  пътя. Шофьорът може и да има някаква вина, но не е изцяло негова“, каза Ивелина Гайдарова. По думите й, самите пътници в голямата си част не слагат колани, дори, когато ги има. Според нея, удачно е да се завишат изискванията спрямо подбора на кандидати за автобусни шофьори. „Не може на 20 години момченце да седне и да кара автобус с 50 човека зад гърба с.  Бих била съгласна когато се назначава автобусен шофьор той да преминава курс на обучение в съответната фирма, докато работодатели и негови колеги са убедени, че той може да понесе тази отговорност, защото отговорността на автобусния  шофьор е многократно по -висока в сравнение с тази на шофьор на камион. Такива реални изисквания да бъдат поставени спрямо нас, абсолютно съм съгласна, но не и неща, които нямат нищо общо с качеството и безопасността на услугата“, допълни още тя. \r\nМария НЕДЕВА", "date": "2018.09.04", "title": "Ивелина Гайдарова, превозвач: Хубавите пътища и добрият подбор на кадри в бранша гарантират по-голяма сигурност на пътя"}
{"url": "http://www.focus-news.net/news/2018/09/04/2563361/stara-zagora-biblioteka-iskra-se-vklyuchva-v-initsiativata-evropeyski-dni-na-nasledstvoto.html", "text": "За поредна година Библиотека „Искра“ се включва в инициативата Европейски дни на наследството, каза за  Радио „Фокус“  директорът на библиотеката Анна Кожухарова. Едно от първите събития е виртуална изложба „Библиотеката и казанлъчани” на страницата на Общинска библиотека „Искра” във Фейсбук, която ще остане до 28 септември. В нея са показани публикации от местни вестници, разказващи как се е променяла и развивала библиотеката според изискванията на времето и ползвателите си. Какво е било отношението на казанлъчани към библиотеката им и нейната роля в живота им. \r\n„Общинска библиотека „Искра” – исторически мост между минало и бъдеще”, под това мото ще бъдат организирани беседи за богатствата на фондовете на библиотеката, съхраняващи историческата книжовна памет на Казанлъшкия край. Ще бъде поставен акцент върху Фонд „Редки и ценни издания“ с колекции – „Славяноезични и чуждоезични ръкописи“; „Български старопечатни книги и старопечатни издания“. \r\nБеседа „Безсмъртното творчество на Емануил Манолов” ще бъде организирана пред паметника на Емануил Манолов в парк „Тюлбе”. „Идеята е тя да събере хора от три поколения- Клуба на жените туристки „Орлица” към Туристическо дружество „Орлово гнездо”, деца от Детска градина „Здравец” и граждани. Ще бъдат припомнени факти от живота и творчеството на първия български детски композитор и създател на българската опера. Основен акцент ще бъде и връзката между Казанлък и големия творец“, каза Кожухарова. \r\nС „България – древна и млада” и „Вълшебното куфарче” библиотеката ще гостува на детските градини в Казанлък с колекция от книги и беседи, посветени на България и богатството на казанлъшката история. \r\nСлавяна ГАЙДАРОВА", "date": "2018.09.04", "title": "Стара Загора: Библиотека „Искра“ се включва в инициативата Европейски дни на наследството"}
{"url": "http://www.focus-news.net/news/2018/09/04/2563360/premierat-boyko-borisov-balgariya-e-edinstvenata-darzhava-spasila-evreite-si-tova-e-podvig-na-naroda-ni.html", "text": "България е единствената държава, спасила евреите си, а поради куп конюнктурни отношения за това се е чуло малко. Това каза премиерът Бойко Борисов на 18-ата годишна конференция на Международния институт по контратероризъм, предаде репортер на  Агенция „Фокус“ . „Това е подвиг на българския народ, около 50 хил. български евреи не са дадени на нацистите“, обяви той. „Народите на България и Израел заедно преживяха атентата в Бургас през лятото на 2012 година“, припомни Бойко Борисов. „Той се осъществи на българска територия, но срещу израелски граждани и показа, че терористичната заплаха не признава държавността и границите между тях. Загинаха и български граждани“, посочи той. „Това трагично събитие доведе до извеждане на преден план на необходимостта от допълнително укрепване на капацитета и координацията между институциите и от засилване на взаимодействието с всички международни партньори, особено с Израел“, каза още премиерът.  \r\nБиляна ИВАНОВА", "date": "2018.09.04", "title": "Премиерът Бойко Борисов: България е единствената държава, спасила евреите си - това е подвиг на народа ни"}
{"url": "http://www.focus-news.net/news/2018/09/04/2563363/dmitriy-peskov-vse-oshte-ne-e-vzeto-reshenie-za-poseshteniyata-na-vladimir-putin-v-sarbiya-i-frantsiya.html", "text": "Прессекретарят на руския президент Дмитрий Песков не потвърди, че визитите на Владимир Путин във Франция и Сърбия се подготвят, предава  ТАСС . \r\n„Не, когато има нещо ще го съобщим“, отговори той на въпрос дали в Кремъл са решили дали да приемат поканата на френската страна към Путин да присъства на мероприятията по случай 100-годишнината от завършването на Първата световна война, които ще се състоят на 11 ноември в Париж. \r\nЩо се касае до посещението в Сърбия, то тук Песков не даде еднозначен отговор. „Не, засега не“, заяви той в отговор на въпрос дали са ясни конкретните срокове, в които визитата може да се състои. Той даже не е потвърдил дали е започнала подготовката за такова пътуване. „Засега не е ясно“, заяви говорителят на Кремъл. \r\nПо-рано посланикът на Русия в Сърбия Александър Чепурин заяви пред журналистите, че Путин ще посети Белград през октомври или ноември. „Ние имаме добри политически отношения и очакваме тук в Сърбия президента Путин през октомври или ноември“,заяви той. По думите на дипломата, на посещение в Сърбия ще дойдат стотици представители на руската политика и бизнес кръговете. \r\nПрезидентът на Сърбия Александър Вучич, припомня ТАСС, по-рано заяви, че се надява да се срещне с Владимир Путин два пъти тази есен, включително преди неговата визита в Сърбия, може би, в Москва. На свой ред министърът на външните работи на Русия Сергей Лавров заяви по-рано, че визитата на Путин в Сърбия в момента се подготвя активно. По информация на сръбския вестник „Вечерне новости“, сръбската страна разчита, че руският президент ще присъства на военния парад в Белград по случай 100-годишнината от победата на Сърбия в Първата световна война. \r\nТочната дата на мероприятието все още не е обявена, отбелязва руската агенция, но то трябва да се проведе преди 11 ноември, когато аналогичен парад ще се състои в Париж. \r\nПревод и редакция:", "date": "2018.09.04", "title": "Дмитрий Песков: Все още не е взето решение за посещенията на Владимир Путин в Сърбия и Франция"}
{"url": "http://www.focus-news.net/news/2018/09/04/2563364/rumen-petkov-abv-sled-referenduma-za-imeto-na-yugozapadnata-ni-sasedka-tryabva-da-se-definira-kakvo-oznachava-obshta-istoriya-mezhdu-balgariya-i-makedoniya.html", "text": "След референдума от 20-ти септември за името на югозападната ни съседка, трябва да се дефинира ясно и точно, какво означава обща история между България и Македония. Това каза за  Радио „Фокус“  председателят на ПП „АБВ“ Румен Петков. Той уточни, че ако здравият разум в двете страни надделее, има солидни евроатлантически перспективи и поясни, че ако грабежът на историята ни там продължава, трябва да е ясно, че ще срещнат отношение, което веднъж вече са получили от Гърция. \"Оптимист съм за това, че българските институции и политически сили трябва да могат да кажат: тук е чертата до която генерално ще подкрепяме Македония за нейната евроатлантическа ориентация, перспективи, бъдеще и членство. Ако Македония премине тази граница на трактовка на обща история и злоупотреби с нашата добрина и продължи кражбата на история ни, то подкрепата ни свършва тук. Има преговорни процеси за ЕС за затваряне на глави, гласуване за НАТО, което е въпрос на консенсус. Ако Македония си позволи да ограбва и поругава нашата история, трябва да бъдем единни и категорични\", каза Румен Петков. Той добави още, че това не е нов дипломатически курс от България, а е защита на националния ни интерес и развитие на договора за добросъседство.", "date": "2018.09.04", "title": "Румен Петков, АБВ: След референдума за името на югозападната ни съседка, трябва да се дефинира, какво означава обща история между България и Македония"}
{"url": "http://www.focus-news.net/news/2018/09/04/2563362/ministar-lilyana-pavlova-blagodari-na-aurubis-balgariya-za-podkrepata-kam-balgarskoto-predsedatelstvo.html", "text": "Министърът за Българското председателство на Съвета на ЕС Лиляна Павлова връчи грамота за партньорство на главния изпълнителен директор на Аурубис Юрген Шахлер в знак на специална благодарност за сътрудничеството, подкрепата и ангажираността към подготовката и провеждането на първото Българско председателство на Съвета на ЕС. Това съобщиха от пресцентъра на  Министерството за Българското председателство на Съвета на ЕС . Тя благодари лично и на целия екип на Аурубис България за това, че спомогнаха страната ни да бъде определена като надежден партньор, активен участник и търсещ консенсус посредник на европейската сцена.  \r\n„Вашата подкрепа по време на първото Българско председателство беше безценна – не само да организираме събитията и участия във важните дискусии, но и да рекламираме страната си и възможностите за инвестиции. Надявам се това сътрудничество да продължи“, каза министър Лиляна Павлова. „Председателство беше предизвикателство, но и възможност за нас -  да работим здраво по досиетата и да покажем, че можем да бъдем честен посредник, да пазим стабилността и солидарността в Общността и в същото време да се представим страната си и нашите възможности - отлична икономическа стабилност, условия за инвестиции, туризъм и история“, допълни тя.  \r\nМинистърът за Българското председателство беше специален гост на Дните на капиталовите пазари на Аурубис Груп, на които България е домакин за първи път. Събитието се организира веднъж на всеки две години в държава, където концернът осъществява своята дейност. По време на форума бяха обсъдени теми, свързани с икономическия климат в страната и в Евросъюза. В него участват инвеститори и международни финансови анализатори, приветствани от посланика на Федерална република Германия в България Н. Пр. Херберт Салбер.  \r\n„България е уникална за инвестиции, една от най-добрите в региона и в света, отличаваща се с икономическа и политическа стабилност и демокрация. Моите очаквания бяха по-ниски от това, което видях“, сподели дипломатът пред гостите на форума. Той посочи, че България изигра ролята си на медиатор по много позитивен начин и още веднъж доказа, че е желан партньор. \r\n„Щастливи сме да сме в България, ще инвестираме още тук“, каза изпълнителният директор г-н Шахлер. \r\nМеморандумът за сътрудничество между водещия германски инвеститор у нас и Министерството за Българското председателство на Съвета на ЕС беше сключен в началото на година с цел подпомагане осъществяването на дейностите и приоритетите, заложени в програмата на Председателството.  \r\nГрупата Аурубис бе представена на най-високо ниво на срещата на икономическите министри на ЕС в София, на международната конференция „Базовите индустрии - двигател на растежа\" и участва в Европейския форум за екоиновации и качество на въздуха. Компанията съдейства и за официалното откриване на Българското председателство на Съвета на ЕС в Берлин на 16 януари 2018 г. \r\nПосещението на постоянните представители на ЕС по въпросите на околната среда и климата в завода \"Аурубис\" в Пирдоп беше от съществено значение за популяризирането на България като инвестиционна дестинация, както и за демонстриране на успешни бизнес проекти и представяне на най-добрите европейски практики в опазването на околната среда. \r\nПозициите, изразени от ръководния екип на Аурубис България по време на неформални съвети и конференции на високо равнище относно необходимостта от създаване на дългосрочна обща европейска индустриална стратегия, както и по темите за кръговата икономика и енергийните предизвикателства пред базовите индустрии в ЕС, допринесоха в значителна степен за диалога и намирането на ефективни решения, които отразяват нуждите на европейския бизнес.", "date": "2018.09.04", "title": "Министър Лиляна Павлова благодари на Аурубис България за подкрепата към Българското председателство"}
{"url": "http://www.focus-news.net/news/2018/09/04/2563367/protothema-henri-kisindzhar-e-podkrepil-turskite-deystviya-v-kipar-prez-1974-godina.html", "text": "Хенри Кисинджър, държавният секретар на САЩ по време на турската интервенция в Кипър през 1974 година, е казал на тогавашния американски президент Джералд Форд, че Турция има право да вземе част от острова, твърди National Herald, американски вестник, който се занимава с Гърция, пише  електронното издание на вестник Protothema . \r\n„За Америка няма причини турците да не вземат една трета от Кипър“, е казал Кисинджър на Форд, показва разсекретен запис от среща между двамата, проведена, след като Турция вече е започнала първата си операция, в хода на която взима 3% от източносредиземноморския остров и по време на провеждането на мирните преговори с международно посреедничество в Женева. \r\n„Турската тактика е правилна – да завладеят, каквото искат и след това да преговарят на основата на контролираната територия“, е заявил още тогавашният държавен секретар. \r\nКоментарите са направени въпреки това, че Гърция, противник на Турция в конфликта за острова, е отдавнашен съюзник на САЩ, отбелязва медията. Записът от срещата разкрива, че Кисинджър е смятал Турция за по-важен съюзник от Гърция и че в случай на война между Атина и Анкара, САЩ трябва да подкрепи Турция. \r\n„Ние определено не искаме война между двете страни, но ако се стигне до това, Турция е по-важна за нас“, е заявил той. „Те имат политическа структура, която може да произведе Кадафи“, е обяснил той, визирайки либийския лидер полковник Муамар Кадафи. \r\nЕдин ден след срещата през август 1974 година, Турция започва втория етап от операцията си на острова, само 90 минути, след като мирните преговори в Женева се провалят, като в крайна сметка налагат контрол над 40% от територията на острова. \r\nНоворазкритата информация, коментира гръцкият вестник, подкрепя циркулиращите отдавна твърдения, че Кисинджър ясно е подкрепил турската интервенция в Кипър, която, според Анкара, е осъществена, за да бъдат защитени турците киприоти и която изиграва ключова роля за падането на военната хунта в Атина. \r\nИзданието отбелязва, че Кипър е разделен и до днес. През 1983 година лидерът на турците киприоти провъзгласява Турската република Северен Кипър, която е призната единствено от Анкара. Многобройните дипломатически инициативи за обединение на острова през годините завършиха без успех. \r\nПревод и редакция:", "date": "2018.09.04", "title": "Protothema: Хенри Кисинджър е подкрепил турските действия в Кипър през 1974 година"}
{"url": "http://www.focus-news.net/news/2018/09/04/2563351/ria-novosti-vsu-e-sazdala-udarna-grupirovka-za-ataka-po-pozitsiite-na-dnr-kray-mariupol-zayaviha-ot-donetsk.html", "text": "Въоръжените сили на Украйна са формирали ударна групировка в Донбас за атака срещу ДНР (Донецката народна република) по мариуполското направление, заяви заместник-командващият на оперативното командване на самопровъзгласената република Едуард Басурин, предава  РИА Новости . \r\n„Общата численост на съединенията и военните части превишава 12 хиляди души“, отбеляза Басурин. \r\nПо неговите думи, в състава на групировката влизат бригада от морската пехота, десантни части, части от планински щурмови бригади и мотопехотна бригада, а артилерията ще осигурява огнева поддръжка. Той добави, че се планира ударът да бъде нанесен в районите на селата Коминтерново и Широкино по посока на Новоазовск и още няколко населени пункта в южната част на ДНР. \r\nЦелта на операцията, както твърди Басурин, е да се стигне до границата с Русия. \r\nМалко по-рано, припомня РИА, военният заяви, че ВСУ разполагат ударна групировка на мариуполското направление, а освен това са прехвърлили артилерия в района на контролираното от Киев населено място Розовка. Той отбеляза, че в случай на сериозно изостряне на ситуацията, ДНР може да проведе мобилизация и сбор на резервистите. \r\nПревод и редакция:", "date": "2018.09.04", "title": "РИА Новости: ВСУ е създала ударна групировка за атака по позициите на ДНР край Мариупол, заявиха от Донецк"}
{"url": "http://www.focus-news.net/news/2018/09/04/2563365/obshtina-asenovgrad-izmeneniyata-v-naredbata-za-bezstopanstvenite-kucheta-se-otnasyat-do-promyana-na-sroka-v-koyto-sobstvenikat-na-pridobitoto-domashno-kuche-tryabva-da-go-registrira.html", "text": "Приетите изменения в Наредбата за овладяване на популацията на безстопанствените кучета на територията на община Асеновград се отнасят до промяна на срока, в който собственикът на придобитото домашно куче трябва да го регистрира в Община Асеновград – от  7-дневен срок след издаване на ветеринарно-медицински паспорт, срокът се променя на 3-месечен и за собствениците на ловните кучета, които вече не са освободени от такса за притежание на куче. Освободени от такса са само собственици на  кучета, които придружават или охраняват селскостопански животни и които се отглеждат в регистриран животновъден обект. За нарушенията на тази наредба се издават наказателните постановления  въз основа на съставени актове, които се подписват от кмета на община Асеновград. Целта на приетите промени е да се съгласуват текстовете на Наредбата с действащото законодателство в България и правните норми на Европейския съюз. Това съобщиха от пресцентъра на  Община Асеновград . \r\nОт Общината уточняват, че към момента на приемане на тези текстове в Наредбата на територията на община Асеновград са регистрирани 95 броя кучета. В сравнение с 2017 година се констатира намаляване популацията на безстопанствените кучета според броя на уловените и обработени кучета. Последната акция за улов на безстопанствени кучета  на територията на град Асеновград е проведена на 22 август т.г. с изпълнител на тази дейност – Общинско предприятие „Зооветеринарен комплекс” – град Пловдив. Намаляване на популацията на безстопанствените кучета се осъществява чрез кастрация след осъществен улов. След това на уловените кучета се поставят ушни марки. На територията на общината се срещат кучета с жълти ушни марки, поставени от ОП „Зооветеринарен комплекс” – град Пловдив и розови ушни марки, поставени от Общинско предприятие „Благоустрояване” – град Димитровград, с което предприятие в Асеновград също се извършва улов и ветеринаро-медицински манипулации на безстопанствени или скитащи кучета.  \r\nНаправените нормативни промени в общинската наредба ще допринесат за намаляване на популацията на безстопанствените кучета и ще повишат отговорността на собствениците на домашни кучета на територията на община Асеновград.", "date": "2018.09.04", "title": "Община Асеновград: Измененията в наредбата за безстопанствените кучета се отнасят до промяна на срока, в който собственикът на придобитото домашно куче трябва да го регистрира"}
{"url": "http://www.focus-news.net/news/2018/09/04/2563368/sport-daniya-shte-uchastva-s-igrachi-po-futzal-v-turnira-ligata-na-natsiite.html", "text": "Датската футболна асоциация в понеделник обяви, че някои титуляри в мъжкия национален отбор бойкотират новия турнир Лигата на нациите и във вторник обявиха, че те ще бъдат заместени от играчи по футзал, за да формират отбор и да не бъдат изхвърлени от квалификациите за Европейското първенство през 2020 година. Датчаните трябва да приемат Словакия в приятелски мач в сряда, а в неделя ще са домакини на Уелс в среща от групата си в Лигата на нациите.", "date": "2018.09.04", "title": "Спорт: Дания ще участва с играчи по футзал в турнира Лигата на нациите"}
{"url": "http://www.focus-news.net/news/2018/09/04/2563366/inzh-misho-zhekov-priroden-park-strandzha-povecheto-ni-posetiteli-sa-balgari-no-ne-ryadko-imame-zayavki-ot-germaniya-polsha-chehiya-shveytsariya-po-ryadko-ot-rusiya.html", "text": "Повечето ни посетители са българи, но не рядко имаме заявки от Германия, Полша, Чехия, по-рядко от Русия, също от Швейцария проявяват, тъй като и част от тези маршрути са изграждани от една българо-швейцарска програма. Интерес проявява и немската телевизия. Това каза за  „Радио „Фокус“ – Бургас  инж. Мишо Жеков, изпълнителен директор на Дирекцията на природен парк „Странджа”. По думите му друго интересно, което имат са информационни посетителки центрове. Те давали информация за всеки маршрут по отделно. В Малко Търново имало един, който е наричан Бялата къща и е бил изключително интересен за децата. „Пъхват си главата в една пещера, виждат животинките и т.н. Също в Граматиково има информационен център, който също е интересен. В Ахтопол има също посетителки център, особено през летния сезон е голяма посещаемостта и ние ежедневно имаме дежурства от специалисти, които запознават посетителите“, каза още Жеков. На въпроса какво според вас може да се подобри, относно тези еко пътеки, Жеков отговори, че единственото най-важно е да се поддържат повече. „Неприятно ми е да говоря за вандалите, защото има много интересни информационни табелки, които се унищожават. Но ние ежедневно ги поддържаме, наши специалисти ходят по тези маршрути и там където е разрушено, те го възстановяват“, добави директорът на Дирекцията на природен парк „Странджа“. Според думите му особено в Младежка, доста пресечена е местността и парапетите непрекъснато биват разчупени. Също така имало и мостове, които се разрешавали. \r\nЖеков добави, че има нужда от още малко реклама извън страната. „Това ще е тази информация, която трябва да се предаде, примерно в Европа, защото този парк, държа да кажа, че е втори по големина в Европа и най-големият парк в България. Редките дървесни храсти, които могат да се видят представлявали интерес за всякакъв тип хора“, допълни Жеков.Според думите му в Бургас много често техни служителите посещавали училища и запознавали учениците с богатството на Странджа.  „Има и веломаршрути, с които навярно ще се включим в следваща покана по трансгранично сътрудничество с Турция, сега се говори и за черноморски басейни, където ще бъдат включени румънци. Това е програма, в която ще се изгражда противопожарни кули, наблюдателни кули. Все още не е масово разпространена сред колегите, очаквам тази програма в най-скоро време да е отворим, за да можем да работим по нея“каза още Жеков. \r\nДеница ДИМИТРОВА", "date": "2018.09.04", "title": "Инж. Мишо Жеков, Природен парк „Странджа“: Повечето ни посетители са българи, но не рядко имаме заявки от Германия, Полша, Чехия, Швейцария, по-рядко от Русия"}
{"url": "http://www.focus-news.net/news/2018/09/04/2563369/nimh-prez-sledvashtoto-denonoshtie-shte-ima-valezhi-ot-dazhd-na-mesta-pridruzheni-s-gramotevitsi.html", "text": "През следващото денонощие облачността ще е по-често значителна. Ще има валежи от дъжд, на места придружени с гръмотевици. Ще духа слаб и умерен северозападен вятър, с него ще продължи да нахлува по-хладен въздух. Преобладаващите максимални температури ще са между 23° и 28°, в София – около 23°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Георги Цеков. \r\nАтмосферното налягане ще се задържи по-ниско от средното за месеца. \r\nНад Черноморието ще е предимно облачно с превалявания от дъжд. Ще духа слаб запад-северозападен вятър. Ще е по-хладно, с максимални температури между 26° и 28°. Температурата на морската вода е около 26°. Вълнението на морето ще е 1-2 бала. \r\nНад планините ще е предимно облачно, по върховете – мъгливо. Ще има валежи от дъжд, на места интензивни и придружени с гръмотевици. Ще духа умерен запад-северозападен вятър. Температурите ще се понижат, максималната на височина 1200 метра ще е около 17°, на 2000 метра – около 11°. \r\nВ четвъртък облачността ще е променлива, на места с краткотрайни превалявания. Вятърът ще остане северозападен, слаб, в Източна България до умерен. Преобладаващите максимални температури ще са между 24° и 29°. В петък ще има повече слънчеви часове, почти без валежи. Вятърът ще отслабне. Дневните температури слабо ще се повишат. В събота ще бъде още малко по-топло, но вероятността за валежи се увеличава.", "date": "2018.09.04", "title": "НИМХ: През следващото денонощие ще има валежи от дъжд, на места придружени с гръмотевици"}
{"url": "http://www.focus-news.net/news/2018/09/04/2563354/filcho-filev-kmet-na-provadiya-nad-90-praseta-ot-selo-bozveliysko-sa-izsledvani-za-virusa-na-afrikanska-chuma-pri-domashni-svine.html", "text": "Над 90 прасета от село Бозвелийско са изследвани за вируса на африканска чума при домашни свине след установяване на огнище на заразата в близкото село Тутраканци. Това каза за  Радио „Фокус“ – Варна  Филчо Филев, кмет на Община Провадия, във връзка с установеното огнище на африканска чума по свинете в село Тутраканци. „Хубавото е, че пробите от Бозвелийско са отрицателни. Проби бяха взети от около 75 големи и 20 по-малки прасета, а по списък животните в селото бяха 57“, добави инж. Филев. Възложено е на кметовете и кметските наместници в 24-те села в региона да предприемат преброяване на всички свине в личните стопанства, за да има данни за реалния брой на животните. Актуализира се и списъкът на собствениците и броя на отглежданите свине в град Провадия. Вероятно данни ще има през утрешния ден, каза още кметът. \r\nОт Българската агенция по безопасност на храните уточниха, че за предотвратяване на разпространението на вируса от засегнатите райони, е необходимо собствениците на животни да спазват правилото от прясното месо, добито за лична консумация, да не се произвеждат сурово-сушени месни продукти – луканки, суджуци, наденици, маринована сланина и др. Ако преди клане на свине за лична консумация стопаните забележат симптоми, като загуба на апетит, ускорено и затруднено дишане, секреция от носа и очите, некоординирани движения, кървава диария, видими подкожни кръвоизливи по крайниците и ушите или по време на клане установят кръвооизливи по целия труп, насъбрана кървава течност в корема и гръдния кош, почернял и разширен далак, малки червени петна от кръвоизливи по бъбреците незабавно да уведомят ветеринарен лекар и да преустановят обработката на трупа. Всички хора, които участват при клането, трябва да предприемат всички хигиенни мерки да не разнесат вируса до домовете си. \r\nМарияна ВАЛЕНТИНОВА", "date": "2018.09.04", "title": "Филчо Филев, кмет на Провадия: Над 90 прасета от село Бозвелийско са изследвани за вируса на африканска чума при домашни свине"}
{"url": "http://www.focus-news.net/news/2018/09/04/2563374/sport-elia-viviani-specheli-vtora-etapna-pobeda-ot-obikolkata-na-ispaniya.html", "text": "Италианецът Елиа Вивиани постигна втора етапна победа в тазгодишното издание на Обиколката на Испания. Водачът във временното класиране Саймън Йейтс от Великобритания имаше проблеми със спукана гума, но успя да завърши в основната група и така запази лидерската си позиция с 1 секунда преднина пред представителя на домакините Алехандро Валверде. Трети на 14 секунди е колумбиецът Найро Кинтана, който също трябваше да сменя спукана гума в този етап.", "date": "2018.09.04", "title": "Спорт: Елиа Вивиани спечели втора етапна победа от Обиколката на Испания"}
{"url": "http://www.focus-news.net/news/2018/09/04/2563370/premierat-boyko-borisov-v-hertsliya-pituah-neobhodimo-e-da-obedinim-usiliyata-si-v-borbata-sreshtu-terorizma.html", "text": "Необходимо е да обединим усилията си в областта на противодействието и пропагандирането на тероризма. България като страна-членка на НАТО и ЕС и като външна граница на Съюза, полага неимоверни усилия да противодейства на разпространението на радикални идеи. Това заяви министър-председателят Бойко Борисов по време на 18-ата годишна Световна конференция на Международния институт по контратероризъм в гр. Херцлия Питуах, съобщиха от  правителствената информационна служба . \r\nПремиерът Борисов подчерта, че не само специални, но и успешни се оказват мерките на страната ни за спиране на придвижването на членове на терористични организации към Европа. Българският министър-председател заяви, че по времето на българското председателство на Съвета на ЕС са набелязани конкретни практически мерки за противодействие на чуждестранните бойци. „В контекста на географското положение и европейската перспектива на страните от Западните Балкани, мерките ще имат положително влияние и върху страните от региона“, каза още премиерът Борисов. Той припомни, че докладът на експертната група към Европейската комисия по радикализация, публикуван на 18 май 2018 г., предвижда мерки за подобряване на сътрудничеството между различните институции, както и бърз и ефективен обмен на информация.  \r\n„Подобряването на цялостното ниво на сигурност в Европейския съюз ще рефлектира положително и върху съседните райони като Западните Балкани и Близкия Изток“, каза още по време на форума министър-председателят Бойко Борисов. Той посочи, че българското европредседателство придаде особена важност на задълбочаването на регионалното сътрудничество и припомни, че всички държави-членки се обявиха категорично за засилване на партньорството със страните от Западните Балкани, определени като стратегически партньор в областта на сигурността. „Ако ние успеем да овладеем опасностите и да реагираме по един резултатен начин, ние ще ограничим достъпа на терористи до ЕС, а това ще се отрази и в по-широк геополитически план“, допълни още премиерът Борисов. \r\nВ речта си по време на конференцията в Херцлия Питуах българският министър-председател заяви, че службите за разузнаване и сигурност на България и Държавата Израел са постигнали изключителен синхрон в сътрудничеството помежду си. „Нещо повече, според оценките на ръководителите на българските служби, професионалните контакти с техните израелски колеги са на стратегическо ниво“, посочи премиерът Бойко Борисов. \r\nПред участниците в Международната конференция Бойко Борисов припомни, че израелският и българският народ заедно преживяха атентата в Бургас през лятото на 2012 г. „Той се осъществи на българска територия, но срещу израелски граждани и показа, че терористичната заплаха не признава държавността и границите между тях. Това трагично събитие доведе извеждане на преден план необходимостта от допълнително укрепване на капацитета и координацията между институциите и от засилване на взаимодействието с всички международни партньори и особено с Израел“, каза още българският министър-председател. Бойко Борисов допълни, че всяка страна е длъжна да следи обществените процеси, за да знае как най-точно и навреме да противодейства на всеки опит за навлизане на деструктивни фактори и идеи.", "date": "2018.09.04", "title": "Премиерът Бойко Борисов в Херцлия Питуах: Необходимо е да обединим усилията си в борбата срещу тероризма"}
{"url": "http://www.focus-news.net/news/2018/09/04/2563372/targovishte-napalno-prouchen-balneum-i-novootkrita-sgrada-ot-6-vek-sa-sred-nay-vazhnite-rezultati-ot-arheologicheskiya-sezon-na-krepostta-kovachevsko-kale-kray-popovo.html", "text": "Напълно проучен балнеум и новооткрита сграда от 6 век са сред най- важните резултати от археологическия сезон на крепостта „Ковачевско кале“ край Попово. Това каза пред  Радио „Фокус“- Шумен  доц. Олег Александров, ръководител на археологическите проучвания. Късноримските терми се проучват от 2017 година, като към разкритите вече помещения тази година е проучен фригидариумът, към който е разкрит и малък басейн с размери около 60 кв.м. Доц. Александров, посочи, че късноримският балнеум се  е намирал под 2 метра културни отложения, което е превърнало проучването му в сериозно предизвикателство. „Подготвя се и публикацията на банята, може би догодина през пролетта или най- късно в началото на археологическия сезон това ще се случи. Хореумът вече е факт, книгата излезе миналата година. Влязохме много интензивно в научно обръщение и  това покачва  научната стойност на обекта. Спомогнаха много финансовата подкрепа от страна на община Попово, както и екипната  работа с Историчския музей. Тази година получихме за първи път целево финансиране от Министерството на културата“, заяви доц. Александров. Ценен разултат от настоящия сезон е разкриването на сграда от 6 век. Оказва се със солиден градеж и с приблизителна площ над 200 кв.м. При разкопките археолозите откриват монети от 6 век, печати и контролни тежести. Представайки движимите находки, доц. Александров посочи, че монетите са над 300, а един от печатите носи монограм „Йоан“. „Находките предполагат много интересни научни заключения. Със сигурност в тази крепост животът в 6 век е бил възстановен. Досега нямахме категорични свидетелства за това,  мислихме, че след голямата инвазия на хуните той е прекъснат. Но в случая имаме гигантска сграда с някакви контролни функции- административни, стопански. Със сигурност институциите са върнали тук, със сигурност държавата се е върнала. Предшественикът на град Попово е съществувал не само в началото на 4 и 5 век, но и в 6 век и  също е бил важен център“, каза доц. Александров. Той припомни, че още в първия ден от проучванията е открита плоча, с изображения на мъж и жена. „Мъжът носи  прерогативите на властта- облечен е в тога, в ръката си държи свитък. И двете фигури са с нимбове, намират се в малък храм. На капителите се виждат малки кръстчета“, каза доц. Александров. Според него това е надгробна плоча, която не е влязла в употреба. Датира я в 4 век. „Плочата не е надписана. Ние не знаем какво е и античното име на крепостта, но се надявам, че сме много близо до неговото идентифициране“, каза доц. Александров. \r\nИвелина ИВАНОВА", "date": "2018.09.04", "title": "Търговище: Напълно проучен балнеум и новооткрита сграда от 6 век са сред най-важните резултати от археологическия сезон на крепостта „Ковачевско кале“ край Попово"}
{"url": "http://www.focus-news.net/news/2018/09/04/2563376/ivelina-gaydarova-prevozvach-prichinata-za-gladat-za-avtobusni-shofyori-e-svarzan-s-greshna-politika.html", "text": "Причината за гладът за автобусни шофьори е свързан с грешна политика. Това каза за  Радио „Фокус“ – Велико Търново  Ивелина Гайдарова, мениджър в местна фирма за автобусни превози. По думите й, е нужна национална стратегия, за да бъде решен проблемът с липсата на кадри, който се усеща във всички сфери. „Отделно как да има кандидати за шофьори и хора, които искат да станат автобусни шофьори, след като изискванията към тях са тотално безумни. Европейският парламент е спуснал някакви директиви, които за нашите условия са тотално неизпълними, нашият законодател има други изисквания, аз като работодател съответно също, всеки пътник с отделно изискване и каприз“, коментира още тя. \r\nМария НЕДЕВА", "date": "2018.09.04", "title": "Ивелина Гайдарова, превозвач: Причината за гладът за автобусни шофьори е свързан с грешна политика"}
{"url": "http://www.focus-news.net/news/2018/09/04/2563373/za-edinna-obshtobalgarska-pozitsiya-vav-vrazka-s-obshtata-istoriya-na-balgariya-i-makedoniya-prizovaha-ot-abv-obzor.html", "text": "За единна общобългарска позиция във връзка с общата история на България и Македония призоваха от АБВ. Това стана след среща на ръководството на партията в Министерски съвет с министър-председателя Бойко Борисов. От АБВ настояват за провеждане на широк дебат, в който да се достигне до институционална и политическа позиция за дефиниране на понятието „Обща история“.  Според тях трябва изработка на нов съвместен документ на София и Скопие, който да дефинира понятието „Обща история“, защото иначе ще продължи вредният за българите прочит на историята. \r\nПредседателят на АБВ Румен Петков посочи, че бъдещето на Македония не може да минава през грабеж на историята на България и поругаване на историческите факти. „За нас стремежът да подкрепим Македония за нейното евроатлантическо бъдеще е въпрос на осъзната необходимост за перспективите на държавата и на региона като цяло. За да може да е съвършено ясно, че това бъдеще не може да минава през истината за нашата обща история, през поругаване на историческите факти и през поругаване на ценности, които са съхранили българщината през годините“, каза още Петков.  \r\nПрезидентът на Република България в периода 2002 – 2012 г. и основател на ПП АБВ Георги Първанов обясни, че Илинденското въстание по своя характер е българско и посочи, че това може да се докаже със стотици документи, които доказват, че самосъзнанието на ръководителите и участниците във въстанието е българско. „И тъй като ние очакваме тази тенденция  да се развива и това посегателство върху българската история да продължи, особено след като беше подписан договорът с Гърция, с който Скопие се отказа от античната визия за своята история. То това категорично налага да направим един нов прочит на договора, който беше подписан миналата година в частта „Обща история“, каза още Първанов. \r\nОвен това от АБВ са настояли мултидисциплинарната комисия да постави въпроса за Илинденско-Преображенското въстание още на първото заседание и да излезе с позиция, която да стане обща на дипломатическо българо-македонско ниво. \r\nЦветилена СИМЕОНОВА", "date": "2018.09.04", "title": "За единна общобългарска позиция във връзка с общата история на България и Македония призоваха от АБВ (ОБЗОР)"}
{"url": "http://www.focus-news.net/news/2018/09/04/2563394/plovdiv-istoricheskiyat-muzey-shte-predstavi-izlozhbata-plovdiv-v-kulturnata-istoriya-na-balgariya-po-povod-denya-na-saedinenieto-i-praznika-na-grada.html", "text": "Историческият музей в Пловдив ще представи изложбата „Пловдив в културната история на България“ по повод Деня на Съединението и Празника на града. Това съобщиха за  Радио „Фокус“ – Пловдив  от културната институция. Откриването ще се състои в празничния ден – 6 септември, от 19.45 часа в зала „Съединение” на музея. Чрез лични вещи, богат снимков и документален материал, произведения на изкуството, наградни знаци и печатни издания, изложбата ще аргументира защо през последните два века Пловдив е определян като духовния център на българските земи и културната столица на България. На 6 септември изложбата „Пловдив в културната история на България”, която ще продължи до месец декември, ще може да бъде разгледана безплатно от жителите и гостите на града във времето между 9.00 и 14.00 часа. \r\nТони МИХАЙЛОВ", "date": "2018.09.04", "title": "Пловдив: Историческият музей ще представи изложбата „Пловдив в културната история на България“ по повод Деня на Съединението и Празника на града"}
{"url": "http://www.focus-news.net/news/2018/09/04/2563392/vera-trendafilova-priyateli-na-chetiri-kraka-nadyavame-se-obshtuvaneto-na-detsata-s-zhivotnite-da-kultivira-v-tyah-sastradanie-i-milosardie-kam-tseliya-zaobikalyasht-ni-svyat.html", "text": "Надяваме се общуването на децата с животните да култивира в тях състрадание и милосърдие към целия заобикалящ ни свят. Това каза за  Радио „Фокус“ – Велико Търново  Вера Трендафилова, собственик на фермата-приют за животни във великотърновското село Хотница. По думите й, децата приемат обитателите на фермата не просто като животни зад мрежата, а като личности и приятели. „Най-вече идват родители с дечица, които искат да направят тази връзка с природата и животните. Обичайна гледка е например едно 13-14- годишно момче, което бяга в откровен ужас и паника от идващото към него агънце. При първата среща с животните децата са уплашени, хубавото е, че при втора и трета такава, те преодоляват този страх“, обясни Вера Трендафилова. \r\nТя допълни, че финансовото състояние на приюта е тежко и се радват на всякаква подкрепа.  Почти всички животни са осиновени виртуално и получават минимални такси за тяхната издръжка, неголяма група хора ни пращат месечни вноски, освен това разчитаме и на кутия за дарения, която е тук при нас. Посещенията са напълно безплатни, но който има желание оставя някакви средства“, допълни собственичката на фермата. Регулярно фермата-приют се радва и на доброволци, които помагат с физически труд. \r\nМария НЕДЕВА", "date": "2018.09.04", "title": "Вера Трендафилова, „Приятели на четири крака“: Надяваме се общуването на децата с животните да култивира в тях състрадание и милосърдие към целия заобикалящ ни свят"}
{"url": "http://www.focus-news.net/news/2018/09/04/2563396/inzh-borislav-krastev-op-organizatsiya-i-kontrol-na-transporta-plovdiv-predstoi-vavezhdaneto-na-ednoposochno-dvizhenie-po-bul-koprivshtitsa.html", "text": "Предстои въвеждането на еднопосочно движение по бул. „Копривщица“ в Пловдив. Това каза за  Радио „Фокус“ – Пловдив  инж. Борислав Кръстев, директор на ОП „Организация и контрол на транспорта“. Той уточни, че еднопосочно движение предстои да се въведе по булеварда, в участъка между бул. „Пещерско шосе“ и бул. „Шести септември“. „Решението бе взето в края на миналата седмица от експертния съвет към Общинската комисия по безопасност на движението в изпълнение на генералния план за организация на движението. Поставянето на пътните знаци вече започна, ще бъде положена и маркировка. Когато целият участък бъде изпълнен, еднопосочността ще бъде въведена. Очаква се това да стане до края на септември. Новата организация  ще допринесе за по-голямата сигурност при пресичането на невралгичните кръстовища по бул. „Копривщица“ от всички участници в движението“, коментира инж. Борислав Кръстев. Той добави, че предстои промяна в маршрута на автобусите от масовия градски транспорт и съответното изместване на две спирки – №313 – бул. „Копривщица“, ул. „Чернишевски“, и №439 – храм „Свети Николай“, бул. „Копривщица“. През първата спирка минават автобусни линии №10 в посока към кв. „Христо Смирненски“, №15 в посока към кв. „Прослав“ и №37 в посока район „Южен“. През втората спирка преминават също автобусите с №37.  По думите на инж. Кръстев, Експертният съвет вече е одобрил новите места на спирките, като за удобство на пътниците те са разположени максимално близо до досегашните. \r\nТони МИХАЙЛОВ", "date": "2018.09.04", "title": "Инж. Борислав Кръстев, ОП „Организация и контрол на транспорта“ - Пловдив: Предстои въвеждането на еднопосочно движение по бул. „Копривщица“"}
{"url": "http://www.focus-news.net/news/2018/09/04/2563371/mo-na-ukrayna-sled-smartta-na-zaharchenko-rusiya-e-uvelichila-boesposobnostta-na-podrazdeleniyata-si-v-donbas.html", "text": "„Руските окупационни войски“ са усилили своите редици със снайперистки подразделения след смъртта на ръководителя на Донецката народна република (ДНР) Александър Захарченко, е заявил говорителят на Министерството на отбраната на Украйна Дмитрий Гуцуляк, позовавайки се на разузнавателни данни, предава  УНИАН . \r\n„Командването на руските окупационни войски, под вида на осигуряване на боевата готовност на съединенията и частите на 1 и 2 АК ВС РФ във връзка с убийството на главатаря на терористичната групировка Александър Захарченко значително е усилило боеспособността на фронтовите подразделения. Конкретно, минометни и артилерийски батареи на противника в тъмната част на деня са заели по-рано оборудвани боеви позиции и са провели тренировка по управление на огъня. Освен това, по разделителната линия окупантите са осъществили допълнително миниране на участъци от местността и са заели позиции нови снайперистки подразделени“, заяви Гуцуляк. \r\nПо неговите думи, руското командване интензивно спуска информация до личния състав във фронтовите подразделения за предполагаема подготовка на Обединените сили (ВСУ) за активизация на бойните действия. „Сред така наречените военнослужещи на противника с цел предотвратяване на снижаването на нивото на морално-психологическото състояние и за недопускане на масово самоволно бягство от частите усилено се провеждат възпитателни мероприятия, към които са привлечени офицери от главното военно-политическо управление на Министерството на отбраната на Русия, което бе създадено на 30 юли“, съобщи още Гуцуляк. \r\nПревод и редакция:", "date": "2018.09.04", "title": "МО на Украйна: След смъртта на Захарченко, Русия е увеличила боеспособността на подразделенията си в Донбас"}
{"url": "http://www.focus-news.net/news/2018/09/04/2563375/albena-georgieva-oblasten-upravitel-na-vidin-s-dobroto-vzaimodeystvie-na-institutsiite-shte-namalim-veroyatnostta-ot-razprostranenie-na-zabolyavaneto-po-svinete.html", "text": "С доброто взаимодействие на институциите и чрез разяснителна кампания по места в общините, ще намалим вероятността от разпространение на заболяването по свинете, каза на заседание на Областната епизоотична комисия по повод регистрираното огнище на болестта африканска чума по свинете на територията на страната Албена Георгиева, областен управител на Видин предаде репортер на  Радио „Фокус“ – Видин . Тя посочи, че продължава изпълнението на мерките, набелязани на проведеното през месец юли заседание на епизиотичната омисия. „Организирана е дезинфекция на транспортните средства, преминаващи през  трите гранично пропускателни пунктове на територията на областта, докато не се нормализира епизоотичната обстановка. Контролира се и вноса на неразрешени хранителни продукти, като пробите от тях до момента са отрицателни“, каза Георгиева. \r\nНа територията на област Видин се извършват планови проверки на свиневъдните обекти,  на пазарите за животни и всички хранителни заведения, за стриктно изпълнение на мерките за биосигурност, заявиха от Областната дирекция по безопасност на храните. Стартира и  кампания в посока осведоменост на стопаните, отглеждащи животни за лични нужди. Изготвен е информационен лист за превантивните мерки, които собствениците следва да предприемат. Това се прави с цел свиневъдите да бъдат предварително и напълно осведомени за цялата клинична картина, начините за предпазване и евентуалните последствия при установяване на заболяването. До средата на месец септември, чрез  съдействие от кметовете ще бъдат  актуализирани  списъците на собствениците и брой на отглежданите свине по населени места. Информационни срещи за заболяването по свинете ще се организират и в общините от област Видин. \r\nАнна ЛОЗАНОВА", "date": "2018.09.04", "title": "Албена Георгиева, областен управител на Видин: С доброто взаимодействие на институциите, ще намалим вероятността от разпространение на заболяването по свинете"}
{"url": "http://www.focus-news.net/news/2018/09/04/2563395/veliko-tarnovo-s-4-500-leva-svishtovlii-shte-renovirat-gradinkata-kray-pametnika-na-hristo-brachkov-v-grada.html", "text": "С 4 500 лева свищовлии ще реновират градинката край паметника на Христо Бръчков в града. Средствата са събрани от спонсори и дарители по време на третото издание на културния фестивал „Реката“, който се проведе в града, обясни за  Радио „Фокус“ – Велико Търново  една от организаторките на събитието Ирина Гюрчева. Тя уточни, че с парите ще бъде възстановена емблематичната за Свищов градина, намираща се под хотел „Калето“. „От там всички ще могат да се насладят на най-добрия изглед към Дунава от Свищов. Възстановяването ще включва много доброволен труд. Това е целта – да се стимулира доброволчеството като кауза“, категорична бе Ирина Гюрчева. Ремонтът вероятно ще се случи през следващата пролет, когато атмосферните условия го позволяват. Вече има идеи и за четвъртото издание на фестивала „Реката“, което ще се случи през август 2019-та. \r\nЛуиза ТРАНЧЕВА", "date": "2018.09.04", "title": "Велико Търново: С 4 500 лева свищовлии ще реновират градинката край паметника на Христо Бръчков в града"}
{"url": "http://www.focus-news.net/news/2018/09/04/2563398/kanal-5-makedoniya-vladimir-putin-otkaza-na-aleksandar-vuchich-nyama-da-hodi-v-sarbiya.html", "text": "Посланикът на Русия в Сърбия Александър Чепурин във вторник заяви, че през октомври или ноември в Белград ще пристигне руският президент Владимир Путин. Но, само след няколко часа от Кремъл излезе опровержение, в което се посочва че руският държавен глава няма намерение скоро да посещава Сърбия, предава скопският телевизионен  „Канал 5“ . \r\n„Не, засега не“, беше краткият отговор на говорителя на Кремъл Дмитрий Песков на въпроса дали Путин ще посети Сърбия. Няма и индикации, че са започнали подготовки за такова посещение. \r\nВ Сърбия на няколко пъти имаше информации, че Путин се очаква да посети Белград през ноември по случай 100-годишнината от победата на Антантата в Първата световна война. \r\nПо-рано президентът Вучич заяви, че Путин е приел поканата му да посети Сърбия до края на годината.  Йонислав Дочев", "date": "2018.09.04", "title": "„Канал 5“ (Македония): Владимир Путин отказа на Александър Вучич – няма да ходи в Сърбия"}
{"url": "http://www.focus-news.net/news/2018/09/04/2563400/sport-balgariya-zagubi-ot-egipet-s-13-vav-vtorata-kontrola-pomezhdu-im.html", "text": "Националният отбор на България загуби втората си контрола срещу Египет с 1:3 гейма. Двубоят беше игран пред празни трибуни в зала „Конгресна“ във Варна. Досега в контролите България записа по една победа и загуба срещу Русия, Белгия, а сега и срещу Египет. Това беше последната проверка за националния ни отбор пред началото на Световното първенство, което започва в неделя.", "date": "2018.09.04", "title": "Спорт: България загуби от Египет с 1:3 във втората контрола помежду им"}
{"url": "http://www.focus-news.net/news/2018/09/04/2563403/vanshniyat-ministar-na-sloveniya-miro-tserar-nyama-da-otstapim-ot-arbitrazhno-reshenie-v-spora-s-harvatiya.html", "text": "Бившият министър-председател и бъдещ външен министър на Словения Миро Церар заяви, че и в новата си позиция ще залага на приемственост във външната политика когато става въпрос за граничния спор с Хърватия, предава македонската информационна агенция  „Макфакс“ . \r\nЦерар, който ще работи в новото коалиционно правителство на премиера Марян Шарец, смята че граничният спор с Хърватия е решен с арбитражно отсъждане. \r\nКакто той поясни, новото словенско правителство няма да отстъпи от позицията си, че Хърватия трябва да приеме арбитражното решение. \r\n„Няма да отстъпим от позициите си“, заяви Церар по време на изслушване пред парламентарния съвет за външна политика, където е направил презентация като кандидат за нов външен министър и е отговарял на депутатски въпроси. \r\nВсе пак, както добави той, правителството ще залага на добросъседски отношения с всичките си съседи, включително Хърватия.  Йонислав Дочев", "date": "2018.09.04", "title": "Външният министър на Словения Миро Церар: Няма да отстъпим от арбитражно решение в спора с Хърватия"}
{"url": "http://www.focus-news.net/news/2018/09/04/2563401/kathimerini-nikos-kotsiyas-i-mevlyut-chavushoglu-se-sreshtnaha-v-izmir.html", "text": "Въпросът за осемте турски офицери, които Анкара иска екстрадирани, продължава да хвърля сянка върху гръцко-турските отношения, както бе видимо по време на иначе сърдечната среща във вторник между външните министри на Гърция и Турция, Никос Коцияс и Мевлют Чавушоглу, пише електронното издание на гръцкия вестник  Kathimerini . \r\nДвамата дипломати се срещнаха по време на откриването на обновената сграда на гръцкото консулство в Измир. \r\nГоворейки по време на съвместна пресконференция, двамата заявиха, че работят добре заедно, въпреки проблемите между двете държави. \r\nВизирайки офицерите, които Анкара обвинява в участие в проваления опит за преврат през 2016 година, Чавушоглу заяви, че ако ролите бяха разменени, Турция „никога нямаше да приеме хора на нашата територия, които Гърция описва като предатели, терористи или превратаджии“. \r\nКоцияс, от своя страна, отхвърли твърдението на турския си колега, че Гърция е рай за терористи. „Това, което имаме, са процедури на правосъдие и международно право“, заяви той, добавяйки че Гърция вярва, че тези процедури са в основата на отношенията между двете страни и че това трябва да насърчи европейския курс на Турция. \r\n„Винаги подчертавам, че европейска Турция, страна-членка на Европейския съюз, ще бъде от най-голяма полза на Гърция“, поясни Коцияс.  Йонислав Дочев", "date": "2018.09.04", "title": "Kathimerini: Никос Коцияс и Мевлют Чавушоглу се срещнаха в Измир"}
{"url": "http://www.focus-news.net/news/2018/09/04/2563404/api-vremenno-dvizhenieto-se-osashtestvyava-samo-v-izprevarvashtata-lenta-pri-km-89-v-posoka-posoka-burgas-na-am-trakiya-poradi-ptp.html", "text": "Временно движението се осъществява само в изпреварващата лента при км 89 в посока посока Бургас на АМ \"Тракия\" поради ПТП, съобщават от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, спозвайки указанията на служителите на \"Пътна полиция\".", "date": "2018.09.04", "title": "АПИ: Временно движението се осъществява само в изпреварващата лента при км 89 в посока посока Бургас на АМ \"Тракия\" поради ПТП"}
{"url": "http://www.focus-news.net/news/2018/09/04/2563406/sport-arsenal-obmislya-da-privleche-filipe-luis-ot-atletiko-madrid.html", "text": "Арсенал обмисля да привлече левия бек на Атлетико Мадрид Филипе Луис. Новият мениджър на „лондончани“ Унай Емери иска да засили конкуренцията в състава си на този пост и е избрал именно 33-годишния бразилец. Самият Луис искаше да напусне Атлетико през лятото, след като изгуби титулярното си място в отбора, и бе близо до Пари Сен Жермен, но до трансфер не се стигна. Бразилецът вече е играл в Англия, след като през сезон 2014/15 носеше екипа на Челси.", "date": "2018.09.04", "title": "Спорт: Арсенал обмисля да привлече Филипе Луис от Атлетико Мадрид"}
{"url": "http://www.focus-news.net/news/2018/09/04/2563393/the-washington-post-ruski-samoleti-bombardirat-posledniya-bastion-na-siriyskite-buntovnitsi.html", "text": "Руската бойна авиация в Сирия бомбардира последната твърдина на бунтовниците във вторник, съобщиха от базираната в Лондон Сирийска обсерватория за човешките права, с което бе сложен край на продължилия няколко седмици период на напрегнато затишие там и се увеличиха опасенията, че съвсем скоро ще последва пълномащабна офанзива, пише  вестник The Washington Post . \r\nОт лондонската организация твърдят, че в резултат от повече от 45 удара са загинали най-малко девет души в северния град Джиср ал Шугур в провинция Идлиб. В предполагаеми фотографии от района се виждат облаци дим и прах, издигащи се над жилищен квартал.  \r\nПревод и редакция:", "date": "2018.09.04", "title": "The Washington Post: Руски самолети бомбардират последния бастион на сирийските „бунтовници“"}
{"url": "http://www.focus-news.net/news/2018/09/04/2563397/to-vima-gartsiya-nachalnika-na-generalniya-shtab-na-sasht-provede-pregovori-s-gratskiya-si-kolega.html", "text": "Председателят на Съвета на началник-щабовете на въоръжените сили на САЩ генерал Джоузеф Дънфорд беше на визита в Атина във вторник за разговори с гръцкия си колега адмирал Евангелос Апостолакис, пише  електронното издание на вестник „То Вима“ . \r\nАмериканското посолство в Атина приветства генерала с кратко видео по случай пристигането му със заглавие „Добре дошъл в Гърция“ на гръцки език. \r\nВизитата се осъществява няколко дни преди Международния панаир в Солун, където през тази година САЩ ще са почетна държава. \r\nИзданието коментира, че визитата на Дънфорд в Гърция идва в момент, когато отношенията между САЩ и Турция са в най-ниската си точка и това, че посещението няма да е последвано от такова в Анкара се счита за ясен сигнал към Турция. \r\nСред обсъжданите теми са били американската база в Суда, остров Крит и гръцката роля като стълб на стабилността в Средиземноморието, където откритите газ и петрол в териториалните води на Кипър предизвикаха напрежение между Никозия и Атина от една страна и Анкара от друга. Турция дори демонстрира силата си в региона като изпрати военни кораби в Ексклузивната икономическа зона на Кипър и започна енергични действия, за да организира собствени сондажи за енергийни ресурси в района, отбелязва „То Вима“.   \r\nПревод и редакция:", "date": "2018.09.04", "title": "“То Вима“ (Гърция): Началника на Генералния щаб на САЩ проведе преговори с гръцкия си колега"}
{"url": "http://www.focus-news.net/news/2018/09/04/2563399/gazeta-express-kosovskiyat-parlament-ne-uspya-da-se-sabere-za-da-glasuva-noviya-pregovoren-ekip-za-dialoga-belgrad-prishtina.html", "text": "Парламентът на Косово не успя във вторник да назначи нови членове на преговорния екип в диалога със Сърбия, след като опозицията бойкотира инициативата на министър-председателя Рамуш Харадинай, който предложи неговите заместници, начело с Фатмир Лимай, да застанат начело на диалога със Сърбия. Коалиционните партньори обявиха, че отложената парламентарна сесия ще продължи в сряда сутринта, предава базираното в Прищина албанско електронно издание  Gazeta Express . \r\nПредседателят на косовския парламент Кадри Весели заяви пред медиите късно във вторник, че сесията е била отложена по искане на премиера Харадинай и че ще продължи в сряда сутринта. \r\nХарадинай свика депутатите във вторник, за да проведат спешна среща и да разгледат проектопредложението на неговото правителство за назначаване на нов преговорен екип в диалога за нормализацията на отношенията със Сърбия. \r\nНо опозицията обвини Харадинай и партньорите в управляващата коалиция, че предложението е направено, за да подкопае инициативата им, с която беше поискано приемане на резолюция в опит да бъде ограничена властта на президента Хашим Тачи, който е начело на политическия диалог със сръбския си колега Александър Вучич. Двамата президенти ще се срещнат на 7 септември в Брюксел, за да продължат разговорите. \r\nКосовската опозиция предложи да бъдат ограничени правомощията на Тачи чрез резолюция, която да забрани на преговарящите от страна на Косово да обсъждат териториалната цялост на страната по време на финалната фаза на диалога. Коалиционните партньорите не успяха да запазят кворума през миналата сряда и Весели беше принуден да отложи сесията три пъти.  Йонислав Дочев", "date": "2018.09.04", "title": "Gazeta Express: Косовският парламент не успя да се събере, за да гласува новия преговорен екип за диалога Белград-Прищина"}
{"url": "http://www.focus-news.net/news/2018/09/04/2563407/emsc-zemetresenie-s-magnitud-54-po-skalata-na-rihter-e-registrirano-v-yaponiya.html", "text": "Земетресение с магнитуд 5.4 по скалата на Рихтер е регистрирано в региона на най-големия остров в Япония, Хоншу, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 05:11 часа местно време на 5 септември (23:11 часа българско време) на дълбочина от 56 км. Епицентърът е на 63 км източно от град Такахаги и на 168 км североизточно от град Сайтама. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.09.04", "title": "EMSC: Земетресение с магнитуд 5.4 по скалата на Рихтер е регистрирано в Япония"}
{"url": "http://www.focus-news.net/news/2018/09/04/2563402/afp-savetat-za-sigurnost-na-oon-shte-se-sabere-v-petak-za-da-obsadi-situatsiyata-v-idlib.html", "text": "Съветът за сигурност на ООН ще се срещне в петък, за да обсъди ситуацията в сирийския град Идлиб, където руски военни самолети извършат удари срещу сили на бунтовниците, заяви посланикът на САЩ в ООН Ники Хейли, предава  AFP . \r\nСАЩ, които към момента председателстват Съвета за сигурност, свикват срещата, за да обсъдят възможността сирийските сили, с руска подкрепа, да използват химически оръжия срещу бунтовниците и цивилните в района, поясни Хейли по време на пресконференция във вторник. \r\n„Това, което виждаме, е президентът (Тръмп) да предупреждава Иран, Русия и Асад, да не пристъпват там. Не позволявайте да се случи химическа атаката върху хората на Идлиб“, заяви тя. „Ако бъдат използвани химически оръжия, САЩ ще отговорят“.  Йонислав Дочев", "date": "2018.09.04", "title": "AFP: Съветът за сигурност на ООН ще се събере в петък, за да обсъди ситуацията в Идлиб"}
{"url": "http://www.focus-news.net/news/2018/09/04/2563405/niki-heyli-sasht-shte-vodyat-razgovorite-v-saveta-za-sigurnost-na-oon-po-vaprosa-za-iran-v-kraya-na-septemvri.html", "text": "Президентът на САЩ Доналд Тръмп планира да води среща на държавните лидери по време на събирането на Съвета за сигурност на ООН по въпроса за Иран в края на септември, заяви американският посланик в ООН Ники Хейли във вторник, предава  AFP . \r\nСлед като САЩ вече председателстват Съвета за сигурност, Хейли заяви че целта е Техеран да бъде подложен на допълнителен натиск заради предполагаемите си нарушения на резолюциите на Съвета. \r\n„Президентът (Доналд) Тръмп е много непреклонен, че трябва да започнем да гарантираме, че Иран влиза в рамките на международния ред“, заяви тя пред журналисти. \r\n„Ако продължите да наблюдавате обхвата, който Иран има подкрепяйки тероризма, ако продължите да наблюдавате опитите на балистични ракети, които те извършват, ако продължите да наблюдавате продажбите на оръжия на йеменските хусити – това са все нарушения на резолюциите на Съвета“, добави Хейли. „Всичко това е заплаха за региона и това са нещата, за които международната общност трябва да говори“.  Йонислав Дочев", "date": "2018.09.04", "title": "Ники Хейли: САЩ ще водят разговорите в Съвета за сигурност на ООН по въпроса за Иран в края на септември"}
{"url": "http://www.focus-news.net/news/2018/09/04/2563357/premierat-boyko-borisov-dokazali-sme-se-kato-edni-ot-nay-dobrite-sluzhbi-v-ohranata-po-granitsite-i-kontraterorizma.html", "text": "Доказали сме се като едни от най-добрите служби в охраната по границите и контратероризма. Това каза премиерът Бойко Борисов на 18-ата годишна конференция на Международния институт по контратероризъм, предаде репортер на  Агенция „Фокус“ . „Трябва да убедим света, че няма по-хубаво нещо от мира, от съвместното съществуване“, заяви премиерът. „Войната около Йерусалим се води дълги години и няма да спре. Водата и олиото няма да се смесят. Трябва да живеем толерантно, да намерим пътя и лекарството“, посочи Бойко Борисов. „С израелските и американските колеги, и не само, вършим огромна работа по опазването на границите“, изтъкна той. „Там мисля, че сме от най-добрите“, каза още премиерът. \r\nБиляна ИВАНОВА", "date": "2018.09.04", "title": "Премиерът Бойко Борисов: Доказали сме се като едни от най-добрите служби в охраната по границите и контратероризма"}
