{"url": "http://www.focus-news.net/news/2017/11/20/2459098/sport-bolonya-pobedi-verona-s-32-v-mach-ot-italianskoto-parvenstvo.html", "text": "Болоня победи като гост Верона с 3:2 в мач от 13 кръг на италианското първенство.\r\nДомакините откриха резултата на стадион „Маркантонио Бентегоди“ в 12-та минута с попадение на Алесио Черчи, последвано през 21-та минута от изравняване на Матия Дестро. Резултатът след първо полувреме бе 2:1 за Верона с точно попадение на Мартин Касерес в 33-та минута. През второто полувреме гостите успяха да обърнат резултата с голове на Орджи Оквонкво и на Годфред Донса в 74 и 76-та минути. \r\nВ момента Болоня е  на 13-то място в класирането с 14 точки, докато Верона е на 19-то с шест точки. В класирането води Наполи с 35 точки.  Виктор Турмаков", "date": "2017.11.20", "title": "Спорт: Болоня победи Верона с 3:2 в мач от италианското първенство"}
{"url": "http://www.focus-news.net/news/2017/11/20/2459068/afp-sadat-na-evropeyskiya-sayuz-zaplashi-polsha-s-globa-zaradi-sechta-v-drevnata-belovezhka-gora.html", "text": "Висшият съд на ЕС в Люксембург предупреди Полша, че трябва да спре „незабавно“ сечта на една от последните древни гори в Европа или ще бъде глобена с до 100 хиляди евро, предава AFP.\r\n„Полша трябва да спре  незабавно активните операции в Беловежката гора, с изключение на случаите на изключителни случаи, когато те са необходими за осигуряването на публичната сигурност“, заявиха от Люксембург.\r\nПревод и редакция:", "date": "2017.11.20", "title": "AFP: Съдът на Европейския съюз заплаши Полша с глоба заради сечта в древната „Беловежка гора“"}
{"url": "http://www.focus-news.net/news/2017/11/20/2459069/d-r-iliyan-trayanov-akusher-ginekolog-ot-meditsinska-gledna-tochka-razhdaneto-vkashti-po-sobstveno-zhelanie-e-opit-za-samoubiystvo.html", "text": "От медицинска гледна точка раждането вкъщи по собствено желание е вид опит за самоубийство от страна на родилката, заради множеството рискове, които крие това, каза за Радио „Фокус” – Пазарджик д-р Илиян Траянов, завеждащ Акушеро-гинекологичното отделение в Областната болница в Пазарджик. По думите му при евентуално усложнение по време на раждане у дома времето за реакция е много малко. \r\n„Понякога едно изкървяване при раждане може да бъде фатално и дори идването на Спешна помощ да не може да помогне. За мен е неразумно човек да рискува по този начин, независимо от причините и личните разбирания”, уточни д-р Траянов и допълни, че към момента асистираното извънболнично раждане в България не е регламентирано и то крие сериозни рискове за живота и здравето на родилката и бебето. Той уточни, че тук се изключват инцидентните случаи на раждане вкъщи по независещи от родилката причини.\r\nАлбена ЖИЛЕКОВА", "date": "2017.11.20", "title": "Д-р Илиян Траянов, акушер-гинеколог: От медицинска гледна точка раждането вкъщи по собствено желание е опит за самоубийство"}
{"url": "http://www.focus-news.net/news/2017/11/20/2459070/kontsesionniyat-dogovor-za-natsionalen-park-pirin-tryabva-da-bade-priveden-s-novite-iziskvaniya-obzor.html", "text": "Вицепремиерът по икономическата и демографската политика Валери Симеонов организира кръгла маса за завършване на процедурата по изменение на действащия План за управление на Национален парк „Пирин“. На работната среща е обсъдено и изменение на концесионния договор за ски зоната в Банско. Присъствали са представители на зелени организации и кметът на Банско Георги Икономов. \r\nСлед срещата вицепремиерът Валери Симеонов заяви, че всички са се обединили около идеята за изграждането на втори кабинков лифт на Банско. А големите струпвания на туристи на лифта на Банско не трябва да продължават. „Изрично цитирам и еколога Андрей Ковачев, който каза, че не е против втори кабинков лифт, но като цяло това беше общата позиция на всички, които присъстваха“, коментира Валери Симеонов. Той обясни, че притесненията на зелените организации са свързани с демографски проблеми, безработица, намаляване на приходите, цени на имотите. „По всички пунктове и по въпросите, поставен от организациите на природозащитниците ще бъде отговорено и с точни цифри, бяха отхвърлени притесненията и упреците им“, уточни вицепремиерът. Валери Симеонов посочи, че на срещата единственият въпрос, свързан с екологията, е бил дали със изсичането на гора няма да се влоши ситуацията в района при евентуални силни валежи. Според него това, че всички други въпроси не са свързани с екология е добре и означава, че няма никакви рискове. \r\nВицепремиерът заяви, че с построяването на втори лифт на Банско ще се облекчи възможността туристите да стигат до ски зоните. „В момента се чака по 2-3 часа. Хората идват от цяла Европа, за да не могат да използват пистите пълноценно. Вторият лифт няма да увеличи туристите, а ще намали времето за чакане“, коментира той.  По думите му в концесионния договор са предвидени промени и в плащанията, като се очаква се сумите, които ще постъпват от концесията да бъдат два пъти по-големи. Валери Симеонов обясни, че се предвижда строителство на нови ски съоръжения- лифтове, влекове, писти и няма да има никакво друго строителство на сгради за хотели, къщи за гости и т.н. \r\nМинистърът на околната среда и водите Нено Димов посочи: „По-добре да има втори лифт на Банско, отколкото върволица от коли, които много повече замърсяват околната среда“. Той заяви, че концесионният договор за Национален парк „Пирин“ трябва да бъде приведен с новите изисквания. Министърът обясни, че в договора има спорни текстове, защото е правен през 2001 година, когато не е имало опит в тази сфера. „В стария концесионен договор е предвиден санкционен режим само от гледна точка на приходите, на Министерството на финансите. Не са предвидени санкционни режими за опазването на околната среда, което е предвидено в новите промени. Това от екологична гледна точка е изключително важно“, заяви Нено Димов. Министърът припомни, че няколко противоречиви становища на служебния кабинет относно новия план за управление са в тежка съдебна фаза. Той уточни, че кметът на Банско Георги Икономов е изискал с писмо от него довършване на процедурата по актуализация на стария план, и ще се процедира по закон. \r\nБиляна ИВАНОВА", "date": "2017.11.20", "title": "Концесионният договор за Национален парк „Пирин“ трябва да бъде приведен с новите изисквания (ОБЗОР)"}
{"url": "http://www.focus-news.net/news/2017/11/20/2459071/sport-uefa-obyavi-nay-silniya-otbor-ot-nachaloto-na-xxi-vek.html", "text": "Европейската футболна централа УЕФА обяви най-силната единадесеторка от началото на XXI век. Тя е следната: вратар – Икер Касияс, защитници – Серхио Рамос, Жерар Пике, Карлес Пуйол и Филип Лам, полузащитници – Шави Ернандес, Андрес Иниеста, Стивън Джерард, нападатели – Тиери Анри, Кристиано Роналдо и Лионел Меси.", "date": "2017.11.20", "title": "Спорт: УЕФА обяви най-силния отбор от началото на XXI век"}
{"url": "http://www.focus-news.net/news/2017/11/20/2459072/kyustendil-upravlenieto-na-obshtinskata-bolnitsa-v-dupnitsa-shte-bade-sred-temite-na-predstoyashtoto-zasedanie-na-obshtinskiya-savet.html", "text": "Управлението на общинската болница ще бъде сред темите на предстоящото заседание на Общинския съвет в Дупница. Това съобщи пред Радио „Фокус” – Кюстендил Емил Гущеров, председател на Общински съвет – Дупница. По думите му заседанието ще се проведе на 24 ноември от 10.00 часа в залата на Община Дупница. Вече е внесена докладна записка относно извършване на промени в учредителния акт на многопрофилната болница за активно лечение “Св. Иван Рилски”-Дупница, касаещи избор на прокурист за здравното заведение. Ще бъде взето решение и за провеждане на нов конкурс за възлагане на управлението общинската болница. \r\nВ рамките на заседанието ще бъде гласуван и начален ликвидационен баланс на общинското дружество „Финансово-счетоводна къща“. Предстои също разглеждане на предложение за изменения и допълнения на Наредбата за определянето на местните такси и цени на услуги и администрирането им на територията на Община Дупница, както и промяна в състава на Местната комисия за уреждане правата на граждани с многогодишни жилищноспестовни влогове.\r\nВенцеслав ИЛЧЕВ", "date": "2017.11.20", "title": "Кюстендил: Управлението на общинската болница в Дупница ще бъде сред темите на предстоящото заседание на Общинския съвет"}
{"url": "http://www.focus-news.net/news/2017/11/20/2459073/penka-ignatova-obshtina-veliko-tarnovo-ochakvame-remontite-v-pmg-vasil-drumev-da-priklyuchat-do-kraya-na-2017-godina.html", "text": "Очакваме ремонтите в ПМГ „Васил Друмев“ във Велико Търново да приключат до края на 2017 година. В училището се извършват планирани дейности за осигуряване на енергийна ефективност. Те включват саниране, подмяна на парова инсталация и дограма. Такива ремонти се извършват и в Основно училище „Патриарх Евтимий“. Това съобщи за Радио „Фокус“ – Велико Търново Пенка Игнатова, директор на Дирекция „Образование, младежки дейности и спорт“ в Община Велико Търново. Тя уточни, че отоплението във всички детски градини и училища в града вече е включено. \r\n„Учениците от ПМГ „Васил Друмев“ са преместени в Професионална гимназия по строителство, геодезия и архитектура „Ангел Попов“. Между двамата директори има сключен договор за съвместна работа. Учениците влизат от отделни входове. Няма проблем с отоплението. Учебният процес протича в среда, която отговаря на всички законови условия. Надяваме се до края на финансовата година да приключат ремонтните дейности на паровата инсталация и учениците да могат да се върнат в училище. А ремонтите работи, които са извън сградата, могат да продължат до края на допустимия срок, което е краят на януари 2018 година“, обясни Пенка Игнатова. \r\nПодобни ремонти предстоят и в Средно училище „Емилиян Станев“, ОУ „Петко Рачев Славейков“ и ОУ „Неофит Рилски“ – град Килифарево. Те ще започнат през следващата календарна година.\r\nЛуиза ТРАНЧЕВА", "date": "2017.11.20", "title": "Пенка Игнатова, Община Велико Търново: Очакваме ремонтите в ПМГ „Васил Друмев“ да приключат до края на 2017 година"}
{"url": "http://www.focus-news.net/news/2017/11/20/2459074/mvnr-es-27-izbra-novite-sedalishta-na-evropeyskata-agentsiya-po-lekarstvata-i-evropeyskiya-bankov-organ.html", "text": "ЕС-27 избра новите седалища на Европейската агенция по лекарствата и Европейския банков орган. Това съобщиха от пресцентъра на Министерството външните работи (МВнР). Европейската агенция по лекарствата ще се премести в Амстердам, а Париж ще бъде новото седалище на Европейския банков орган. Това са резултатите от проведеното в Брюксел гласуване на Съвет „Общи въпроси“ във формат 27. От българска страна в заседанието участва зам.-министърът на външните работи Емилия Кралева.\r\nЕвропейската агенция по лекарствата и Европейският банков орган понастоящем се намират в Лондон. След напускането на Обединеното кралство, двете агенции трябва да бъдат преместени на територията на ЕС-27. Съгласно одобрената от Европейския съвет през юни процедура, гласуването днес премина в три кръга.\r\nСъвет „Общи въпроси“ във формат 27 обсъди още състоянието на преговорите във връзка с излизането на Обединеното кралство от ЕС. Главният преговарящ от името на ЕС Мишел Барние информира министрите за постигнатия до момента напредък и за евентуалните бъдещи перспективи. Съветът беше запознат с проекта на дневен ред на Европейския съвет (чл.50) през декември.", "date": "2017.11.20", "title": "МВнР: ЕС-27 избра новите седалища на Европейската агенция по лекарствата и Европейския банков орган"}
{"url": "http://www.focus-news.net/news/2017/11/20/2459075/blagoevgrad-promeni-v-zakona-za-sotsialno-podpomagane-byaha-obsadeni-v-simitli.html", "text": "Промени в Закона за социално подпомагане бяха обсъдени в Симитли. Това каза за Радио „Фокус“ – Пирин Ивайло Гоцев, ръководител на Социалното звено към Общината. Той обясни, че среща на тази тема е била организирана от Дирекция „Социално подпомагане“, като на нея са присъствали служители на дирекцията и нейният директор Александър Балев, ръководители на социалните заведения  в община Симитли и социални работници в тях. „Срещата беше организирана във връзка с измененията с Постановление на Министерски съвет за изменение и допълнение на Правилника за прилагане на Закона за социално подпомагане. Бяха обсъдени едни от най-важните промени в тази сфера,  свързани с въвеждането на минимален и максимален срок на договора за възлагане на социална услуга,  уреждане на начина и реда за провеждане и изготвяне на индивидуална оценка на потребностите от подкрепа, и индивидуален план за подкрепа за ползване на услуги, както и тяхното съдържание, и най-важното - подобряването  на отчетността и контрола в сферата на социалните услуги“, заяви още Гоцев. \r\nТой добави, че по време на срещата е станало ясно, че  се прецизират по-голямата част от дефинициите на социалните услуги в съответствие с тяхната динамика през годините и се въвеждат нови определения за целите на услугите. „Прецизира се също така реда за откриване, възлагане на управлението и предоставяне на социалните услуги. Новите правила за оценка на потребностите и разработване на индивидуален план за подкрепа от доставчиците на социални услуги ще влязат в сила от 1 януари 2018 година“, посочи Гоцев.\r\nЛивия НИНОВА", "date": "2017.11.20", "title": "Благоевград: Промени в Закона за социално подпомагане бяха обсъдени в Симитли"}
{"url": "http://www.focus-news.net/news/2017/11/20/2459076/migratsionna-politika-zapadni-balkani-i-otnosheniyata-mezhdu-es-i-turtsiya-osnovnite-temi-v-lektsiyata-na-premiera-boyko-borisov-v-unss-obzor.html", "text": "Премиерът Бойко Борисов изнесе лекция пред студентите от Университета за национално и световно стопанство (УНСС) на тема „България, Балканите, Европа и светът“. Ректорът на университета проф. Стати Статев заяви, че лекцията е знак на уважение към академичната общност на УНСС- най-големият и най-старият бизнес университет. Той обясни, че тя е продължение на традицията хора от държавната власт да говорят пред студентите, чието начало датира от създаването на университета.  „В УНСС са се обучавали 6 премиери, 14 вицепремиери, 15 министри на финансите, 6 министри на външните работи“, посочи проф. Статев. „Във всеки един от трите кабинета на „Борисов“ има преподаватели и студенти от УНСС“, каза още той. \r\nОсновните теми в лекцията на Бойко Борисов бяха отношенията между ЕС и Турция, миграционната политика и присъединяването на Западните Балкани към ЕС. В началото той изказа съболезнования на близките на загиналите в пътните инциденти в Ловешко. Премиерът поздрави и тенисиста Григор Димитров за победата му на турнира в Лондон. \r\nБойко Борисов заяви, че Споразумението с Турция работи добре и е най-правилното, за да се държи миграционният натиск извън ЕС. Според него съюзът не трябва да се гради вътре с огради, а да се загради отвън със всички възможности. „Турция е най-големия съсед на Европа, огромна държава, с най-голямата армия в Европа, която е добре тренирана и въоръжена“, обясни премиерът. „Европейските лидери трябва да си дадат ясна сметка, че мирът и преговорите са най-доброто средство“, коментира той. \r\nПремиерът обясни, че ако Балканите не влязат в ЕС ще се генерира напрежение в бъдеще и нови сфери на влияние от велики сили, които не крият интереса си. Той определи като първи успех за България влизането на Балканите в дневния ред на Европа. „Не можем да дадем обещания, че страните от Западните Балкани ще получат дати за присъединяване, те не са и готови. Трябва да кажем на младите им хора много ясно какво ще бъде бъдещето им, в противен случай те ще напускат Балканите“, посочи Бойко Борисов. Той подчерта, че на 17 май 2018 година в България ще се проведе историческа среща между лидерите на Западните Балкани и на Европа. „Дотогава имаме редкия шанс да покажем, че на първо място стои Европа и ценностите й, че сме си научили уроците и ще гледаме напред, а не в историята“, обясни премиерът. \r\n„Оптимист съм за влизането ни в чакалнята на еврозоната като първа стъпка, работим усилено“, отговори Бойко Борисов на въпрос на студент дали Председателството може да помогне за влизането на България в еврозоната и Шенген. Той уточни, че всяка държава от ЕС е подписала, че в период от време, трябва да приеме еврото.  А според финансово икономически параметри България не представлява риск за еврозоната. „Председателството не означава, че управляваме Европа. Показва зрелостта на европейските държави. Не дава предимство, но ако можеш с уважение и такт да представиш дадена тема колегите ще я разгледат“, посочи министър-председателят. По думите му в Шенген има държави, чието място не е там. Премиерът уточни, че за влизането на страната в Шенген тепърва ще се работи, но не в този му вид. \r\nБиляна ИВАНОВА", "date": "2017.11.20", "title": "Миграционна политика, Западни Балкани и отношенията между ЕС и Турция - основните теми в лекцията на премиера Бойко Борисов в УНСС (ОБЗОР)"}
{"url": "http://www.focus-news.net/news/2017/11/20/2459077/kyustendil-za-poredna-godina-vazpitanitsite-na-uchilishteto-v-sapareva-banya-shte-otbelezhat-denya-na-hristiyanskoto-semeystvo.html", "text": "За поредна година възпитаниците на училището в Сапарева баня ще отбележат Деня на християнското семейство. Това съобщи за Радио „Фокус” – Кюстендил Емилия Гелева, директор на Средно училище „Христо Ботев” – Сапарева баня. На 21 ноември от 11.30 часа в малкия салон на читалище „Просветен лъч” ще бъде отбелязан празникът, а по традиция в инициативата ще се включат и самодейците. Празникът ще започне с изнасяне на беседа от отец Георги Марков. В програмата ще бъдат представени стихотворения и песни от второкласниците в учебното заведение, както и детски конкурс с тематични рисунки.\r\nВенцеслав ИЛЧЕВ", "date": "2017.11.20", "title": "Кюстендил:  За поредна година възпитаниците на училището в Сапарева баня ще отбележат Деня на християнското семейство"}
{"url": "http://www.focus-news.net/news/2017/11/20/2459078/prezidentat-na-germaniya-shte-se-opita-da-spasi-germaniya-ot-novi-parlamentarni-izbori-angela-merkel-se-starae-da-ne-izostrya-situatsiyata-a-svdp-obvini-kantslera-za-provala-na-pregovorite-obzor.html", "text": "Германия се оказа на прага на изключително остра вътрешнополитическа криза след провала на преговорите за формиране на управляваща коалиция, които продължиха повече от един месец с участието на Съюза (ХДС/ХСС), „Свободната демократическа партия“(СвДП) и „Зелените“. Президентът на страната Франк-Валтер Щайнмайер определи ситуацията като безпрецедентна.\r\n„Оказахме се в ситуация, която не се е случвала в 70-годишната история на Германия“, отбеляза той в понеделник. „Формирането на правителство винаги е бил сложен процес, но мандатът за формиране на министерски кабинет е най-високото поръчение. И тази задача остава. Партиите поеха върху себе си отговорността за страната на 24 септември и не могат просто така да я върнат обратно“, посочи германският президент.\r\n„В този момент всички участници трябва да помислят върху това и да преразгледат своята позиция“, смята Щайнмайер. Държавният глава призова водещите политически сили да достигнат до създаването на коалиция и да избегнат нови избори за Бундестаг.\r\nТой съобщи , че в близките дни ще обсъди вътрешнополитическата криза с всички участници в предварителните преговори и „с тези, чиято позиция изключва участието им в правителство“.\r\nБившият канцлер на Германия Ангела Меркел остава вярна на любимата си изчаквателна тактика и се старае да не изостря още повече и без това крайно сложната ситуация. В същото време това не означава, че лидерът на ХДС бездейства след провала на консултациите. Тя отмени насрочените за понеделник преговори с премиера на Нидерландия Марк Рюте и обсъди следващите действия с Щайнмайер.\r\nПрез следващата неделя, 26 ноември, тя ще се срещне с най-близките си партийни сътрудници в Берлин. На следващия ден, 27 ноември, както се очаква, ще се проведе разширено заседание на управата на ХДС, на която ще бъде обсъдена възможността за образуване на правителство на малцинството и шансовете за избягване на нови избори за Бундестаг.\r\nОт СвДП вече заявиха, че са готови да подкрепят такова правителство на малцинството, начело с Меркел, в случай, че то бъде образувано. „Ако има хубави инициативи, то ние сме готови“, заяви изпълнителният секретар на фракцията на СвДП в Бундестага Марко Бушман. „Ние нямаме намерение да поемаме ролята на фундаментална опозиция, а искаме да действаме конструктивно“, добави политикът.\r\nЛидерите на всички партии, освен на Съюза (ХДС/ХСС), в момента изразяват позиция, че са готови за нови избори и показват убеждението си, че те ще се състоят.\r\n„Не се боим от нови избори, смятаме ги за правилни и аз съм уверен, че те ще се състоят“, заяви лидерът на Германската социалдемократическа партия (ГСДП) Мартин Шулц, докато лидерът на фракцията на партията в парламента Андреа Налес заяви, че партията „е готова да отговори на призива за диалог“, но „отговорността лежи върху Меркел“.\r\nЛидерът на Християнсоциалния съюз Хорст Зеехофер призова блока ХДС/ХСС да се опита да влезе в диалог със социалдемократите. „Ние ще се излезем насреща на ГСДП, като тук аз съгласувам ходовете си с канцлера. Длъжни сме да призовем ГСДП на преговори, не искам да губя надежда“, заяви той пред германска агенция.\r\nВ същото време, в редовете на „Зелените“ вече определиха възможна дата за провеждане на нови избори. Депутатът от природозащитната партия Юрген Тритин очаква, че гласуването ще се проведе на Великден (католическият Великден през 2018 година се пада на 1 април). „Мисля, че новите избори ще се проведат на Великден“, заяви той пред местна радиостанция. Именно той беше участник в преговорите от страна на „Зелените“. „Ние действително стигнахме до границите“, отбеляза той. Политикът изрази недоумение относно решението на либералите да прекратят консултациите. „Чувстваш се така, все едно ти се присмиват“, заяви Тритин.\r\nПреговорите бяха прекратени в нощта срещу понеделник, след като \"свободните демократи\" обявиха решението си да излязат от тях. Според мнението на представителите на партията, страните не са успели да се договорят по основните въпроси от дневния ред.\r\nПолитикът от СвДП Волкер Висинг смята, че Меркел е виновна за провала на преговорите. „Ние питахме през цялото време канцлера, кога трябва да свърши всичко това, кога ще бъдат изяснени конфликтните въпроси и беше съвършено очевидно, че от нейна страна нямаше никаква концепция по въпроса“, заяви представителят на СвДП.\r\nТой подчерта, че преговорите „от самото си начало са протичали хаотично“. „Те не бяха структурирани, не бяха организирани“, заяви Висинг. „През цялата последна седмица, диалогът с всеки ден ставаше все по-сложен, докато в четвъртък той зацикли изцяло“, отбеляза политикът.\r\n„Канцлерът отлагаше всички тези теми – миграцията, въпросите на европейската политика – с надеждата, че те ще се решат от само себе си“, добави Висинг. „В крайна сметка тя (Меркел) не предложи компромис и се оказа без нищо“.\r\nКоалицията „Ямайка“ беше единственият реален вариант за формиране на правителство на мнозинството след септемврийските парламентарни избори в Германия и отказа на социалдемократите да продължат сътрудничество си със Съюза (ХДС/ХСС) под ръководството на Меркел.\r\nРедакция:", "date": "2017.11.20", "title": "Президентът на Германия ще се опита да спаси Германия от нови парламентарни избори, Ангела Меркел се старае да не изостря ситуацията, а СвДП обвини канцлера за провала на преговорите (ОБЗОР)"}
{"url": "http://www.focus-news.net/news/2017/11/20/2459079/vratsa-mitropoliyata-posreshta-s-praznichna-programa-vavedenie-bogorodichno-den-na-hristiyanskoto-semeystvo-i-pravoslavnata-mladezh.html", "text": "Врачанска митрополия посреща с празнична програма Въведение Богородично – Ден на християнското семейство и православната младеж, съобщиха от митрополията. Тържествена света литургия  ще бъде отслужена от 09.00 часа на 21 ноември в храм „Свето Възнесение“ от Врачанския митрополит Григорий в съслужение със свещеници от града. В 15.00 часа в Ритуалната зала във Враца започва дискусия по повод Деня на християнското семейство и православната младеж. В срещата-разговор ще участват Врачанският владика Григорий ,  преподаватели и студенти от филиала на Великотърновския университет „Св. св. Кирил и Методий“, представители на Регионалната библиотека „Христо Ботев“, млади хора и многодетни семейства. От 17,30 часа в Младежкия дом  ще започне концерт с църковна музика, на който митрополит Григорий ще поднесе приветствие.", "date": "2017.11.20", "title": "Враца: Митрополията посреща с празнична програма Въведение Богородично – Ден на християнското семейство и православната младеж"}
{"url": "http://www.focus-news.net/news/2017/11/20/2459080/afp-parizh-shte-e-domakin-na-evropeyskata-agentsiya-za-bankite-sled-brekzit.html", "text": "Париж спечели правото да е домакин на Европейската агенция за банките, след като тя напусне Лондон през 2019 година заради Брекзит, предава AFP, като се позовава на източници от европейското председателство.\r\nФренската столица победи Дъблин в борбата, след провеждането на три кръга анонимно гласуване от представители на 27-те страни-членки, според информация от дипломатически източници.\r\nПревод и редакция:", "date": "2017.11.20", "title": "AFP: Париж ще е домакин на Европейската агенция за банките след Брекзит"}
{"url": "http://www.focus-news.net/news/2017/11/20/2459081/penka-ignatova-obshtina-veliko-tarnovo-obshtinite-sa-tezi-koito-sa-osnovno-angazhirani-sas-zadarzhaneto-na-uchenitsite-v-uchilishte.html", "text": "Общините са тези, които са основно ангажирани със задържането на учениците в училище. Това е и причината да се изготвят различни стратегии за предотвратяване на отпадането им от образователната система, коментира пред Радио „Фокус“ – Велико Търново Пенка Игнатова, директор на Дирекция „Образование , младежки дейности и спорт“ в Община Велико Търново. По думите й според националното законодателство осигуряването на задължително обучение до 16 години, е задължение на местните администрации. „Така че, наша основна работа са обхвата, задържането и предотвратяването отпадането на учениците. Но за територията на  община Велико Търново смело мога да кажа, че по-скоро стои въпросът за напускане на учениците и излизането им зад граница, а не толкова за отпадане и липса на обхват на ученици. Акцията, която направихме в началото на учебната година, при която екипи обикаляха рискови семейства, чиито деца могат да отпаднат от системата, показа и точно тази наша констатация. Работим по механизма за обхват и задържане на учениците. Това е не само кампанийна идея, а и продължителна стратегия“, обясни Пенка Игнатова. \r\nРаботата в тази насока, по думите й, е комплексна и засяга не само Общината, а и директорите на училища и Регионалното управление на образованието. Според статистиката отпадналите ученици на територията на общината са едва двама от общо близо 8 000 младежи, като преди началото на учебната година те са били върнати в училище.\r\nЛуиза ТРАНЧЕВА", "date": "2017.11.20", "title": "Пенка Игнатова, Община Велико Търново: Общините са тези, които са основно ангажирани със задържането на учениците в училище"}
{"url": "http://www.focus-news.net/news/2017/11/20/2459082/peoples-daily-otbelyazan-e-rekordno-visok-broy-vlakove-patuvashti-mezhdu-kitay-i-evropa.html", "text": "Броят на товарните влакове, които пътуват между Европа и Китай е достигнал до рекордни нива, показват данни от китайска железопътна компания, като това е сигнал за увеличаването на икономическите връзки между Китай и страните, участващи в „новия път на коприната“, през които вече минават влакове, пише китайското издание People’s Daily.\r\nНезависимо от това, наблюдатели на пазарите продължават да призовават за запазване на трезвата преценка и обръщането към проблемите около „новия път на коприната“, които все още предстои да бъдат решени, като например използването на пълния капацитет на влаковете за пренасянето на товари до растящия китайски пазар.\r\nБроят на влаковете е достигнал до нов годишен рекорд, след като „пътят на коприната“ започна да се реализира през 2011 година. Тази година около три хиляди композиции са пътували по 57 различни линии между Китай и Европа. \r\nПревод и редакция:", "date": "2017.11.20", "title": "People’s Daily: Отбелязан е рекордно висок брой влакове, пътуващи между Китай и Европа"}
{"url": "http://www.focus-news.net/news/2017/11/20/2458764/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "След края на преговорите за климата в Бон делегатите изразиха удовлетворение от постигнатия напредък в конкретизирането на мерките в борбата срещу глобалното затопляне, пише The Asahi Shimbun. Продължилата две седмици среща в германския град Бон трябваше да изясни техническите детайли около споразумението за климата, подписано през 2015 г. в Париж. Разговорите обаче бяха под въпрос, тъй като администрацията на американския президент Доналд Тръмп, който отхвърля парижкото споразумение, заяви, че ще блокира всяка сделка, която противоречи на интересите на САЩ. \r\nСлед края на разговорите повечето от участниците се съгласиха, че американските дипломати са имали конструктивно участие, а делегации от няколко американски щата, града и компании са се ангажирали с целите на парижкото споразумение. \r\nВместо това работата е била възпрепятствана от Саудитска Арабия, която е отложила финалното споразумение с часове. Рияд е имал възражения срещу конкретна фраза, която според него може да позволи бъдещи налози върху изкопаемите горива, като петрола. \r\n***Полицията разпита за шести път израелския премиер Бенямин Нетаняху заради подозрения в корупция, пише Haarez. Има информация, че Нетаняху е приемал луксозни подаръци от свои богати поддръжници, включително от израелския бизнесмен и холивудски продуцент Арнън Милчън. Според данните, продуцентът е му изпратил кутии луксозни пури и други предмети на стойност десетки хиляди долари. Самият Милчън бе разпитан по този повод през септември. \r\nПолицията е пристигнала в резиденцията на премиера в Ерусалим в малко след 16,00 часа местно време в неделя. Това е второто им посещение в дома на Нетаняху за разпит за последните 10 дни. \r\n***Бившият премиер на Либия Саад Харири ще посети Египет в понеделник, пише Daily Sabah. \r\nБившият премиер е Париж, където се срещна с френския президент Емануел Макрон. Той бе поканен във френската столица след като бяха изразени опасения, че Харири е държан против волята си в Саудитска Арабия, откъдето на 4 ноември обяви, че се отказва от поста си. Оставката предизвика политическа криза в Ливан. Ливанският президент Мишел Аун заяви, че няма да приеме оставката на Харири, докато не я депозира лично. \r\nХарири обещава да се завърне в Ливан до сряда, навреме за празненствата по случай деня на независимостта на страната. \r\n***  Председателят на Европейската комисия Жан-Клод Юнкер подкрепи испанския министър-председател Мариано Рахой и начина, по който той се справя с кризата, предизвикана от опита на Каталуния да се отцепи, предава  Politico.\r\n„Като председател на ЕК, аз подкрепям позицията на испанското правителство. Знаете ли защо? Защото подкрепям тези, които уважават закона“, заяви Юнкер по време на интервю пред испански медии. „ЕС е основан на върховенството на закона, а моите каталунски приятели направиха именно обратното: нарушиха закона“, добави той.\r\nЮнкер допълни, че не е имал „и един личен контакт“ с бившия регионален лидер на Каталуния Карлес Пучдемон, който е обвинен в подстрекаване към бунт в Испания заради това, че обяви едностранно независимостта на областта и в момента. След това той се установи в Брюксел. \r\nСъщевременно председателят на ЕК предупреди каталунците да не се опитват да се отделят. „Историята ни учи, че не трябва да култивираме регионални капризи и да ги противопоставяме на националната идентичност. Човек не се бори така за регионалната си идентичност“, допълни той. „Подкрепят Европа на регионите, но не ми харесва идеята някой да напуска страните, когато си пожелае“, смята Юнкер. \r\n***", "date": "2017.11.20", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/11/20/2458765/predstoyashti-sabitiya-v-stranata-za-20-noemvri-agentsiya-fokus.html", "text": "***\r\nОт 11.00 часа на „Дондуков“ 2 държавният глава Румен Радев ще проведе среща с представителя на  УНИЦЕФ за България Мария Хесус Конде.\r\n***\r\nОт 10.00 часа в аула „Максима“ на УНСС премиерът на Република България Бойко Борисов ще изнесе публична академична лекция на тема „България, Балканите, Европа и светът“. \r\n***\r\nОт 15.00 часа в сградата на Министерски съвет заместник министър-председателят по обществения ред и сигурността и министър на отбраната Красимир Каракачанов ще се срещне със заместник-председателя на групата на Европейските консерватори и реформисти (ЕКР) в ЕП Робертс Зиле. На срещата ще бъдат обсъдени приоритетите в работата на ЕКР - Ефективни мерки за подобряване на борбата срещу тероризма и мигрцията. В 15.30 ч. в МС ще бъде даден брифинг за журналисти.\r\n***\r\nОт 10.00 часа министърът на регионалното развитие и благоустройството Николай Нанков ще провери ремонтните дейности на Беленски баир на главен път Ι-5 Русе – ГКПП Маказа. От 11.00 часа, в сградата на Общината, Николай Нанков ще проведе работна среща с кмета на Русе Пламен Стоилов и народни представители от региона. В 11.45 часа при ж.п. прелеза на речна гара до ул. „Мостова” министърът ще присъства на първата копка за изграждането на зона за обществен отдих по крайбрежната ивица. От 12.15 часа министър Николай Нанков ще посети кръговото кръстовище при бул. „Придунавски” и бул. „Фердинанд”. В 14.30 часа, регионалният министър ще посети блок „Русия” в града, където ще се срещне с представителите на Сдружението на собствениците.\r\n***\r\nОт 09.30 часа 16 състав на Специализирания наказателен съд ще гледа делото срещу Стефан Б., Христо А., Владислав Г., Милен Д., Веселин Д. и др., обвинени в организиране и ръководене на организирана престъпна група. \r\n***\r\nОт 09.30 часа в Зала „София Сити“ на „Бест Уестърн Плюс Сити Хотел“ Изпълнителна агенция по околна среда (ИАОС) ще отчете резултатите от изпълнението на проекта за надграждане на геоинформационната система за управление на водите и докладване.\r\n***\r\nОт 10.00 часа 12 състав на Специализирания наказателен съд ще гледа делото срещу Младен М., Мария Тр., Полина Тр., Ценка Г., Николай Н. и др., обвинени в организиране и ръководене на организирана престъпна група. \r\n***\r\nОт 10.00 часа 10 състав на Специализирания наказателен съд ще гледа делото срещу Антон Г. и Пенка Д., обвинени в организиране и ръководене на организирана престъпна група. \r\n***\r\nОт 10.00 часа в Зала „Сердика\", София Хотел Балкан, Синдикатът на българските учители, съвместно с фондация „Конрад Аденауер\" и с подкрепата на Министерството на образованието и науката, провежда национална конференция на тема: „Ролята  на  наставничеството  за  професионалното развитие на младите учители\".\r\n***\r\nВ зала “Витоша” на Интер Експо център ще се проведе Източноевропейската конференция на игралната индустрия (EEGS).\r\n***\r\nОт 10.30 часа в „Античен комплекс Сердика“ (Ларгото) ще се проведе Форумът „Voice It: Младежко мнение от значение“.\r\n***\r\nОт 10.30 часа в Резиденцията на посланика на Италия, ул. „Цар Освободител“ № 11 ще се състои пресконференция във връзка с е 2-рото издание на Седмицата на италианската кухня по света – серия от събития в специална атмосфера, включващи презентации, дегустации на типични продукти, уъркшоп и още много други.\r\n***\r\nОт 11.00 часа 17 състав на Специализирания наказателен съд ще гледа делото срещу Николай П. и Виктор И., обвинени в организиране и ръководене на организирана престъпна група. \r\n***\r\nОт 11.00 часа в „Пресклуб БТА” – София ще се състои пресконференция, на която ще бъде учредена Национална награда за фотографско изкуство на Община Самоков „Анастас Карастоянов”.\r\n***\r\nОт 11.00 часа 18 състав на Специализирания наказателен съд ще гледа делото срещу Александър А., Александър Д., Арутюн С., Галин И., Кольо М., Кристиян Н., обвинени в организиране и ръководене на организирана престъпна група.\r\n***\r\nОт 14.00 часа 5 състав на Специализирания наказателен съд ще гледа делото срещу Христо Г., обвинен в изнудване. \r\n***\r\nОт 14.00 часа 7 състав на Специализирания наказателен съд ще гледа делото срещу Кайчо С., чл. 65 НПК – молба за изменение на мярка за неотклонение. \r\n***\r\nОт 14.30 часа 1 състав на Специализирания наказателен съд ще гледа делото срещу Радослав М., чл. 65 НПК – молба за изменение на мярка за неотклонение.\r\n***\r\nОт 13.30 часа в конферентна зала „Шипка“ на хотел „Кристал Палас“ (ул. „Шипка“ 14) ще се проведе семинар за журналисти на тема: „Знанието е сила. Заедно в борбата с ХИВ.“ по повод Европейската седмица за тестване за ХИВ и хепатит – 17-24 ноември 2017 г.\r\n***\r\nОт 15.00 часа 5 състав на Софийския градски съд ще гледа делото срещу Пламен Христов (охранителят, обвинен, че е намушкал 19-годишен младеж в мол, чл.115 НК).\r\n***\r\nОт 15.00 часа на тържествена церемонията в Литературен кабинет „Владимир Башев“ (София, бул. Ситняково“ № 79, вх. Д, ет. 5) ще бъде връчена Националната литературна награда, присъждана за издадена стихосбирка на млад автор.\r\n***\r\nОт 18.00 часа в НМА, бул. „Евлоги и Христо Георгиеви“, №94, ще се проведе Галаконцерт на лауреатите на IХ-ия Международен клавирен конкурс \"Лист-Барток-Кодай\".\r\n***\r\nОт 19.00 часа в клуб „Перото“ ще бъде представен брой 34 на „Литературен вестник“, който е посветен на съвременната украинска литература.\r\n***\r\nНародният представител от ГЕРБ Васил Цветков организира приемни за граждани в Драгоман и Сливница. В Драгоман приемната ще се проведе от 10.00 часа в офиса на ГЕРБ, на ул. „Александър Стамболийски” №1. В Сливница Цветков ще се срещне с граждани от 12.00 часа, в офиса на партията, на ул. „Бенковски” №7. \r\n***\r\nОт 14.30 часа в зала № 1 на Районен съд – Асеновград ще се гледа делото срещу Иван Г., обвинен в присвояване на чужди пари в размер на 396 000 лева. \r\n***\r\nОт 17.30 часа в Градската библиотека „Паисий Хилендарски“ художникът Ангел Тулев ще отбележи 70-годишния си юбилей с изложба пастел и графика по повод Деня на християнското семейство.\r\n***\r\nОт 09.30 часа в зала „22-ри Септември” Общинският съвет ще проведе извънредно заседание за депото за твърди битови отпадъци в село Бучино. \r\n***\r\nОт 11.00 часа, във фоайето на Община Благоевград ще бъде открита изложба по повод 120 години от създаването на Четвърто основно училище „Димчо Дебелянов“ – Благоевград.  \r\n***\r\nОт 11.00 часа в централата на ГЕРБ, която се намира на ул. \"Конт Андрованти\" 5, Народният представител от ГЕРБ-Бургас и областен координатор на партията Димитър Бойчев организира приемен ден за гражданите на морския град\r\n***\r\nОт 18.00 часа в Дом на писателя, ул. „Вола“ 1, ще бъде представена книгата \"Непоискани дълбини\" на Динко Динков.\r\n***\r\nОт 11.00 часа в офиса на ПП ГЕРБ на ул. \"България\" - Общински  пазар №12, Народният представител от ГЕРБ Диана Саватева организира приемна за жителите на Малко Търново.\r\n***\r\nОт 14.00 часа в Зала 3 на Учебно-спортния комплекс на ВСУ „Черноризец Храбър“ ще се проведе публична лекция на Евтим Милошев на тема: „Професия „продуцент“ - умения, талант и предприемачески дух”.\r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ – Варна Емилия Милкова ще има приемен ден за граждани.\r\n***  \r\nОт 09.30 часа в Пресклуб на БТА-Велико Търново ще се състои отчет на благотворителната акция „От децата за децата“.\r\n***  \r\nОт 10.30 часа в ДГ „Пролет“ ще се проведе инициативата „Деца четат на деца“, съвместно осъществена от  НЧ „Надежда 1896“ и Младежки дом. \r\n***  \r\nОт 10.00 часа в 4-та аудитория на Ректората на ВТУ ще се проведе откриване на Университетски център за административно обслужване на студенти. \r\n***\r\nОт 13.00 часа в близост до Речната гара кметът на Община Видин Огнян Ценков ще участва в събитие по случай обновлението на пристанищен терминал Видин-Център.\r\n***\r\nОт 14.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ – Варна Емилия Милкова организира приемен ден за граждани.\r\n***\r\nОт 10.30 и 11.45 часа в Държавен куклен театър „Дора Габе“ ще бъдат представени Куклени спектакли  „Тримата братя и златната ябълка“.\r\n*** \r\nОт 10.00 часа в заседателната зала на Общината ще се проведе информационни срещи на тема „Възможности за финансиране от Европейските структурни и инвестиционни фондове (ЕСИФ)“.  \r\n***\r\nОт 17.15 часа в Сесийната зала на Община Панагюрище ще се проведе обществено обсъждане на проект на наредба за клубовете за пенсионери и лица с увреждания.\r\n***\r\nОт 09.00 часа в централния храм \"Св. Иван Рилски\" ще бъде отслужена литургия в памет на загиналите в катастрофа край ловешкото село Микре.\r\n***\r\nНародните представители от  ГЕРБ-Пловдив ще приемат граждани от избирателния си район. Менда Стоянова – председател на Комисията по бюджет и финанси в 44-тото Народно събрание, ще се среща с граждани от 16.00 в централния офис на  ГЕРБ на бул. „Марица” 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, ще приема от 16.30 часа в офиса на  ГЕРБ на улица „Прага” 2. Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание, ще има приемна от 16.00 часа в партийния офис на ул. „Стефан Стамболов\" № 21. Спас Гърневски -  заместник-председател на Комисията за борба с корупцията, конфликт на интереси и парламентарна етика, организира приемна от 16.00 в офиса на  ГЕРБ на ул. \"Коста Паница\" № 5.\r\n***\r\nОт 8.45 часа в зала 1 на Пловдивския окръжен съд ще се гледа делото срещу Николай Н. и Бренченс Й., обвинени в придобиване и пренасяне през границата на високорисково наркотично вещество – кокаин в особено големи размери.\r\n***\r\nОт 9.00 часа в зала 5 на Пловдивския окръжен съд ще се гледа делото срещу Александър Б., обвинен в избягване на плащането на данъчни задължения в особено големи размери – над 2 милиона лева, както и за използване на документи с невярно съдържание.\r\n***\r\nОт 9.00 часа в зала 2 на Пловдивския окръжен съд ще се гледа делото срещу Ремзи Ф., обвинен в опит за умишлено убийство. \r\n***\r\nОт 9.15 часа в зала 2 на Пловдивския районен съд ще се гледа делото срещу Николай Н., обвинен в присвояване на чужди пари в размер на 10 190 лв.\r\n***\r\nОт 9.30 часа в зала 1 на Пловдивския окръжен съд ще се гледа делото срещу Аляйдин Х., обвинен в причиняване на смъртта на две лица и телесни повреди на други две лица при управление на тежкотоварно превозно средство. \r\n***\r\nОт 9.30 часа в зала 10 на Пловдивския окръжен съд ще се гледа делото срещу Иван Г., обвинен, че при управление на лек автомобил е причинил по непредпазливост смъртта на велосипедист.\r\n***\r\nОт 11.00 часа в район „Тракия“, зад блок 16 ж.к. „Оазис“ 5, кметът на града Иван Тотев и районният кмет Костадин Димитров ще открият нов обществен паркинг. \r\n***\r\nОт 13.30 часа в зала 11 на Пловдивския район съд ще се гледа делото срещу таксиметровия шофьор Диян Г., осъждан 8 пъти. Обвинението е за причиняване на имотна вреда в размер на 2700 лв.\r\n***\r\nОт 15.00 часа в зала 1 на Пловдивския окръжен съд ще се гледа делото срещу Цветан А., обвинен в умишлено убийство. \r\n***\r\nВ 16.30 часа на втория етаж на библиотека „Иван Вазов“ ще се открие изложбата „Чешките „български“ музиканти в следосвобожденска България – 1878-1902“, разказваща за музикалното сътрудничество между чехи и българи.\r\n***\r\nВ 18.30 часа в център-музей “Тракарт” ще бъде открита фотоизложба “Годината ни заедно“.\r\n***\r\nОт 11.45 часа на Понтон №10 на Кея (на паркинга пред ресторант \"Понтона\") ще се състои първа копка на проекта за „Реконструкция и рехабилитация на пешеходна среда и изграждане на зони за обществен отдих“.\r\n***\r\nОт 14.00 часа в зала „Русе“ на Историческия музей ще бъде открита изложбата „Културно наследство на българите в миграция“.\r\n***\r\nОт 09.30 часа Общинските съветници от ГЕРБ Силвия Маринова и Димитър Павлов организират приемни за граждани.\r\n***\r\nОт 10.00 часа в Пресклуб на БТА-Сливен ще се проведе встъпителна пресконференция по спечелен социален проект на „В и К“ – Сливен.\r\n***\r\nОт 09.00 часа в НЧ „Св. Климент Охридски 1858“ ще се проведат „Дни за  възхвала  на  Св. Климент, архиепископ  Охридски”.\r\n***\r\nОт 18.00 часа в Зала „Младежки дом“ ще се състои официално учредяване на Общински съвет на децата в града.", "date": "2017.11.20", "title": "Предстоящи събития в страната за 20 ноември (Агенция „Фокус“)"}
{"url": "http://www.focus-news.net/news/2017/11/20/2458766/daily-express-grigor-dimitrov-stigna-pochti-do-salzi-sled-pobedata-si-v-london.html", "text": "Българският тенисист Григор Димитров падна на земята и една сдържа сълзите си след победата с 2:1 сета над Давид Гофен в Лондон, пише Daily Express. 26-годишният успя да се изправи след емоционалната си победа и вдигне трофея за да стане световния номер три.\r\nБелгийският състезател се изправи срещу Рафаел Надал и Роджър Федер и успя да стигне до финала, но бе надигран от вдъхновения си противник, пише вестника. \r\nБългаринът победи с 7:5, 4:6, 6:3 противника си и стана първият дебютант спечелил турнира от 1998 година насам.  Цанко Цолов", "date": "2017.11.20", "title": "Daily Express: Григор Димитров стигна почти до сълзи след победата си в Лондон"}
{"url": "http://www.focus-news.net/news/2017/11/20/2458767/gazet-van-atwerpen-david-gofen-se-bi-kato-lav-no-izgubi-ot-grigor-dimitrov-v-london.html", "text": "Белгийският тенисист Давид Гофен се би като лъв, но изгуби от българина Григор Димитров, който триумфира на финалния турнир на Асоциацията на професионалните тенисисти в Лондон, пише белгийският вестник Gazet van Atwerpen.\r\nГофен не успя да запише щастлив край на своята приказка. Той се би като лъв на финалите, но не издържа в някои от критичните моменти, докато Димитров показа хладнокръвие в трите сета и се оказа по-добрият от двамата. \r\nГофен трябваше да играе агресивно, за да победи българския тенисист, но това не се случи, пише местното издание. В последните моменти на мача Димитров удряше безмилостно и запази концентрация за победата с 7:5, 4:6 и 6:3.  Цанко Цолов", "date": "2017.11.20", "title": "Gazet van Atwerpen: Давид Гофен се би като лъв, но изгуби от Григор Димитров в Лондон"}
{"url": "http://www.focus-news.net/news/2017/11/20/2458768/de-morgen-ne-be-pisano-david-gofen-da-specheli-v-london.html", "text": "Не бе писано Давид Гофен да спечели турнира в Лондон и доведе до щастлив край историята си. За втори път нашият сънародник трябваше да признае, че уменията му отстъпват пред тези на българина Григор Димитров, който триумфира с първото място, пише белгийският вестник De Morgen. \r\nТова бе моментът на слава за Гофен. След като Надал и Федерер са извън схемата, белгиецът трябваше да напише последната страница от приказката си. Последната пречка пред него бе Григор Димитров, който вече веднъж го победи в груповата фаза на турнира. За съжаление, 26-годишният българин се оказа твърде голямо препятствие за втори път тази седмица.\r\nМакар и двамата да бяха нервни, тъй като са дебютанти на турнира, Димитров успя да се овладее в края на първия сет и спечели предимство. Гофен се „изправи“ и надигра противника си във втората част, но в най-важния момент, Димитров се оказа по-силен и спечели финалния турнир на Асоциацията на професионалните тенисисти в Лондон Цанко Цолов", "date": "2017.11.20", "title": "De Morgen: Не бе писано Давид Гофен да спечели в Лондон"}
{"url": "http://www.focus-news.net/news/2017/11/20/2458769/de-standaard-david-gofen-ne-uspya-da-specheli-titlata-v-london.html", "text": "Давид Гофен не успя да спечели титлата на финалния турнир на Асоциацията на професионалните тенисисти в Лондон, отстъпвайки пред Григор Димитров, пише белгийският вестник de Standaard. Ден след невероятната си победа над Роджър Федерер, Гофен получи шанса да играе на финала от сериите Мастърс. Неговият опонент бе българинът Григор Димитров, който му преподаде суров урок по-рано тази седмица. Двамата дебютанти стигнаха до 1:1 сета, като в решаващата трета част Гофен успя да стопи първоначалното си изоставане. Това обаче се оказа само отлагане на неизбежното, защото Димитров отново получи предимство, пише изданието. В решаващия момент Белгиецът изпрати топката в мрежата и загуби срещата. Твърде неприятно, пише още вестника.  Цанко Цолов", "date": "2017.11.20", "title": "De Standaard: Давид Гофен не успя да спечели титлата в Лондон"}
{"url": "http://www.focus-news.net/news/2017/11/20/2458770/api-ogranicheno-e-dvizhenieto-na-tezhkotovarni-avtomobili-v-dvete-posoki-po-pat-i-1-sofiya-botevgrad.html", "text": "Oграничено e движението на тежкотоварни автомобили в двете посоки по път I-1 София-Ботевград,  поради почистване на обилния снеговалеж, съобщиха от прессцентъра на Агенция пътна инфраструктура. Водачите изчакват на място.", "date": "2017.11.20", "title": "АПИ: Oграничено e движението на тежкотоварни автомобили в двете посоки по път I-1 София-Ботевград"}
{"url": "http://www.focus-news.net/news/2017/11/20/2458771/kommersantrusiya-grinuich-zagovori-na-balgarski-ezik-sled-pobedata-na-grigor-dimitrov.html", "text": "Лондонският квартал Гринуич заговори на български език, след като българският тенисист Григор Димитров спечели финала на сериите „Мастърс“ в намиращата се в югоизточния квартал зала \"О2 Арина\", пише руският вестник “Коммерсант“. Българинът триумфира след като победи с 2:1 сета белгиеца Давид Гофен. \r\nТолкова дълъг финал Лондон не бе виждал от доста време, пише изданието. Макар Гофен да доминираше отначало, Димитров се стегна и бавно и постепенно се сдоби с инициативата, като успя да обърне резултата и спечели първия сет с 7:5. По време на втората част, Димитров продължи да се опитва да играе около мрежата и може би вече усещаше вкуса на победата, когато брейк-поинт, направен от Гофен доведе до известен морален спад за българина, който отстъпи с 4:6 втория сет. В решаващата част, когато никой не можеше да определи кой ще надделее, изключително важно е спокойствието и умението да владееш нервите си. В края на сета, именно това не се удаде на Гофен, който се би докрай, но Димитров остана стабилен и не му позволи да вземе надмощие. Краен резултат 6:3 в последната част след два часа и половина игра, както и осма титла в кариерата на победилия българин.  Цанко Цолов", "date": "2017.11.20", "title": "„Коммерсант“(Русия): Гринуич заговори на български език след победата на Григор Димитров"}
{"url": "http://www.focus-news.net/news/2017/11/20/2458772/afp-svobodnata-demokraticheska-partiya-se-otkaza-ot-koalitsionnite-pregovori-v-germaniya.html", "text": "Късно в неделя преговорите за коалиционно споразумение в Германия между Съюза (ХДС/ХСС), Свободната демократическа партия (СвДП) и формацията „Зелени“ се провалиха, след отказах от страна на СвДП, предава AFP. \r\nЛидерът на оттеглилата се от преговорите партия Кристиан Линднер заяви, че е „по-добре да не управляваме, отколкото да управляваме зле“.  Според него, формацията му не е могла да намери „точка на доверие“ с водения от Ангела Меркел блок и „Зелени“. Цанко Цолов", "date": "2017.11.20", "title": "AFP: Свободната демократическа партия се отказа от коалиционните преговори в Германия"}
{"url": "http://www.focus-news.net/news/2017/11/20/2458773/20minutesfrantsiya-david-gofen-se-prechupi-pred-grigor-dimitrov.html", "text": "Белгиецът Давид Гофен се пречупи пред българския тенисист Григор Димитров на финалния мач от сериите „Мастърс“ в Лондон, пише френското издание 20 minutes. След вълнуващ двубой, продължил два часа и половина, Димитров се наложи с 7:5, 4:6, 6:3 и остана непобеден на провеждащия се в „О2 Арина“ турнир. \r\nТова бе втора победа за Димитров срещу Гофен, след като по-рано тази седмица българинът се наложи с резултат 6:0 и 6:2 над белгийския тенисист. Макар Гофен да предложи съвсем различно ниво на игра в неделя, в крайна сметка 26-годишният българин грабна победата, която му осигури допълнителни 1500 точки и третата позиция в световната ранглиста. Цанко Цолов", "date": "2017.11.20", "title": "20minutes(Франция): Давид Гофен се пречупи пред Григор Димитров"}
{"url": "http://www.focus-news.net/news/2017/11/20/2458774/the-advertiser-mladshiyat-federer-grigor-dimitrov-specheli-turnira-v-london.html", "text": "Българинът Григор Димитров, наричан често „младши Федерер“, заради близкия стил на игра, който 26-годишният има с швейцареца, спечели финалния турнир на Асоциацията на професионалните тенисисти в Лондон. Това пише френското издание The Advertiser. \r\nДимитров, който представляваше самото спокойствие в по-голямата част от мача, се наложи с 7:5, 4:6, 6:3 над белгиеца Давид Гофен, който не успя да намери в себе си същата сила, с която по-рано победи световния номер две. \r\n„Младшият Федерер“ доказа качествата си печелейки четвърта титла тази година, като си гарантира трета позиция в световната ранглиста, след като заемаше 16-о място в края на миналия сезон. Това бе първият финал от сериите \"Мастърс\", на който играха двама дебютанти. Цанко Цолов", "date": "2017.11.20", "title": "The Advertiser: „Младшият Федерер“ Григор Димитров спечели турнира в Лондон"}
{"url": "http://www.focus-news.net/news/2017/11/20/2458775/elisaveta-shapkareva-prez-2015-g-naslednitsite-na-kuzman-shapkarev-predstavihme-neizdavana-negova-kniga-i-otkrihme-pametna-plocha.html", "text": "В нашето семейство винаги на почит е бил девизът на моя прадядо „Един Шапкарев никога не влиза през задната врата“. Това каза правнучката на фолклориста Кузман Шапкарев и заместник-председател на Българското сдружение на родовете от Македония Елисавета Шапкарева  в интервю за Агенция „Фокус“ за прадядо си, какъв човек е бил и какви трудности е срещал в живота си.  „Спомням си го от дядо ми и баща ми и съм го предала и на сина си. Дядо ми Иван Шапкарев също събираше и публикуваше фолклорни материали. Има и издаден речник на охридския градски говор. Негова е и заслугата за второто издание на „Сборник български народни умотворения“.\r\nПрез 2015 г. ние, наследниците на Кузман Шапкарев, представихме неиздавана негова книга „Проект за историко-хронологическа таблица на най-забележителните исторически събития от сътворението на света до днешни дни, черпан из разни хронологически и исторически съчинения и натъкмен от К. А. Шапкарев” и открихме паметна плоча на ул. „Кузман Шапкарев“ в столицата“, обясни Елисавета Шапкарева. \r\nТя изрази съжаление, че нямам спомени за прадядо си. „Моят баща, поручик Любомир Шапкарев, винаги ни е разказвал и на мен и брат ми, и на сина ми за родовите ни корени, за баща си и дядо си. Казваше, че дядо му е бил скромен, но прям и откровен човек. Дори е отправил остри забележки на председателя на Народното събрание Петко Славейков. Бил е отдаден  с голям ентусиазъм на работата, а и на семейството си“, посочи Елисавета Шапкарева. Според нея, за да знае човек къде отива, трябва да знае от къде идва. \r\nДеница КИТАНОВА", "date": "2017.11.20", "title": "Елисавета Шапкарева: През 2015 г. наследниците на Кузман Шапкарев представихме неиздавана негова книга и открихме паметна плоча"}
{"url": "http://www.focus-news.net/news/2017/11/20/2458776/prezidentat-rumen-radev-pozdravi-grigor-dimitrov-za-pobedata-mu-v-london.html", "text": "Българският президент Румен Радев поздрави Григор Димитров за победата му на финалния турнир на Асоциацията на професионалните тенисисти в Лондон. \r\n„Поздравления за големия успех на Григор Димитров – спечелването на Финалния турнина на АТР в Лондон. Един българин показа как с много труд, упоритост, дух и вяра се постига победа“, написа президентът от официалната си страница в социалната мрежа „Фейсбук“.", "date": "2017.11.20", "title": "Президентът Румен Радев поздрави Григор Димитров за победата му в Лондон"}
{"url": "http://www.focus-news.net/news/2017/11/20/2458777/le-figaro-grigor-dimitrov-stana-chast-ot-golyamata-igra-sled-finalite-v-london.html", "text": "Българинът Григор Димитров стана част от „Голямата игра“ в тениса, след като спечели финалния турнир на Асоциацията на професионалните тенисисти в Лондон, пише френското издание Le Figaro. Първата ракета на България грабна трофея побеждавайки с 2:1 сета белгиеца Давид Гофен след два часа и половина игра в британската столица. \r\nВече няколко години Света очакваше важна титла за България, още от както Димитров се класира за полуфиналите на „Уимбълдън“ през 2014 г., където се доказа като една от големите млади надежди на световния тенис. След победата си в Лондон, може да се твърди, че българинът вече е част от „Голямата игра“ в този спорт. \r\nТова бе невероятен завършек на сезона за 26-годишния Димитров, който спечели общо четири титли тази година и си гарантира трета позиция в световната ранглиста.  Цанко Цолов", "date": "2017.11.20", "title": "Le Figaro: Григор Димитров стана част от „Голямата игра“ след финалите в Лондон"}
{"url": "http://www.focus-news.net/news/2017/11/20/2458778/grigor-dimitrov-specheli-finalniya-turnir-na-atr-v-london-komentari-v-svetovni-medii-agentsiya-fokus.html", "text": "Българският тенисист Григор Димитров спечели финалния турнир на Асоциацията на професионалните тенисисти в Лондон, след като се наложи с 2:1 сета над белгиеца Давид Гофен. За първи път в историята на турнира двама дебютанти бяха на финал, като от 1998 година насам трофея не бе печелен от тенисист, участващ за първи път в състезанието. \r\nПобедата на българина бе отразена широко в Европа и не само. \"Шапки долу пред Григор Димитров, който спечели най-големия трофей в кариерата си\", написа малко след края на мача британският вестник Guardian. Изданието похвали неговия противник, но определено отдаде по-голямо значение на българина. Telegraph, друг английски вестник, изрази надеждата, че финалът между Димитров и Гофен е „частица от бъдещето на тениса“, а самият мач бе наречен „трилър“. \r\nБританската медия BBC цитира думи на българския тенисист номер едно, изречени веднага след края на мача. „Горд съм че играх срещу Давид Гофен“, каза Димитров, като спортсменски поздрави противника си за „фантастичната седмица и година“, който той има. След края на срещата българският тенисист една сдържа сълзите си от щастие, това пише друго британско издание – Daily Express. 26-годишният все пак успя да се съвземе, като благодари на своя екип и треньор, се казва още в статията. \r\nПечатът в Белгия, родната страна на Давид Гофен, също не остана безучастен. „Гофен се би като лъв, но изгуби от Димитров в Лондон“, е едно от заглавията в Gazet van Atwerpen, докато De Morgen пише “Не бе писано на Давид Гофен да спечели в Лондон“. Белгийските издания описват седмицата на родния си тенисист в Лондон като „приказка“, която не е успяла да завърши с щастлив край, тъй като „последното препятствие“ Григор Димитров, се е оказало твърде голямо. Белгийският печат е единодушен в демонстрираното от българина надмощие, постигнато най-вече заради хладнокръвието на Димитров, но все пак хвалят сънародника си за добрата игра, която е показал. \r\n„Гринуич заговори на български език“, това пък пише руският ежедневник “Коммерсант“. Кореспондент на вестника е предал на редакцията пълен репортаж за мача, като репортерът си е позволил да направи заключението, което е и заглавие на статията. \r\n„Давид Гофен се пречупи пред Григор Димитров“, пише френският вестник 20minutes. Изданието информира, че след победата си, 26-годишният състезател си е осигурил трета позиция в световната ранглиста, като напомня, че това бе втора победа над Гофен по време на турнира. „Младшият Федерер“ спечели турнира в Лондон. С такова заглавие излиза The Advertiser. Изданието напомня, че българинът има сходен стил на игра с швейцарския тенисист, но е успял да се наложи над Гофен, който стигна до финалите именно след победа над Роджър Федерер. Според друг френски вестник, Le Figaro, победата е направила Григор част от „Голямата игра“ в тениса. Светът е очаквал голяма титла от българина още след полуфиналите на \"Уимбълдън\" през 2014 г., където Димитров се е показал като една от важните млади надежди в спорта. Тази титла най-после е налице, добавя изданието. \r\nПрезидентът на България Румен Радев също не пропусна да отбележи успеха на българския тенисист, като според него Димитров е доказателство за това какво може да се постигне с „много труд, упоритост, дух и вяра“.  Цанко Цолов", "date": "2017.11.20", "title": "Григор Димитров спечели Финалния турнир на АТР в Лондон, коментари в световни медии (Агенция „Фокус“)"}
{"url": "http://www.focus-news.net/news/2017/11/20/2458779/izvestiyarusiya-izstrelvaneto-na-ruskata-noseshta-raketa-zenit-be-otlozheno-zaradi-tehnicheski-problem.html", "text": "Изстрелването в космоса на руската носеща ракета „Зенит“, която трябва да отнесе в космическото пространство анголски сателит, е забавено заради технически проблем, пише руският вестник „Известния“, като се позовава на съобщение, направено за медията от космическия център, където се намира носещото устройство. \r\nСлед като бъде извършена подмяна на дефектните компоненти, ще бъдат проведени повторни тестове след което ракета ще бъде изстреляна заедно със сателита, най-вероятно в началото на 2018 г. Първоначалният срок за пускането на сателита в космоса бе седми декември.  Цанко Цолов", "date": "2017.11.20", "title": "„Известия“(Русия): Изстрелването на руската носеща ракета „Зенит“ бе отложено заради технически проблем"}
{"url": "http://www.focus-news.net/news/2017/11/20/2458780/vzglyadrusiya-ramzan-kadirov-razkri-podrobnosti-otnosno-napadenieto-v-checheniya.html", "text": "Лидерът на Чечения Рамзан Кадиров, разкри подробности относно нападението над полицейски пост в републиката в неделя, пише “Взгляд“. Според Кадиров, атаката е била с цел кражба на оръжие, което впоследствие нападателите смятали да използват за „последващо престъпление“. \r\nРазпознати са двамата нападатели, които „хвърлили граната и след това открили огън срещу полицейския пост. Задачата им е била да застрелят полицаите, да откраднат оръжия и амуниции, които да използват за своя следваща по-голяма атака“. \r\nЗа щастие, благодарение на усилията на служителите на реда, двамата са били неутрализирани, добави още Кадиров. По време на атаката, един от полицаите е получил леко нараняване. Тече процес по издирване на съучастници.  Цанко Цолов", "date": "2017.11.20", "title": "„Взгляд“(Русия): Рамзан Кадиров разкри подробности относно нападението в Чечения"}
{"url": "http://www.focus-news.net/news/2017/11/20/2458781/rossiyskaya-gazeta-dvama-dushi-sa-zadarzhani-sled-katastrofata-v-republika-mari-el.html", "text": "Двама души са задържани след катастрофата в руската република „Мари ел“, резултат на която на 16 ноември загинаха 15 души, пише “Российская газета“. \r\nГоворител на властите поясни, че е станало ясно, че едното от превозните средства, камион, превозващ дърва, не е отговарял на изискванията за безопасност при зимни условия, заради което в крайна сметка е катастрофирал в превозващия пътници минибус. \r\nДвама мъже, на 51 и 53 години са арестувани по случая. Първият не е спазил правилата за движение, а вторият е нарушил изискванията за обезопасяване на товара.  Цанко Цолов", "date": "2017.11.20", "title": "„Российская Газета“: Двама души са задържани след катастрофата в република „Мари ел“"}
{"url": "http://www.focus-news.net/news/2017/11/20/2458782/hasan-tahirov-bnapsh-5-pati-poveche-e-proizvedeniyat-shafran-v-balgariya-tazi-godina-v-sravnenie-s-minalata.html", "text": "Тази година имаме между 150-200 кг/дка готов продукт шафран. Имаме увеличение, миналата година беше 40-50 кг. Производството се е увеличило около 5 пъти. Това каза в интервю за Агенция „Фокус“ Хасан Тахиров, председател на Българската национална асоциация на производителите на шафран и биологични шафранови продукти (БНАПШШП). „Вече имаме над 3500 членове на нашата асоциация на производителите на шафран. Има и хора извън асоциацията, които са от 1500 до 2000. Това означава, че около 5000 хора или семейства се опитват да сеят шафран“, посочи той. „Някои си имат по 100 кв. м, а някои между 10-40 и 80 декара. Мнозинството от тях, 80%, са много внимателни. Ние им казваме първата година да опитат с малки площи. Една култура може да отговаря идеално на един производител, а на другия не. Който първата година опитва с малки площи, следващата опитва с по-големи“, обясни председателят на асоциацията. „Обявихме цена от 10 хил. лева. Цената на биологично отглеждан планински шафран е 10 хил. евро на кг. Даваме възможност на хората да опитват с нашия шафран затова намалихме на 50% цената“, коментира Хасан Тахиров. „В България шафранът изобщо не беше познат, докато не започнахме да говорим по медиите, че има. Земеделското министерство и големите институции не познаваха тази култура. Запознах ги с нея и съм много щастлив. По тази начин успях да докажа, че отглеждането на шафран е възможност за хората в планинските региони“, каза още той. \r\nБиляна ИВАНОВА", "date": "2017.11.20", "title": "Хасан Тахиров, БНАПШ: 5 пъти повече е произведеният шафран в България тази година, в сравнение с миналата"}
{"url": "http://www.focus-news.net/news/2017/11/20/2458783/afp-angela-merkel-izrazi-sazhalenie-otnosno-provalyaneto-na-pregovorite-za-yamayska-koalitsiya.html", "text": "Германският канцлер Ангела Меркел изрази съжалението си относно провалените преговори за „ямайска“ коалиция, предава AFP. \r\n“Съжалявам, че не успяхме да постигнем общо споразумение”, заяви тя, след като стана ясно че Свободната демократична партия се е отказала от участие в преговорите и съответно в управляващата коалиция. Въпреки това, Меркел допълни, че „като канцлер ще направя всичко възможно за доброто на страната в предстоящите трудни времена“. \r\nСпоред Хорст Зеехофер, лидер на ХСС, провалът на преговорите и липсата на ефективно правителство е „тежест“ за Германия. Агенция „Фокус“ припомня, че късно вечерта в неделя, Свободната демократическа партия се отказа от участие в преговорите. Нейният председател Кристиан Линднер заяви, че „е по-добре да не управляваме, отколкото да управляваме зле“. Линднер не даде повече ясното, но неговата формация, Съюза (ХДС/ХСС) и партията „Зелени“ имаха най-големи различия главно що се отнася до темите свързани с бежанците и климата. Цанко Цолов", "date": "2017.11.20", "title": "AFP: Ангела Меркел изрази съжаление относно провалянето на преговорите за „ямайска“ коалиция"}
{"url": "http://www.focus-news.net/news/2017/11/20/2458784/daily-mail-talantat-na-grigor-dimitrov-mu-donese-nay-golyamata-pobeda-v-karierata.html", "text": "Талантът на българския тенисист Григор Димитров му донесе най-голямата победа в кариерата – трофеят от финалния турнир на Асоциацията на професионалните тенисисти в Лондон, пише британският вестник Daily Mail. Заемащият до сега шеста позиция в световната ранглиста победи Давид Гофен с 7:5, 4:6, 6:3. \r\n„Чувствах се уверен през цялата година“, ката Димитров. „Така че когато тялото ми позволява да се подготвя сериозно, чувствам че имам предимство пред всеки друг играч. Това са моментите, които търся“, добави българският тенисист, като разкри още, че се е чувствал и малко уморен след „срещите с няколко солидни противници“. \r\n„Разбира се, една от главните ми мечти е спечеля и турнир от Големия шлем“, завърши българинът, който след победата си подсигури мястото на световен номер три.   Цанко Цолов", "date": "2017.11.20", "title": "Daily Mail: Талантът на Григор Димитров му донесе най-голямата победа в кариерата"}
{"url": "http://www.focus-news.net/news/2017/11/20/2458785/grigor-dimitrov-pobedi-v-london-pregled-na-nyakoi-ot-komentarite-v-britanskiya-pechat.html", "text": "Българският тенисист Григор Димитров спечели финалния турнир на Асоциацията на професионалните тенисисти в Лондон, след като победи с 2:1 сета белгиеца Давид Гофен. Победата на българина, който е първият дебютант вдигнал трофея от 1998 г. насам не остана неотразена от британските вестници. \r\nТалантът на българския тенисист Григор Димитров му донесе най-голямата победа в кариерата – трофеят от финалния турнир на Асоциацията на професионалните тенисисти в Лондон, пише британският вестник Daily Mail. Заемащият до сега шеста позиция в световната ранглиста победи Давид Гофен с 7:5, 4:6, 6:3. \r\n„Чувствах се уверен през цялата година“, ката Димитров. „Така че когато тялото ми позволява да се подготвя сериозно, чувствам че имам предимство пред всеки друг играч. Това са моментите, които търся“, добави българският тенисист, като разкри още, че се е чувствал и малко уморен след „срещите с няколко солидни противници“. \r\n„Разбира се, една от главните ми мечти е спечеля и турнир от Големия шлем“, завърши българинът, който след победата си подсигури мястото на световен номер три.  \r\n***\r\nБългарският тенисист Григор Димитров падна на земята и една сдържа сълзите си след победата с 2:1 сета над Давид Гофен в Лондон, пише Daily Express. 26-годишният успя да се изправи след емоционалната си победа и вдигне трофея за да стане световния номер три.\r\nБелгийският състезател се изправи срещу Рафаел Надал и Роджър Федер и успя да стигне до финала, но бе надигран от вдъхновения си противник, пише вестника. \r\nБългаринът победи с 7:5, 4:6, 6:3 противника си и стана първият дебютант спечелил турнира от 1998 година насам. \r\n***\r\nБългарският тенисист Григор Димитров спечели финалния турнир на Асоциацията на професионалните тенисисти, след трисетов трилър в британската столица Лондон, пише вестник Тelegraph. Феновете може и да се надяваха за мач между Роджър Федерер и Рафаел Надал, но Димитров и противникът му Давид Гофен представиха спиращ дъха финал и може би частица от бъдещето на тениса, смята изданието. 26-годишният българин е първият дебютант, който печели турнира от 1998 година насам. В момента в който спечели, Димитров падна с лице на земята преди да се обърне към своя отбор и треньор. \r\n„Беше невероятна седмица за мен“, заяви българският тенисист. „Чест е за мен да играя тук. Най-добрата седмица в живота ми досега“, добави победителят. \r\n***\r\nГригор Димитров спечели най-голямата награда в кариерата си, пише британският вестник Guardian. След 2:1 сета, българинът е победител във финалния турнир на Асоциацията на професионалните тенисисти в Лондон. Съперникът му Давид Гофен игра добре тази седмица, като достигна до финала след мачове срещу Роджър Федерер и Рафаел Надал, но сега всички се надяваме, че 26-годишният българин ще успее да запази успехите си на турнира „Аустрелиан оупън“. Той определено има талант и дано тази победа му даде повече кураж. Шапки долу за Григор Димитров, призовава английският вестник. \r\n***", "date": "2017.11.20", "title": "Григор Димитров победи в Лондон - преглед на някои от коментарите в британския печат"}
{"url": "http://www.focus-news.net/news/2017/11/20/2458786/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Двама души са задържани след катастрофата в руската република „Мари ел“, резултат на която на 16 ноември загинаха 15 души, пише “Российская газета“. \r\nГоворител на властите поясни, че е станало ясно, че едното от превозните средства, камион, превозващ дърва, не е отговарял на изискванията за безопасност при зимни условия, заради което в крайна сметка е катастрофирал в превозващия пътници минибус. \r\nДвама мъже, на 51 и 53 години са арестувани по случая. Първият не е спазил правилата за движение, а вторият е нарушил изискванията за обезопасяване на товара. \r\n*** Лидерът на Чечения Рамзан Кадиров, разкри подробности относно нападението над полицейски пост в републиката в неделя, пише “Взгляд“. Според Кадиров, атаката е била с цел кражба на оръжие, което впоследствие нападателите смятали да използват за „последващо престъпление“. \r\nРазпознати са двамата нападатели, които „хвърлили граната и след това открили огън срещу полицейския пост. Задачата им е била да застрелят полицаите, да откраднат оръжия и амуниции, които да използват за своя следваща по-голяма атака“. \r\nЗа щастие, благодарение на усилията на служителите на реда, двамата са били неутрализирани, добави още Кадиров. По време на атаката, един от полицаите е получил леко нараняване. Тече процес по издирване на съучастници. \r\n*** Изстрелването в космоса на руската носеща ракета „Зенит“, която трябва да отнесе в космическото пространство анголски сателит, е забавено заради технически проблем, пише руският вестник „Известния“, като се позовава на съобщение, направено за медията от космическия център, където се намира носещото устройство. \r\nСлед като бъде извършена подмяна на дефектните компоненти, ще бъдат проведени повторни тестове след което ракета ще бъде изстреляна заедно със сателита, най-вероятно в началото на 2018 г. Първоначалният срок за пускането на сателита в космоса бе седми декември. \r\n*** Лондонският квартал Гринуич заговори на български език, след като българският тенисист Григор Димитров спечели финала на сериите „Мастърс“ в намиращата се в югоизточния квартал зала \"О2 Арина\", пише руският вестник “Коммерсант“. Българинът триумфира след като победи с 2:1 сета белгиеца Давид Гофен. \r\nТолкова дълъг финал Лондон не бе виждал от доста време, пише изданието. Макар Гофен да доминираше отначало, Димитров се стегна и бавно и постепенно се сдоби с инициативата, като успя да обърне резултата и спечели първия сет с 7:5. По време на втората част, Димитров продължи да се опитва да играе около мрежата и може би вече усещаше вкуса на победата, когато брейк-поинт, направен от Гофен доведе до известен морален спад за българина, който отстъпи с 4:6 втория сет. В решаващата част, когато никой не можеше да определи кой ще надделее, изключително важно е спокойствието и умението да владееш нервите си. В края на сета, именно това не се удаде на Гофен, който се би докрай, но Димитров остана стабилен и не му позволи да вземе надмощие. Краен резултат 6:3 в последната част след два часа и половина игра, както и осма титла в кариерата на победилия българин. \r\n***", "date": "2017.11.20", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/11/20/2458787/fox-news-amerikanski-granichen-patrul-be-ubit-sled-intsident-na-granitsata-s-meksiko.html", "text": "36-годишен мъж, който е бил част от американската гранична полиция, е бил прострелян и в последствие загинал от раните си в близка болница. Инцидентът е станал в щата Тексас на границата с Мексико, съобщава FOX news, като се позовава на официална информация. \r\nСпоред съобщението на властите, загиналият и настаненият в болница ранен негов колега, са „реагирали на активност“ по границата. \r\nПрезидентът на страната Доналд Тръмп реагира на произшествието, като отново призова за строежа на стена по границата на САЩ с Мексико, което е едно от неговите предизборни обещания.  Цанко Цолов", "date": "2017.11.20", "title": "FOX news: Американски граничен патрул бе убит след инцидент на границата с Мексико"}
{"url": "http://www.focus-news.net/news/2017/11/20/2458788/zadalzhitelni-videoregistratori-v-avtobusite-i-kolani-na-vsichki-sedalki-sa-chast-ot-speshnite-merki-za-spravyaneto-s-voynata-po-patishtata-obzor.html", "text": "В деня, посветен на възпоменание на жертвите от пътнотранспортни произшествия, министър-председателят Бойко Борисов свика среща, на която да му докладват мерки и предложения за намаляването им. Конкретна причина за това станаха 3-те катастрофи с много жертви и ранени, станали в кратък интервал от време и в един и същи пътен участък – главният път София-Варна и по конкретно отсечката Ловеч – Ябланица. За едно денонощие там станаха 3 катастрофи, при които загинаха 11 души, а други 26 бяха ранени. \r\nНа извънредното съвещание присъстваха министърът на вътрешните работи Валентин Радев, министърът на транспорта Ивайло Московски и министърът на регионалното развитие и благоустройството Николай Нанков. В обсъжданията участваха още главният секретар на МВР Младен Маринов, директорът на Главна дирекция “Национална полиция” Христо Терзийски, както и представители на ДАИ и АПИ. \r\nСлед брифинга министърът на транспорта Ивайло Московски изброи някои от мерките, обсъдени по време на срещата. Сред набелязаните мерки бяха издаване на нова наредба, която задължава да се оборудват превозните средства от обществения транспорт с видеорегистратори – камери, които заснемат в реално време периметъра извън превозното средство. Идеята на предложението е кадрите да бъдат в полза на служителите на МВР, които разследват и установяват причините за произшествията. Друго нововъведение е, че всички превозните средства, осъществяващи обществен превоз на пътници, задължително трябва да имат обезопасителни колани на всички седалки. На трето място – няма да се слагат ограничения на годините на превозните средства, но ще се приложат изисквания за евростандарт за технически характеристики с най-съвременните системи за безопасност. Министърът на транспорта Ивайло Московски обяви, че още, че контролните органи на ИА „Автомобилна администрация“ ще засилят интензивността и динамиката на проверките на абсолютно всички пунктове за технически прегледи.\r\nМинистърът на вътрешните работи Валентин Радев отбеляза, че въпреки увеличените глоби за превишена скорост, служителите на МВР се опитват и да подобрят своята работа, за да може те ефективно да бъдат налагани на нарушителите. \r\nГлавният секретар на МВР главен комисар Младен Маринов обяви, че е разпоредил от днес водачите, които са извършили тежко пътно нарушение да се извеждат от автомобилния поток и да се наказват в най-близкото районно управление. \r\nПреди да бъде свикана срещата обаче на мястото на поредната тежка катастрофа край с. Български извор, с фактическата обстановка се запознаха министърът на вътрешните работи Валентин Радев, главният секретар Младен Маринов, директорът на ОДМВР-Ловеч комисар Милен Маринов, областният управител, представители на \"Пътна полиция\" и АПИ. След оперативен анализ бе решено да се засили присъствието на пътни полицаи и светлинна сигнализация на патрулите. Разпореден бе анализ за причините на пътните инциденти в района от последните два дни. Главният секретар на МВР Младен Маринов за пореден път обърна внимание на шофьорите да спазват пътната маркировка и знаци, както и да изпреварват разумно. Той призова шофьорите да мислят как ще стигнат, а не колко бързо.\r\nКоментар по темата направи и заместник-председателят на ГЕРБ Цветан Цветанов, който взе участие в Националния форум на Предприемачи ГЕРБ „За стабилна държава и развита икономика“. Пред журналисти той призова засилване на видеоконтрола по пътищата, защото според него страхът от санкция действа превантивно на водачите, които нарушават правилата за движение. Във връзка със зимния сезон и влошените метеорологични условия Цветанов призова шофьорите да карат разумно, да не подценяват опасните ситуации и да проявяват повече отговорност на пътя. \r\nДеветнадесети ноември е обявен за Ден за възпоменание на жертвите от пътнотранспортни произшествия с решение на Генералната асамблея на Организацията на обединените нации, по този повод в Храм паметника „Св. Александър Невски“ се състоя възпоменателна служба в памет на всички жертви при катастрофи.", "date": "2017.11.20", "title": "Задължителни видеорегистратори в автобусите и колани на всички седалки са част от спешните мерки за справянето с войната по пътищата (ОБЗОР)"}
{"url": "http://www.focus-news.net/news/2017/11/20/2458789/afp-vavedena-be-zabrana-za-konsumatsiyata-na-alkohol-ot-amerikanskite-voynitsi-v-yaponiya.html", "text": "Въведена бе забрана за консумацията на алкохол от американските войници в Япония, след като по-рано пиян военен предизвика катастрофа на о. Окинава, в резултат на която един японец загина. Това съобщава AFP. \r\n“Когато нашите хора не успяват да изпълняват високите изисквания на въоръжените сили, това наранява връзките между военните бази и местните хора, като създава пречки за изпълнение на нашите мисии“, се казва още в официалното съобщение на военните. \r\nАгенцията припомня, че САЩ разполагат с общо около 47 хил. войници в Япония, като част от взаимен договор за отбрана.  Цанко Цолов", "date": "2017.11.20", "title": "AFP: Въведена бе забрана за консумацията на алкохол от американските войници в Япония"}
{"url": "http://www.focus-news.net/news/2017/11/20/2458790/pregled-na-mezhdunarodnite-novini-do-6-chasa-agentsiya-fokus.html", "text": "Председателят на Европейския съвет Доналд Туск оприличи политиката на дясноцентристкото правителство на Полша с план на Кремъл. \r\nВъпреки че враждата между управляващата в Полша партия „Право и справедливост“ и Туск датира от много години, партията все по-често става обект на критики от Брюксел, откакто пое управлението в края на 2015 г. ЕС е недоволен от политиката на страната по отношение на имиграцията, поставянето на медиите и съдилищата под правителствен контрол и изсичането на горите. \r\nТуск, бивш премиер на Полша и отдавнашен съперник на лидера на „Право и справедливост“ Ярослав Качински, спечели втори мандат на поста на председател на Европейския съвет, като Полша единствена гласува против. \r\n„Внимание! Разгорещен спор с Украйна, изолация в ЕС, отдалечаване от върховенството на закона и независимостта на съдилищата, атака срещу неправителствения сектор и свободните медии – стратегия на „Право и справедливост“ или план на Кремъл?“, написа Туск в Туитър. \r\nВ събота Украйна привика полския посланик в Киев след като Полша отказа достъп в страната на украински представител. \r\n*** Въведена бе забрана за консумацията на алкохол от американските войници в Япония, след като по-рано пиян военен предизвика катастрофа на о. Окинава, в резултат на която един японец загина.\r\n“Когато нашите хора не успяват да изпълняват високите изисквания на въоръжените сили, това наранява връзките между военните бази и местните хора, като създава пречки за изпълнение на нашите мисии“, се казва още в официалното съобщение на военните. \r\nАгенцията припомня, че САЩ разполагат с общо около 47 хил. войници в Япония, като част от взаимен договор за отбрана. \r\n*** 36-годишен мъж, който е бил част от американската гранична полиция, е бил прострелян и в последствие загинал от раните си в близка болница. Инцидентът е станал в щата Тексас на границата с Мексико, според официална информация. \r\nСпоред съобщението на властите, загиналият и настаненият в болница ранен негов колега, са „реагирали на активност“ по границата. \r\nПрезидентът на страната Доналд Тръмп реагира на произшествието, като отново призова за строежа на стена по границата на САЩ с Мексико, което е едно от неговите предизборни обещания.\r\n*** Германският канцлер Ангела Меркел изрази съжалението си относно провалените преговори за „ямайска“ коалиция.\r\n“Съжалявам, че не успяхме да постигнем общо споразумение”, заяви държавният глава, след като стана ясно че Свободната демократична партия се е отказала от участие в преговорите и съответно в управляващата коалиция. Въпреки това, Меркел допълни, че „като канцлер ще направя всичко възможно за доброто на страната в предстоящите трудни времена“. \r\nСпоред Хорст Зеехофер, лидер на ХСС, провалът на преговорите и липсата на ефективно правителство е „тежест“ за Германия. Агенция „Фокус“ припомня, че късно вечерта в неделя, Свободната демократическа партия се отказа от участие в преговорите. Нейният председател Кристиан Линднер заяви, че „е по-добре да не управляваме, отколкото да управляваме зле“. Линднер не даде повече ясното, но неговата формация, Съюза (ХДС/ХСС) и партията „Зелени“ имаха най-големи различия главно що се отнася до темите свързани с бежанците и климата.\r\n*** Лидерът на Чечения Рамзан Кадиров, разкри подробности относно нападението над полицейски пост в републиката в неделя. Според Кадиров, атаката е била с цел кражба на оръжие, което впоследствие нападателите смятали да използват за „последващо престъпление“. \r\nРазпознати са двамата нападатели, които „хвърлили граната и след това открили огън срещу полицейския пост. Задачата им е била да застрелят полицаите, да откраднат оръжия и амуниции, които да използват за своя следваща по-голяма атака“. \r\nЗа щастие, благодарение на усилията на служителите на реда, двамата са били неутрализирани, добави още Кадиров. По време на атаката, един от полицаите е получил леко нараняване. Тече процес по издирване на съучастници. \r\n*** Президентът на Зимбабве Робърт Мугабе заяви по време на телевизионно обръщение, че няма да подаде оставка, като добави, че смята да председателства партийния конгрес, насрочен за месец декември, въпреки че политическата му формация го премахна от лидерския пост часове по-рано в неделя.\r\nВ обръщението си 93-годишният Мугабе, който управлява страната в продължение на 37 години заяви, че приема критиките, отправени към него, но отказа да коментира ултиматума, който неговата партия „ZANU-PF” му отправи и според който държавния глава има време до понеделник да подаде оставка. В противен случай, срещу него ще бъде гласуван импийчмънт. \r\n*** Референдумът за оставка на обвинения в корупция кмет на Кишинев бе обявен за невалиден поради ниска гласоподавателна активност. Общият брой упражнили правото си на глас е малко над 110 хил. души, което е 17,53% от населението на града. За да бъде валиден, във вота трябваше да участват една трета от жителите. \r\nРеферендумът бе организиран от Социалистическата партия на страната, заради течащо срещу градоначалника Дорин Киртоаке разследване за злоупотреба с влияние и корупция. \r\n*** Изчезналата в сряда аржентинска подводница е направила опит да установи контакт с няколко от военноморските бази на страната, но неуспешно, съобщиха в неделя от аржентинското Министерство на отбраната. Изчезналият морски съд, който се издирва от петък, е направил общо седем опита за връзка посредством сателитни мрежи в периода от сутринта до следобеда на събота. \r\nМинистърът на отбраната заяви, че „са получени седем опита за връзка посредством сателит, които най-вероятно идват от подводницата Сан Хуан. Работим за да установим местоположението, от което са направени“. \r\n***Бившият премиер на Либия Саад Харири ще посети Египет в понеделник. \r\nБившият премиер е Париж, където се срещна с френския президент Емануел Макрон. Той бе поканен във френската столица след като бяха изразени опасения, че Харири е държан против волята си в Саудитска Арабия, откъдето на 4 ноември обяви, че се отказва от поста си. Оставката предизвика политическа криза в Ливан. Ливанският президент Мишел Аун заяви, че няма да приеме оставката на Харири, докато не я депозира лично. \r\nХарири обещава да се завърне в Ливан до сряда, навреме за празненствата по случай деня на независимостта на страната. \r\n***", "date": "2017.11.20", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/11/20/2458791/daily-telegraph-podvodno-zemetresenie-predizvika-negolyamo-tsunami-okolo-nova-kaledoniya.html", "text": "Подводно земетресение с магнитуд от 7 по скалата на Рихтер предизвика неголямо цунами около остров Нова Каледония понеделник, съобщава Daily Telegraph. Това е второ земетресение в района в рамките на 24 часа и трето този месец. Тихоокеанския център за предупреждения относно цунами, съобщи, че малки цунами вълни с височина до три метра, са наблюдавани около Нова Каледония в резултат на труса, но опасността бързо е преминала.  Цанко Цолов", "date": "2017.11.20", "title": "Daily Telegraph: Подводно земетресение предизвика неголямо цунами около Нова Каледония"}
{"url": "http://www.focus-news.net/news/2017/11/20/2458792/sofiya-izvarsheni-sa-obrabotki-sreshtu-zaledyavane-vav-vrazka-s-valezhite-ot-snyag-na-teritoriyata-na-grada.html", "text": "Във връзка с валежите от сняг са извършени обработки с разпръскване на смеси срещу заледяване на територията на града. Това съобщиха от пресцентъра на Столична община. Обработени са опасни, стръмни участъци, мостове, както и надлези по Южната дъга на Околовръстен път и общински пътища. Фирмите ангажирани с дейностите по почистване на града са работили в районите „Овча купел”, „Витоша”, Панчарево”, „Триадица”, „Банкя” и други. \r\nСнегопочистване се извършва по високите части в планината Витоша по пътищата Бояна – Златни мостове и Драгалевци – Алеко. \r\nКъм момента градския транспорт се движи навсякъде по обичайните си маршрути. \r\nСтолична община напомня на водачите на автомобили да използват колите си оборудвани за движение при зимни условия.", "date": "2017.11.20", "title": "София: Извършени са обработки срещу заледяване във връзка с валежите от сняг на територията на града"}
{"url": "http://www.focus-news.net/news/2017/11/20/2458793/washington-post-angela-merkel-shte-se-konsultira-s-prezidenta-na-frg-sled-provala-na-koalitsionnite-pregovori.html", "text": "Германският канцлер Ангела Меркел ще се консултира в понеделник с президента на Федералната република Франк-Валтер Щайнмайер, относно провалените преговори за „ямайска“ коалиция. Това пише американското издание Washington Post. \r\nСлед като Свободната демократическа партия обяви, че се оттегля от преговорите за споразумение, Меркел най-вероятно ще трябва да се обърне отново към Социалдемократическата партия, която бе досегашният коалиционен партньор на Съюза (ХДС/ХСС). Другата възможност пред канцлера е формира на правителство на малцинството, като според вестника това е малко вероятно. Третата възможност са предсрочни избори. \r\nКанцлерът увери, че „ще направя всички възможно за да съм сигурна, че стабилността в страната ще се запази в тези трудни седмици“. \r\nПо-рано лидерът на Свободната демократическа партия Кристиан Линднер заяви пред репортери, че е „по-добре да не управляваме, отколкото да управляваме лошо“. Като отговор, председателят на „Зелени“ обвини оттеглилата се политическа формация, че е избрала „вид популистка политика, отколкото отговорно управление“.  Цанко Цолов", "date": "2017.11.20", "title": "Washington Post: Ангела Меркел ще се консултира с президента на ФРГ след провала на коалиционните преговори"}
{"url": "http://www.focus-news.net/news/2017/11/20/2458794/api-vazstanoveno-e-dvizhenieto-za-tezhkotovarni-avtomobili-po-pat-i-1-sofiya-botevgrad.html", "text": "Възстановено е движението за тежкотоварни автомобили по път I-1 София – Ботевград. Това съобщиха от пресцентъра на Агенция \"Пътна инфраструктура\".", "date": "2017.11.20", "title": "АПИ: Възстановено е движението за тежкотоварни автомобили по път I-1 София – Ботевград"}
{"url": "http://www.focus-news.net/news/2017/11/20/2458795/aktualna-patna-obstanovka.html", "text": "Информация за състоянието на републиканските пътища към 5.30 часа, предоставена от Агенция “Пътна инфраструктура”.\r\nМетеорологична обстановка:\r\nВремето над цялата страна е облачно.\r\nСлаб до умерен вятър духа в областите Благоевград, Бургас, Варна, Видин, Враца, Добрич, Кюстендил, Монтана, Пазарджик, Силистра, Сливен, Смолян и Шумен.\r\nСлаб дъжд вали в област Благоевград, района на „Ришки“ проход и гр. Карнобат /обл. Бургас/, област Велико Търново, област Враца, област Кюстендил, гр. Ловеч /обл. Ловеч/, област Монтана, област Пазарджик, област Пловдив, в района на Гулянци, Гривина, Левски /обл. Плевен/, областите Разград, Русе, Сливен, Смолян, Стара Загора, Хасково, Шумен и Ямбол.\r\nСняг вали в проход „Предела“ /обл. Благоевград/, района на гр. Мездра и Лютидол /обл. Враца/, проход „Шипка“ /обл. Габрово/, планинските райони на област Кюстендил, област Кърджали, гр. Тетевен, участъка Шипково-Рибарица и проход „Троянски“ /обл. Ловеч/, проход „Петрохан“ /обл. Монтана/, област Пазарджик, област Перник, в Студенец /обл. Пловдив/, планинската част на гр. Твърдица /обл. Сливен/, във високите части на област Смолян, в гр. Сливница, Драгоман, Годеч, Саранци, Гълъбец, Ботевград и проход „Петрохан“ /обл. София/, в проход „Шипка“ и проход на „Републиката“ /обл. Стара Загора/.\r\nПътните настилки са предимно мокри, а в района на проход „Предел“, в местност „Попови ливади“ /обл. Благоевград/, в област Кърджали, в област Ловеч, в района на „Панагюрски колонии“ /обл. Пазарджик/ и област София – частично заснежени.\r\nОграничена видимост поради мъгла:\r\n- до 50 м – в района Паничково /обл. Пловдив/, в някои участъци на област Разград, по високите и планински райони на област Смолян и проход „Шипка“ /обл. Стара Загора/.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: Област София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 20.11.2017 г.; от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 20.11.2017 г.; движението по АМ „Тракия“ при надлез на км 344+387 се осъществява с повишено внимание, поради изграждане на вход-изходи за снегопочистваща техника при пътни връзки при км 344+005 и км 344+280. Срок до 31.03.2018 г.\r\nАМ „Хемус“: Област София: ограничено движение в посока София от км 6+790 до км 11+850 поради ремонтни дейности в лявото платно по виадукт при км 9+360. Движението се осъществява двупосочно в дясното платно посока Варна. Срок до 24.11.2017 г.; при виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; движението по АМ „Хемус“ от км 25+000 до км 26+000 в посока Варна се осъществява с повишено внимание поради ремонтни дейности в аварийната лента. Водачите да се движат с повишено внимание в посочения участък. Срок до 30.11.2017 г.; ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г.;\r\n\tОграничено движение в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 08.12.2017 г. \r\nОбласт Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: Област Варна: Движението по АМ Черно море от км 0+000 до км 8+669 се осъществява в едно платно поради ремонтни дейности на асфалтовата настилка. Движението се осъществява при пълно затваряне на платното посока Бургас и пренасочване на движението двупосочно в платно посока Варна. Срок до 15.12.2017г.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” – забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Варна: Движението по път Русе – Девня – Варна от км 167+964 до км 167+536 се осъществява с повишено внимание поради изграждане на кабелна линия. Движението е в свободната лента, съобразно създадената организация за движение. Срок до 22.11.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: Движението по път Русе – Плевен - София от км 137+830 до км 139+800 се осъществява двупосочно в свободната лента, съобразно създадената организация на движение, поради частичен ремонт на асфалтовата настилка. Срок до 30.11.2017г.\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението по път Константиново – Бургас от км 77+700 до км 80+000 се осъществява с повишено внимание поради ремонтни дейности по асфалтовата настилка. Срок до 30.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина – Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 25.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 25.11.2017 г.; \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът ІІІ-6202: Движение по път ІІІ-6202 хижа Студен кладенец – хижа Осогово от км 16+000 до км 19+600 с повишено внимание поради подравняване на банкети и почистване на окопи. Сигнализирано с пътни знаци. Срок до 24.11.2017 г.\r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 30.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци.\r\nАлтернативен маршрут: в гр. Монтана по ул. Извора, ул. Веренишка, местност Парта, местност Палековото, път III-102 и обратно.Срок до 30.11.2017 г.; \r\nПът III-102: Движението по път ІІІ-102 с. Горна Ковачица – с. Г. Дамяново от км 63+420 до км 67+000 се осъществява двупосочно в една лента поради почистване на банкети, окопи и ремонт на мантинели. Водачите да се движат с повишено внимание и съобразена скорост. Срок до 30.11.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nПът III-235: Движението по път ІІІ-235 Зафирово – Малък Преславец от км 39+117 до км 52+970 се осъществява двупосочно в една лента, поради частични ремонтни дейности на асфалтовата настилка. Срок до 05.12.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-865: Движението по път ІІІ-865 с. Леска – с. Вехтино, в района на мост над\r\n р.Арда при км 7+200, се осъществява в една лента, поради извършване обрушване на скат. Движението в района се регулира от сигналисти. Срок до 20.11.2017 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради ремонтни дейности на асфалтовата настилка. Движението се осъществява поетапно в лява или дясна лента. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на рейсове.\r\nОбходен маршрут: През Котленски проход. Срок до 25.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 25.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.20", "title": "Актуална пътна обстановка"}
{"url": "http://www.focus-news.net/news/2017/11/20/2458796/predstoyashti-sabitiya-v-stranata-za-20-noemvri-agentsiya-fokus.html", "text": "***\r\nОт 11.00 часа на „Дондуков“ 2 държавният глава Румен Радев ще проведе среща с представителя на  УНИЦЕФ за България Мария Хесус Конде.\r\n***\r\nОт 10.00 часа в аула „Максима“ на УНСС премиерът на Република България Бойко Борисов ще изнесе публична академична лекция на тема „България, Балканите, Европа и светът“. \r\n***\r\nОт 15.00 часа в сградата на Министерски съвет заместник министър-председателят по обществения ред и сигурността и министър на отбраната Красимир Каракачанов ще се срещне със заместник-председателя на групата на Европейските консерватори и реформисти (ЕКР) в ЕП Робертс Зиле. На срещата ще бъдат обсъдени приоритетите в работата на ЕКР - Ефективни мерки за подобряване на борбата срещу тероризма и мигрцията. В 15.30 часа в МС ще бъде даден брифинг за журналисти.\r\n***\r\nОт 10.00 часа министърът на регионалното развитие и благоустройството Николай Нанков ще провери ремонтните дейности на Беленски баир на главен път Ι-5 Русе – ГКПП \"Маказа\". От 11.00 часа в сградата на Общината Николай Нанков ще проведе работна среща с кмета на Русе Пламен Стоилов и народни представители от региона. В 11.45 часа при жп прелеза на речна гара до ул. „Мостова” министърът ще присъства на първата копка за изграждането на зона за обществен отдих по крайбрежната ивица. От 12.15 часа министър Николай Нанков ще посети кръговото кръстовище при бул. „Придунавски” и бул. „Фердинанд”. В 14.30 часа, регионалният министър ще посети блок „Русия” в града, където ще се срещне с представителите на Сдружението на собствениците.\r\n***\r\nОт 09.30 часа 16 състав на Специализирания наказателен съд ще гледа делото срещу Стефан Б., Христо А., Владислав Г., Милен Д., Веселин Д. и др., обвинени в организиране и ръководене на организирана престъпна група. \r\n***\r\nОт 09.30 часа в Зала „София Сити“ на „Бест Уестърн Плюс Сити Хотел“ Изпълнителна агенция по околна среда (ИАОС) ще отчете резултатите от изпълнението на проекта за надграждане на геоинформационната система за управление на водите и докладване.\r\n***\r\nОт 10.00 часа 12 състав на Специализирания наказателен съд ще гледа делото срещу Младен М., Мария Тр., Полина Тр., Ценка Г., Николай Н. и др., обвинени в организиране и ръководене на организирана престъпна група. \r\n***\r\nОт 10.00 часа 10 състав на Специализирания наказателен съд ще гледа делото срещу Антон Г. и Пенка Д., обвинени в организиране и ръководене на организирана престъпна група. \r\n***\r\nОт 10.00 часа в Зала „Сердика\", София Хотел Балкан, Синдикатът на българските учители, съвместно с фондация „Конрад Аденауер\" и с подкрепата на Министерството на образованието и науката, провежда национална конференция на тема: „Ролята  на  наставничеството  за  професионалното развитие на младите учители\".\r\n***\r\nВ зала “Витоша” на Интер Експо център ще се проведе Източноевропейската конференция на игралната индустрия (EEGS).\r\n***\r\nОт 10.30 часа в „Античен комплекс Сердика“ (Ларгото) ще се проведе Форумът „Voice It: Младежко мнение от значение“.\r\n***\r\nОт 10.30 часа в Резиденцията на посланика на Италия, ул. „Цар Освободител“ № 11 ще се състои пресконференция във връзка с е 2-рото издание на Седмицата на италианската кухня по света – серия от събития в специална атмосфера, включващи презентации, дегустации на типични продукти, уъркшоп и още много други.\r\n***\r\nОт 11.00 часа 17 състав на Специализирания наказателен съд ще гледа делото срещу Николай П. и Виктор И., обвинени в организиране и ръководене на организирана престъпна група. \r\n***\r\nОт 11.00 часа в „Пресклуб БТА” – София ще се състои пресконференция, на която ще бъде учредена Национална награда за фотографско изкуство на Община Самоков „Анастас Карастоянов”.\r\n***\r\nОт 11.00 часа 18 състав на Специализирания наказателен съд ще гледа делото срещу Александър А., Александър Д., Арутюн С., Галин И., Кольо М., Кристиян Н., обвинени в организиране и ръководене на организирана престъпна група.\r\n***\r\nОт 14.00 часа 5 състав на Специализирания наказателен съд ще гледа делото срещу Христо Г., обвинен в изнудване. \r\n***\r\nОт 14.00 часа 7 състав на Специализирания наказателен съд ще гледа делото срещу Кайчо С., чл. 65 НПК – молба за изменение на мярка за неотклонение. \r\n***\r\nОт 14.30 часа 1 състав на Специализирания наказателен съд ще гледа делото срещу Радослав М., чл. 65 НПК – молба за изменение на мярка за неотклонение.\r\n***\r\nОт 13.30 часа в конферентна зала „Шипка“ на хотел „Кристал Палас“ (ул. „Шипка“ 14) ще се проведе семинар за журналисти на тема: „Знанието е сила. Заедно в борбата с ХИВ.“ по повод Европейската седмица за тестване за ХИВ и хепатит – 17-24 ноември 2017 г.\r\n***\r\nОт 15.00 часа 5 състав на Софийския градски съд ще гледа делото срещу Пламен Христов (охранителят, обвинен, че е намушкал 19-годишен младеж в мол, чл.115 НК).\r\n***\r\nОт 15.00 часа на тържествена церемонията в Литературен кабинет „Владимир Башев“ (София, бул. \"Ситняково“ № 79, вх. Д, ет. 5) ще бъде връчена Националната литературна награда, присъждана за издадена стихосбирка на млад автор.\r\n***\r\nОт 18.00 часа в НМА, бул. „Евлоги и Христо Георгиеви“ №94, ще се проведе Галаконцерт на лауреатите на IХ-ия Международен клавирен конкурс \"Лист-Барток-Кодай\".\r\n***\r\nОт 19.00 часа в клуб „Перото“ ще бъде представен брой 34 на „Литературен вестник“, който е посветен на съвременната украинска литература.\r\n***\r\nНародният представител от ГЕРБ Васил Цветков организира приемни за граждани в Драгоман и Сливница. В Драгоман приемната ще се проведе от 10.00 часа в офиса на ГЕРБ, на ул. „Александър Стамболийски” №1. В Сливница Цветков ще се срещне с граждани от 12.00 часа, в офиса на партията, на ул. „Бенковски” №7. \r\n***\r\nОт 14.30 часа в зала № 1 на Районен съд – Асеновград ще се гледа делото срещу Иван Г., обвинен в присвояване на чужди пари в размер на 396 000 лева. \r\n***\r\nОт 17.30 часа в Градската библиотека „Паисий Хилендарски“ художникът Ангел Тулев ще отбележи 70-годишния си юбилей с изложба пастел и графика по повод Деня на християнското семейство.\r\n***\r\nОт 09.30 часа в зала „22-ри Септември” Общинският съвет ще проведе извънредно заседание за депото за твърди битови отпадъци в село Бучино. \r\n***\r\nОт 11.00 часа, във фоайето на Община Благоевград ще бъде открита изложба по повод 120 години от създаването на Четвърто основно училище „Димчо Дебелянов“ – Благоевград.  \r\n***\r\nОт 11.00 часа в централата на ГЕРБ, която се намира на ул. \"Конт Андрованти\" 5, Народният представител от ГЕРБ - Бургас и областен координатор на партията Димитър Бойчев организира приемен ден за гражданите на морския град\r\n***\r\nОт 18.00 часа в Дом на писателя, ул. „Вола“ 1, ще бъде представена книгата \"Непоискани дълбини\" на Динко Динков.\r\n***\r\nОт 11.00 часа в офиса на ПП ГЕРБ на ул. \"България\" - Общински  пазар №12, Народният представител от ГЕРБ Диана Саватева организира приемна за жителите на Малко Търново.\r\n***\r\nОт 14.00 часа в Зала 3 на Учебно-спортния комплекс на ВСУ „Черноризец Храбър“ ще се проведе публична лекция на Евтим Милошев на тема: „Професия „продуцент“ - умения, талант и предприемачески дух”.\r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ – Варна Емилия Милкова ще има приемен ден за граждани.\r\n***  \r\nОт 09.30 часа в Пресклуб на БТА - Велико Търново ще се състои отчет на благотворителната акция „От децата за децата“.\r\n***  \r\nОт 10.30 часа в ДГ „Пролет“ ще се проведе инициативата „Деца четат на деца“, съвместно осъществена от  НЧ „Надежда 1896“ и Младежки дом. \r\n***  \r\nОт 10.00 часа в 4-та аудитория на Ректората на ВТУ ще се проведе откриване на Университетски център за административно обслужване на студенти. \r\n***\r\nОт 13.00 часа в близост до Речната гара кметът на Община Видин Огнян Ценков ще участва в събитие по случай обновлението на пристанищен терминал Видин - Център.\r\n***\r\nОт 14.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ – Варна Емилия Милкова организира приемен ден за граждани.\r\n***\r\nОт 10.30 и 11.45 часа в Държавен куклен театър „Дора Габе“ ще бъдат представени Куклени спектакли  „Тримата братя и златната ябълка“.\r\n*** \r\nОт 10.00 часа в заседателната зала на Общината ще се проведе информационни срещи на тема „Възможности за финансиране от Европейските структурни и инвестиционни фондове (ЕСИФ)“.  \r\n***\r\nОт 17.15 часа в Сесийната зала на Община Панагюрище ще се проведе обществено обсъждане на проект на наредба за клубовете за пенсионери и лица с увреждания.\r\n***\r\nОт 09.00 часа в централния храм \"Св. Иван Рилски\" ще бъде отслужена литургия в памет на загиналите в катастрофа край ловешкото село Микре.\r\n***\r\nНародните представители от  ГЕРБ - Пловдив ще приемат граждани от избирателния си район. Менда Стоянова – председател на Комисията по бюджет и финанси в 44-тото Народно събрание, ще се среща с граждани от 16.00 в централния офис на  ГЕРБ на бул. „Марица” 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, ще приема от 16.30 часа в офиса на  ГЕРБ на улица „Прага” 2. Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание, ще има приемна от 16.00 часа в партийния офис на ул. „Стефан Стамболов\" № 21. Спас Гърневски -  заместник-председател на Комисията за борба с корупцията, конфликт на интереси и парламентарна етика, организира приемна от 16.00 в офиса на  ГЕРБ на ул. \"Коста Паница\" № 5.\r\n***\r\nОт 8.45 часа в зала 1 на Пловдивския окръжен съд ще се гледа делото срещу Николай Н. и Бренченс Й., обвинени в придобиване и пренасяне през границата на високорисково наркотично вещество – кокаин в особено големи размери.\r\n***\r\nОт 9.00 часа в зала 5 на Пловдивския окръжен съд ще се гледа делото срещу Александър Б., обвинен в избягване на плащането на данъчни задължения в особено големи размери – над 2 милиона лева, както и за използване на документи с невярно съдържание.\r\n***\r\nОт 9.00 часа в зала 2 на Пловдивския окръжен съд ще се гледа делото срещу Ремзи Ф., обвинен в опит за умишлено убийство. \r\n***\r\nОт 9.15 часа в зала 2 на Пловдивския районен съд ще се гледа делото срещу Николай Н., обвинен в присвояване на чужди пари в размер на 10 190 лв.\r\n***\r\nОт 9.30 часа в зала 1 на Пловдивския окръжен съд ще се гледа делото срещу Аляйдин Х., обвинен в причиняване на смъртта на две лица и телесни повреди на други две лица при управление на тежкотоварно превозно средство. \r\n***\r\nОт 9.30 часа в зала 10 на Пловдивския окръжен съд ще се гледа делото срещу Иван Г., обвинен, че при управление на лек автомобил е причинил по непредпазливост смъртта на велосипедист.\r\n***\r\nОт 11.00 часа в район „Тракия“, зад блок 16 ж.к. „Оазис“ 5, кметът на града Иван Тотев и районният кмет Костадин Димитров ще открият нов обществен паркинг. \r\n***\r\nОт 13.30 часа в зала 11 на Пловдивския район съд ще се гледа делото срещу таксиметровия шофьор Диян Г., осъждан 8 пъти. Обвинението е за причиняване на имотна вреда в размер на 2700 лв.\r\n***\r\nОт 15.00 часа в зала 1 на Пловдивския окръжен съд ще се гледа делото срещу Цветан А., обвинен в умишлено убийство. \r\n***\r\nВ 16.30 часа на втория етаж на библиотека „Иван Вазов“ ще се открие изложбата „Чешките „български“ музиканти в следосвобожденска България – 1878-1902“, разказваща за музикалното сътрудничество между чехи и българи.\r\n***\r\nВ 18.30 часа в център-музей “Тракарт” ще бъде открита фотоизложба “Годината ни заедно“.\r\n***\r\nОт 11.45 часа на Понтон №10 на Кея (на паркинга пред ресторант \"Понтона\") ще се състои първа копка на проекта за „Реконструкция и рехабилитация на пешеходна среда и изграждане на зони за обществен отдих“.\r\n***\r\nОт 14.00 часа в зала „Русе“ на Историческия музей ще бъде открита изложбата „Културно наследство на българите в миграция“.\r\n***\r\nОт 09.30 часа Общинските съветници от ГЕРБ Силвия Маринова и Димитър Павлов организират приемни за граждани.\r\n***\r\nОт 10.00 часа в Пресклуб на БТА - Сливен ще се проведе встъпителна пресконференция по спечелен социален проект на „В и К“ – Сливен.\r\n***\r\nОт 09.00 часа в НЧ „Св. Климент Охридски 1858“ ще се проведат „Дни за възхвала на св. Климент, архиепископ Охридски”.\r\n***\r\nОт 18.00 часа в Зала „Младежки дом“ ще се състои официално учредяване на Общински съвет на децата в града.", "date": "2017.11.20", "title": "Предстоящи събития в страната за 20 ноември (Агенция „Фокус“)"}
{"url": "http://www.focus-news.net/news/2017/11/20/2458797/predstoyashti-mezhdunarodni-sabitiya-za-20-noemvri-agentsiya-fokus.html", "text": "Продължават преговорите за формиране на „ямайска“ коалиция в Германия. \r\n*** Европейският съюз трябва да реши коя държава да бъде седалище за медицинската и банковата агенция на организацията. \r\n*** Парламентът в Чешката република е на първо заседание след общите избори през октомври. \r\n*** Продължава политическата криза в Зимбабве, след като президентът Робърт Мугабе отказа да се откаже от поста си. \r\n***", "date": "2017.11.20", "title": "Предстоящи международни събития за 20 ноември (Агенция „Фокус“)"}
{"url": "http://www.focus-news.net/news/2017/11/20/2458798/nimh-valezhite-ot-dazhd-shte-prodalzhat-na-mesta-v-zapadna-balgariya-predbalkana-i-ludogorieto-shte-preminat-v-snyag.html", "text": "С умерен и временно силен северозападен вятър ще продължи да нахлува студен въздух. Валежите ще продължат, като по високите полета на Западна България, в Предбалкана и в Лудогорието дъждът ще премине в сняг, но все още няма да се образува трайна и съществена снежна покривка.  В следобедните часове в западните райони валежите ще спрат и облачността ще се разкъса и намалее. Максимални температури между 3° и 8°. Това съобщи за Агенция „Фокус“ дежурният синоптик Анна Дякова от Националния институт по метеорология и хидрология. Над Черноморието ще бъде облачно с валежи от дъжд, значителни на места по южното крайбрежие. Ще духа умерен и временно силен северозападен вятър. Максимални температури: 7°-8°. Температурата на морската вода е 13°. Вълнението на морето ще бъде 2-3 бала. Над планините ще бъде облачно с валежи от сняг. Ще духа силен северозападен вятър и ще има снежни виелици. След обяд в масивите от Западна България валежите ще спрат и облачността ще се разкъса. Максимална температура на височина 1200 метра – около 0°, на 2000 метра – около минус 6°.", "date": "2017.11.20", "title": "НИМХ: Валежите от дъжд ще продължат, на места в Западна България, Предбалкана и Лудогорието ще преминат в сняг"}
{"url": "http://www.focus-news.net/news/2017/11/20/2458799/prezidentat-rumen-radev-shte-razgovarya-s-predstavitelya-na-unitsef-za-balgariya-mariya-hesus-konde.html", "text": "Днес, когато отбелязваме Световния ден на детето, държавният глава Румен Радев ще проведе среща от 11.00 часа на „Дондуков“ 2 с представителя на  УНИЦЕФ за България Мария Хесус Конде. Това съобщиха от прессекретариата на държавния глава.", "date": "2017.11.20", "title": "Президентът Румен Радев ще разговаря с представителя на УНИЦЕФ за България Мария Хесус Конде"}
{"url": "http://www.focus-news.net/news/2017/11/20/2458800/grigor-dimitrov-zaradva-vsichki-balgari-obzor.html", "text": "Григор Димитров зарадва всички българи с победата си на финалния турнир на Асоциацията на професионалните тенисисти в Лондон. Той победи белгиеца Давид Гофен със 7:5, 4:6, 6:3 за два часа и половина игра в залата на „О2 Арина“. Титлата в Лондон е още по-ценна, след като Григор Димитров направи това като дебютант на турнира.\r\nТрикратният шампион на този турнир Борси Бекер внесе купата, която българинът спечели след пет поредни победи. Това му донесе още хиляда и 500 точки бонус за световната ранглиста, където Григор Димитров вече е № 3 в световния мъжки тенис.Daily Express: Григор Димитров стигна почти до сълзи след победата си в Лондон\r\nБългарският тенисист Григор Димитров падна на земята и едва сдържа сълзите си след победата с 2:1 сета над Давид Гофен в Лондон, пише Daily Express. 26-годишният успя да се изправи след емоционалната си победа и вдигне трофея за да стане световният номер три.\r\nБелгийският състезател се изправи срещу Рафаел Надал и Роджър Федер и успя да стигне до финала, но бе надигран от вдъхновения си противник, пише вестникът.\r\nБългаринът победи с 7:5, 4:6, 6:3 противника си и стана първият дебютант спечелил турнира от 1998 година насам.„Коммерсант“: Гринуич заговори на български език след победата на Григор Димитров\r\nЛондонският квартал Гринуич заговори на български език, след като българският тенисист Григор Димитров спечели финала на сериите „Мастърс“ в зала \"О2 Арина\", пише руският вестник “Коммерсант“. Българинът триумфира след като победи с 2:1 сета белгиеца Давид Гофен.\r\nТолкова дълъг финал Лондон не бе виждал от доста време, пише изданието. Макар Гофен да доминираше отначало, Димитров се стегна и бавно и постепенно се сдоби с инициативата, като успя да обърне резултата и спечели първия сет с 7:5. По време на втората част, Димитров продължи да се опитва да играе около мрежата, което е любимият му стил и може би вече усещаше вкуса на победата, когато брейк-поинт, направен от Гофен доведе до известен морален спад за българина, който отстъпи с 4:6 втория сет. В решаващата част, когато никой не можеше да определи кой ще надделее, изключително важно е спокойствието и умението да владееш нервите си. В края на сета, именно това не се удаде на Гофен, който се би докрай, но Димитров остана стабилен и не му позволи да надделее. Краен резултат 6:3 в последната част след два часа и половина игра, както и осма титла в кариерата на победилият българин.Guardian: Шапки долу пред Григор Димитров\r\nГригор Димитров спечели най-голямата награда в кариерата си, пише британският вестник Guardian. След 2:1 сета, българинът е победител във финалния турнир на Асоциацията на професионалните тенисисти в Лондон. Съперникът му Давид Гофен игра добре тази седмица, като достигна до финала след мачове срещу Роджър Федерер и Рафаел Надал, но сега всички се надяваме, че 26-годишният българин ще успее да запази успехите си на турнира „Аустрелиан оупън“. Той определено има талант и дано тази победа му даде повече кураж. Шапки долу за Григор Димитров, призовава английският вестник.Gazet van Atwerpen: Давид Гофен се би като лъв, но изгуби от Григор Димитров в Лондон\r\nБелгийският тенисист Давид Гофен се би като лъв, но изгуби от българина Григор Димитров, който триумфира на финалния турнир на Асоциацията на професионалните тенисисти в Лондон, пише белгийският вестник Gazet van Atwerpen.\r\nГофен не успя да запише щастлив край на своята приказка. Той се би като лъв на финалите, но не издържа в някои от критичните моменти, докато Димитров показа хладнокръвие в трите сета и се оказа по-добрият от двамата.\r\nГофен трябваше да играе агресивно, за да победи българския тенисист, но това не се случи, пише местното издание. В последните моменти на мача Димитров удряше безмилостно и запази концентрация за победата с 7:5, 4:6 и 6:3.De Morgen: Не бе писано Давид Гофен да спечели в Лондон\r\nНе бе писано Давид Гофен да спечели турнира в Лондон и доведе до щастлив край историята си. За втори път нашият сънародник трябваше да признае, че уменията му отстъпват пред тези на българина Григор Димитров, който триумфира с първото място, пише белгийският вестник De Morgen.\r\nТова бе моментът на слава за Гофен. След като Надал и Федерер са извън схемата, белгиецът трябваше да напише последната страница от приказката си. Последната пречка пред него бе Григор Димитров, който вече веднъж го победи в груповата фаза на турнира. За съжаление, 26-годишният българин се оказа твърде голямо препятствие за втори път тази седмица.\r\nМакар и двамата да бяха нервни, тъй като са дебютанти на турнира, Димитров успя да се овладее в края на първия сет и спечели предимство. Гофен се „изправи“ и надигра противника си във втората част, но в най-важния момент, Димитров се оказа по-силен и спечели финалния турнир на Асоциацията на професионалните тенисисти в Лондон.De Standaard: Давид Гофен не успя да спечели титлата в Лондон\r\nДавид Гофен не успя да спечели титлата на финалния турнир на Асоциацията на професионалните тенисисти в Лондон, отстъпвайки пред Григор Димитров, пише белгийският вестник de Standaard. Ден след невероятната си победа над Роджър Федерер, Гофен получи шанса да играе на финала от сериите Мастърс. Неговият опонент бе българинът Григор Димитров, който му преподаде суров урок по-рано тази седмица. Двамата дебютанти стигнаха до 1:1 сета, като в решаващата трета част Гофен успя да стопи първоначалното си изоставане. Това обаче се оказа само отлагане на неизбежното, защото Димитров отново получи предимство, пише изданието. В решаващия момент Белгиецът изпрати топката в мрежата и загуби срещата. Твърде неприятно, пише още вестника.BBC: Григор Димитров: Горд съм, че играх с Давид Гофен\r\nБългарският тенисист Григор Димитров заяви след победата си в Лондон, че е горд защото е играл с Давид Гофен, предава Би Би Си.\r\n„Давид е страхотен човек, тенисът настрана. Той игра много добре, така че го поздравявам. Той е един от хората, които постигнаха най-голям напредък в последните седмици и месеци. Това бе невероятно усилие. Изключително горд съм, че играх срещу него на финала“, заяви след победата си Димитров.\r\nДавид Гофен поздрави българският тенисист след края на мача, като добави, че е било трудно да се възстанови от загубата си срещу него в груповата фаза. „Искам да поздравя Григор за неговата фантастична седмица и година“, заяви белгиецът.Telegraph: Григор Димитров спечели финалния турнир на Асоциацията на професионалните тенисисти след трилър в Лондон\r\nБългарският тенисист Григор Димитров спечели финалния турнир на Асоциацията на професионалните тенисисти, след трисетов трилър в британската столица Лондон, пише вестник Тelegraph. Феновете може и да се надяваха за мач между Роджър Федерер и Рафаел Надал, но Димитров и противникът му Давид Гофен представиха спиращ дъха финал и може би частица от бъдещето на тениса, смята изданието. 26-годишният българин е първият дебютант, който печели турнира от 1998 година насам. В момента в който спечели, Димитров падна с лице на земята преди да се обърне към своя отбор и треньор.\r\n„Беше невероятна седмица за мен“, заяви българският тенисист. „Чест е за мен да играя тук. Най-добрата седмица в живота ми досега“, добави победителят.The Advertiser: „Младшият Федерер“ Григор Димитров спечели турнира в Лондон\r\nБългаринът Григор Димитров, наричан често „младши Федерер“, заради близкия стил на игра, който 26-годишният има с швейцареца, спечели финалния турнир на Асоциацията на професионалните тенисисти в Лондон. Това пише френското издание The Advertiser.\r\nДимитров, който представляваше самото спокойствие в по-голямата част от мача, се наложи с 7:5, 4:6, 6:3 над белгиеца Давид Гофен, който не успя да намери в себе си същата сила, с която по-рано победи световния номер две.\r\n„Младшият Федерер“ доказа качествата си печелейки четвърта титла тази година, като си гарантира трета позиция в световната ранглиста, след като заемаше 16-о място в края на миналия сезон. Това бе първият финал от сериите \"Мастърс\", на който играха двама дебютанти.20minutes(Франция): Давид Гофен се пречупи пред Григор Димитров\r\nБелгиецът Давид Гофен се пречупи пред българския тенисист Григор Димитров на финалния мач от сериите „Мастърс“ в Лондон, пише френското издание 20 minutes. След вълнуващ двубой, продължил два часа и половина, Димитров се наложи с 7:5, 4:6, 6:3 и остана непобеден на провеждащия се в „О2 Арина“ турнир.\r\nТова бе втора победа за Димитров срещу Гофен, след като по-рано тази седмица българинът се наложи с резултат 6:0 и 6:2 над белгийския тенисист. Макар Гофен да предложи съвсем различно ниво на игра в неделя, в крайна сметка 26-годишният българин грабна победата, която му осигури допълнителни 1500 точки и третата позиция в световната ранглиста.", "date": "2017.11.20", "title": "Григор Димитров зарадва всички българи (ОБЗОР)"}
{"url": "http://www.focus-news.net/news/2017/11/20/2458801/premierat-boyko-borisov-shte-iznese-publichna-akademichna-lektsiya-v-unss.html", "text": "По покана на вестник „Труд“ и Университета за национално и световно стопанство премиерът на Република България Бойко Борисов ще изнесе публична академична лекция на тема „България, Балканите, Европа и светът“. Лекцията ще се проведе от 10.00 часа днес в аула „Максима“ на УНСС. Това съобщиха от пресцентъра на УНСС. Лекцията ще бъде излъчвана онлайн (www.unwe.bg).", "date": "2017.11.20", "title": "Премиерът Бойко Борисов ще изнесе публична академична лекция в УНСС"}
{"url": "http://www.focus-news.net/news/2017/11/20/2458802/vitsepremierat-ekaterina-zaharieva-shte-uchastva-v-saveta-po-obshti-vaprosi-v-bryuksel.html", "text": "Заместник министър-председателят по правосъдната реформа и министър на външните работи Екатерина Захариева ще вземе участие в Съвет „Общи въпроси“, който ще се проведе днес в Брюксел, съобщиха от пресцентъра на МВнР. Съветът ще започне подготовка за предстоящото заседание на Европейския съвет на 14 и 15 декември, което се фокусира върху следните теми: отбрана и социални въпроси, образование и култура, миграция. Министрите ще направят преглед и на изпълнението на заключенията на октомврийския Европейски съвет.\r\nСъветът ще вземе под внимание актуалното състояние във връзка с прилагането на Междуинституционалното споразумение за по-добро законотворчество. В контекста на ежегодното планиране на законодателната дейност министрите ще проведат обмен на мнения относно работната програма на Комисията за 2018 г., която ще бъде представена от ЕК. Настоящото Естонско председателство и встъпващото Българско председателство на Съвета на ЕС ще представят пътната карта за Европейския семестър за 2018 г. Работният обяд на министрите ще бъде посветен на темата за следващата  Многогодишна финансова рамка. В дискусията ще участва комисарят по бюджета и човешките ресурси Гюнтер Йотингер.\r\nСледобед Съвет „Общи въпроси“ ще продължи във формат 27. Министрите ще обсъдят хода на преговорите по излизане на Обединеното кралство от ЕС. Главният преговарящ на ЕС Мишел Барние ще информира Съвета за постигнатия до момента напредък. Министрите ще започнат подготовка за заседанието на Европейския съвет (член 50) през декември. \r\nУспоредно със заседанието ще се проведе гласуването за преместването на двете агенции на ЕС, чиито седалища понастоящем са в Обединеното кралство: Европейската агенция по лекарствата (ЕАЛ) и Европейския банков орган (ЕБО). \r\nВ рамките на работното си посещения в Брюксел министър Захариева ще разговаря с Мишел Барние, главен преговарящ на Европейския съюз по Брекзит. По-рано през деня българският външен министър ще участва в работна закуска с колегите си от семейството на Европейската народна партия (ЕНП). Заедно с председателя на ЕНП Жозеф Дол и неговия заместник Дара Мърфи те ще обсъдят дневния ред на Съвет „Общи въпроси”, работната програма на Европейската комисия за 2018 г. и други актуални въпроси.", "date": "2017.11.20", "title": "Вицепремиерът Екатерина Захариева ще участва в Съвета по общи въпроси в Брюксел"}
{"url": "http://www.focus-news.net/news/2017/11/20/2458803/ministar-nikolay-nankov-shte-poseti-oblast-ruse.html", "text": "Днес министърът на регионалното развитие и благоустройството Николай Нанков ще посети област Русе, съобщиха от пресцентъра на МРРБ. Визитата ще започне от град Бяла, където в 10.00 часа министърът ще провери ремонтните дейности на Беленски баир на главен път Ι-5 Русе – ГКПП \"Маказа\". В 11.00 часа в сградата на Общината Николай Нанков ще проведе работна среща с кмета на Русе Пламен Стоилов и народни представители от региона, с които ще обсъди важни за града инфраструктурни обекти. В 11.45 часа при жп прелеза на речна гара до ул. „Мостова” министърът ще присъства на първата копка на обект: „Рехабилитация и изграждане на зона за обществен отдих по крайбрежната ивица в района на жп прелеза на речна гара до ул. „Мостова”, гр. Русе - първи, втори и трети етап” по проект: „Реконструкция и рехабилитация на пешеходната среда и изграждане на зони за обществен отдих”, финансиран по Програма „Региони в растеж” 2014-2020. В 12.15 часа министър Николай Нанков ще посети кръговото кръстовище при бул. „Придунавски” и бул. „Фердинанд” (хотел „Рига”), където ще провери напредъка  на изпълнението на строително-монтажните  работи по проект „Интегрирана система за градски транспорт на град Русе – етап 2”, финансиран по ОП „Региони  в растеж” 2014-2020 г. В 14.30 часа регионалният министър ще посети блок „Русия” в града, където ще се срещне с представителите на Сдружението на собствениците (ул. „Шести септември” 90).", "date": "2017.11.20", "title": "Министър Николай Нанков ще посети област Русе"}
{"url": "http://www.focus-news.net/news/2017/11/20/2458804/ria-novosti-pozhar-gorya-v-edin-ot-avtoparkovete-v-sankt-peterburg.html", "text": "Пожар горя в един от автопарковете в Санкт Петербург в нощта на неделя срещу понеделник, съобщава РИА Новости, като се позовава на данни от местна телевизия. В резултат на инцидента са изгорели осем минибуса, като щетите са на стойност три и половина милиона рубли. По предварителна информация, причината за пожара може да е била умишлен палеж. Огънят вече е потушен.  Цанко Цолов", "date": "2017.11.20", "title": "РИА Новости: Пожар горя в един от автопарковете в Санкт Петербург"}
{"url": "http://www.focus-news.net/news/2017/11/20/2458805/obyaven-e-den-na-traur-v-pernik-v-pamet-na-zaginalite-pri-tezhkata-katastrofa-kray-loveshkoto-selo-mikre.html", "text": "Кметът на Перник Вяра Церовска обяви ден на траур на територията на община Перник в памет на загиналите в тежката катастрофа край ловешкото село Микре. Това съобщиха от пресцентъра на Общината. В тази връзка е забранено провеждането на увеселителни мероприятия, тържества и весели ритуали за периода от 8.00 до 24.00 часа днес. На територията на общината националните и общинските знамена ще бъдат спуснати наполовина.\r\nОт 9.00 часа тази сутрин в централния храм \"Св. Иван Рилски\" ще бъде отслужена литургия в памет на загиналите в катастрофата край Микре. На литургията ще присъства кметът Вяра Церовска и нейният екип, както и много граждани, които ще отдадат почит към загиналите 9 жители на Перник. \r\nКметът Вяра Церовска изразява своите дълбоки съболезнования към близките на загиналите.", "date": "2017.11.20", "title": "Обявен е ден на траур в Перник в памет на загиналите при тежката катастрофа край ловешкото село Микре"}
{"url": "http://www.focus-news.net/news/2017/11/20/2458806/prezidentat-rumen-radev-grigor-dimitrov-pokaza-kak-s-mnogo-trud-uporitost-duh-i-vyara-se-postiga-pobedata.html", "text": "Поздравления за големия успех на Григор Димитров - спечелването на Финалния турнир на ATP в Лондон. Това написа държавният глава Румен Радев в официалния си профил във „Фейсбук“. „Един българин показа как с много труд, упоритост, дух и вяра се постига победата“, пише още той.", "date": "2017.11.20", "title": "Президентът Румен Радев: Григор Димитров показа как с много труд, упоритост, дух и вяра се постига победата"}
{"url": "http://www.focus-news.net/news/2017/11/20/2458807/denyat-20-noemvri-v-balgarskata-istoriya.html", "text": "През 1914 г. България обявява своя неутралитет в Първата световна война (1914-1918 г.), който не трае дълго. През 1885 г. турските пратеници Лебиб ефенди и Габдан ефенди започват в Пловдив дипломатически опит за възстановяване на административния статут на Източна Румелия от преди Съединението. През 303 г. умира Дазий Доростолски - един от най-известните мъченици на Христовата вяра по българските земи през късната античност\r\n2008 г. \r\nПрезидентът присъжда Орден „Св. св. Кирил и Методий” – огърлие на Любомир Иванов „за оказаната съществена подкрепа и значим принос за развитието на здравните системи у нас и в други страни през последните десетилетия, за високите му научни постижения в областта на социалната медицина и общественото здраве и по повод 65 години от рождението му“.\r\n„България Ер” става пълноправен член на Международна асоциация за въздушен транспорт – IATA (англ.: International Air Transport Association, IATA).\r\n140 представители на младежки организации и ученически парламенти от цялата страна биват приветствани в пленарната зала на Народното събрание. Делегатите на провеждащата се в София Десета националната сесия на „Български детски и младежки парламент” са гости на Народното събрание. Те наблюдават заседанието на парламента. Техният форум, който се провежда от 19 до 22 ноември 2008 г. в София, е под надслов: “Реализация на младите в България”.\r\nПредседателят на Народното събрание Георги Пирински отбелязва от парламентарната трибуна, че тези млади хора са приятели на парламента, следят с голям интерес неговата работа и днешното им посещение е поредният пряк контакт със законодателната институция.\r\nГеорги Пирински подчертава активното и ползотворно взаимодействие на Народното събрание с Асоциация „Български детски и младежки парламент”. От 2001 г. насам в рамките на своите национални форуми младежите са гости на парламентарната институция и участват като партньори в редица съвместни проекти с Народното събрание по теми, свързани с парламентаризма и демокрацията, посочва той.\r\n2006 г.\r\nКметът на Видин д-р Иван Ценов заявява, че от следващата година ще започне строителството на Дунав мост-2. Иван Ценов допълва, че проектът за изграждането на моста между Видин и Калафат в момента е на фаза избор на изпълнител и до края на годината той трябва да бъде избран. След това в началото на 2007 година трябва да бъде изготвен техническия проект и лятото и есента да започне реалното строителство като мостът трябва да е готов през 2010 година. Проектът за изграждането на Дунав мост-2 е на стойност 163 милиона евро, а целият проект включително и прилежащата инфраструктура на моста е на стойност 226 милиона евро.\r\n2002 г.\r\nПрезидентът присъжда Орден „Стара планина” първа степен на проф. д-р Симеон Батов.\r\n1996 г.\r\nНа среща в Народното събрание 11 партии от СДС се обявяват против предложението на Иван Костов за превръщане на партийната коалиция СДС в единна партия.\r\n1970 г.\r\nМинистерският съвет приема постановление за реорганизиране на промишлеността. То утвърждава нормативните документи за прилагането на новия икономически механизъм: правилници за държавните стопански организации и за работната заплата и наредби за планирането, за договорите между социалистическите организации, за образуването и разпределението на работната заплата, за отношенията на банките с ДСО и др. Целта е да се изостави прекаленото регламентиране и централизиране и да се премине към по-активно използване на икономическите лостове, като печалбата, кредита, лихвите и др.\r\n1969 г.\r\nОткрит е Заводът за асансьори на Гара Искър.\r\n1929 г.\r\nЗапочва съдебен процес срещу 52-ма дейци на нелегалната БКП. Българската работническа социалдемократическа партия (тесни социалисти) се прокламира като нова политическа сила в страната, възприела изцяло основните принципи на Лениновото учение. Тя заема отрицателна позиция към управлението на БЗНС (1919-1923 г.), счита самия БЗНС за партия на селската буржоазия. От тези позиции тя не взема участие в подкрепа на земеделското правителство по време на държавния преврат на 9 юни 1923 г. В периода 1939-1940 г. БКП се слива заедно с Работническата партия в Българска работническа партия. Под това име тя действа в годините на Втората световна война. След нападението над СССР от хитлеристка Германия (22 юни 1941 г.) тя застава начело на въоръжената съпротива в страната. По нейна инициатива започва организирането на партизански чети и отряди, формирането на бойни групи в градовете и по-големите села, създаването на нелегалната радиостанция \"Хр. Ботев\" и пр. Съществен успех в усилията и за по-нататъшното организиране на съпротивителните сили в страната е създаването на Отечествения фронт (юли 1942 г.). Под нейно непосредствено ръководство се организира подготовката и провеждането на политическата промяна в страната на 9 септември 1944 г.\r\n1914 г.\r\nБългария обявява своя неутралитет в Първата световна война (1914-1918 г.), който не трае дълго.\r\n1912 г.\r\nВ хода на Балканската война (1912–1913 г.) в Бахчекьой при Чаталджа се подписва примирие между въоръжените сили на България, Сърбия и Черна гора, от една страна, и тези на Османската империя, от друга. Войските остават на заеманите позиции, като смесена комисия определя неутралната зона или „ничията земя”. Високата Порта се съгласява да вдигне блокадата на българските черноморски пристанища и да допусне снабдяването на българските войски по море и по железницата през гара Одрин. Гърция не приема примирието и самостоятелно продължава окупацията на Югозападна Македония и Северен Епир.\r\n1885 г.\r\nТурските пратеници Лебиб ефенди и Габдан ефенди започват в Пловдив дипломатически опит за възстановяване на административния статут на Източна Румелия от преди Съединението. Източна Румелия е област на територията на днешна Южна България, създадена по силата на Берлинския договор (1878 г.). Наречена е така по предложение на английската делегация на Берлинския конгрес с цел да се заличи българският й облик. Разположена е на север до билото на Стара планина, на изток – до Черно море и Странджа планина, на юг – до Родопите, и на запад – до Ихтиманска Средна гора, с териториална площ 32 978 кв. км и столица – Пловдив. Според чл. 13. на Берлинския договор Областта остава под пряката политическа и военна власт на султана, но се ползва с административна автономия. Начело на администрацията и стои генерал-губернатор, наричан още главен управител. По религиозна принадлежност той трябва да е християнин, и се назначава за срок от 5 години от султана, със съгласието на Великите сили. Според чл. 15. от същия договор султанът поема задължението да охранява границите на Областта и да държи войски в нея. Устройството на властта се възлага на Европейска комисия за Източна Румелия. Предвидено е международните актове – договори, конвенции и др., които Високата порта ще сключва с правителствата на други държави, да бъдат в сила и за Областта. Турското правителство запазва правата си и над намиращите се на територията ЖП линии.\r\n1872 г.\r\nНеделя Петкова основава женското дружество “Възрождение” в Солун. Тя е родоначалник на девическото образование в България. Неделя Петкова, известна като баба Неделя, е родена в Сопот на 13 август 1826 г. Учи в продължение на 3 г. в местния женски манастир. Дълги години учителства из различни краища на българските земи, като основава женски училища в София, Велес, Солун и др. Участва в борбата за църковна национална независимост. По молба на Васил Левски извезва знамето на Българския революционен централен комитет. Ушива знамето на въстаниците от Пиянечко по време на Априлското въстание 1876 г. След Освобождението разгръща просветна дейност сред българомохамеданите в Родопите. Умира в София на 1 януари 1894 г.На тази дата са родени:\r\n1920 г.\r\nРоден е Михаил Лъкатник ( псевдоним на Михаил Георгиев Арнаудов) - български поет. Той учи в Софийската търговска гимназия. Дебютира със свои стихотворения през 1940 г. Под псевдонима Лъкатник публикува през 1943 г. в сп. \"Златорог\". По време на Отечествената война е военен кореспондент. Работи като редактор във в-к \"Народна войска\" (1944-1945 г.), \"Литературен фронт\" (1945-1946 г.), \"Септемврийче\" (1947-1949 г., 1957-1960 г., 1963-1968 г.), в Радио София (1950-1953 г.), в издателство \"Български художник\" (1961-1962 г.). Главен редактор е на сп. \"Славейче\" в периода 1969-1974 г. Автор е на книги за деца и юноши - стихотворения, поеми, приказки, фейлетони, разкази, на приключенския роман \"Белият кораб\" (1958 г.). Михаил Лъкатник умира на 3 октомври 1974 г.\r\n1885 г.\r\nРоден е Боян Георгиев Смилов - български политик. Той е един от водачите на Националлибералната партия, адвокат. Участва активно в подготовката и извършването на Деветоюнския преврат през 1923 г. Заема държавните постове: министър на правосъдието в кабинета на Ал. Цанков (9 юни – 22 септември 1923 г.), министър на търговията в кабинета на А. Ляпчев (15 май – 29 юни 1931 г.). След Деветнадесетомайския преврат 1934 г. е сред представителите на т. нар. легална опозиция. Боян Смилов умира на 5 февруари 1947 г. във Варна.На тази дата умират:\r\n1953 г.\r\nУмира Цено Тодоров (Цено Тодоров Диков) - български художник. Той е роден във Враца на 20 март 1877 г. През 1901 г. завършва Държавната художествена академия в София при проф. Ив. Мърквичка. В периода 1901-1907 г. специализира в Париж. През 1910 г. става професор по живопис в Държавната художествена академия. В периода 1930-1932 г. е и нейн директор. Рисува предимно портрети. Сред популярните му творби са: “Автопортрет” (1912, 1937 г.), “Майка ми” (1912, 1923 г.), “Кирил Христов” (1910 г.), “Боян Пенев” (1919 г.) и др.\r\n1859 г.\r\nРоден е Рачо Минчев Хаджиев - военен деец, полковник. Учи в Априловската гимназия в Габрово, а след Освобождението завършва Елисаветградското военно училище (1881 г.). В Сръбско-българската война (1885 г.) е командир на 5-та запасна дружина от 4-ти пехотен Плевенски полк, с която действа във Видинския гарнизон. Той е командир на деснофланговия участък, включващ войските в редута Баба Вида в боевете за защита на крепостта (11 – 13 ноември). По-късно е командир на 17-ти пехотен Доростолски полк (1904 г.). През Балканската война (1912-1913 г.) участва в атаката на Чаталджанската позиция и в овладяването на Одринската крепост. Рачо Минчев Хаджиев умира на 4 март 1925 г. в София.\r\n303 г.\r\nУмира Дазий Доростолски - един от най-известните мъченици на Христовата вяра по българските земи през късната античност. По произход е тракиец, войник в римския ХI Клавдиев легион, базиран в Доростол (дн. Силистра). Екзекутиран е по време на гоненията при съвместното управление на императорите Диоклетиан и Максимиан. В негова чест са издигани храмове и параклиси в различни части на империята. В края на VI в. жители на Доростол отнасят мощите му в Анкона, Италия, където и днес се пази неговият каменен саркофаг.За изготвянето на историческата справка на Агенция “Фокус” са използвани следните източници:", "date": "2017.11.20", "title": "Денят 20 ноември в българската история"}
{"url": "http://www.focus-news.net/news/2017/11/20/2458808/ekathimerini-broyat-na-zhertvite-ot-navodneniyata-v-atika-se-pokachi-do-20-dushi.html", "text": "Гръцките власти са намерили тялото на още един от изчезналите след наводненията в Атика от сряда миналата седмица, с което броят на жертвите достигна 20 души, пише гръцкото електронно издание Ekathimerini. Тялото е намерено в неделя, като все още двама души са в неизвестност след тежките наводнения от 15-и ноември. \r\nМеждувременно дъждовете в страната продължават, очаква се след обилните валежи в неделя времето да се влоши още повече в понеделник.  Цанко Цолов", "date": "2017.11.20", "title": "Ekathimerini: Броят на жертвите от наводненията в Атика се покачи до 20 души"}
{"url": "http://www.focus-news.net/news/2017/11/20/2458809/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството.\r\nВъв връзка с подмяна на спирателен кран на ул. „Солунска“, кв. „Център“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бул. „Христо  Ботев“ между ул. „Петър Парчевич“ и ул. „Алабин“; между бул. „Христо Ботев“, ул. „Уилям Гладстон“, ул. „Цар Самуил“, ул. „Солунска“; ул. „Солунска“ между бул. „Христо Ботев“ и ул. „Княз Борис I“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Христо  Ботев“ на кръстовището с ул.  „Солунска“.\r\nВъв връзка с подмяна на уличен водопровод на ул. „Старата река“ и ул. „Минзухар“, с. Кривина се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Минзухар“ и ул. „Старата река“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Минзухар“ на кръстовището с ул. „Искър“. След възстановяване на водоснабдяването е възможно временно повишаване мътността на водата.\r\nВъв връзка с подмяна на сградно водопроводно отклонение на ул. „Московска“, кв. „Център“ се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Московска“ от пл. „Атанас Буров“ до ул. „Георги С. Раковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Московска“ № 13.\r\nВъв връзка с изграждане на сградно водопроводно отклонение на ул. „Георги Сава Раковски“, кв. „Център“ се налага спиране на водоподаването от 9:30 до 16:00 часа на клиентите на „Софийска вода”, живеещи в района на: ул. „Панагюрище\" от ул. „Георги  Сава Раковски“ до ул. „Дунав\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Панагюрище“ ъгъла с ул. „Дунав“.\r\nВъв връзка със строително-монтажни работи в жк. „Надежда“ 1 се налага спиране на водоподаването от 10:00 до 18:00 часа на клиентите на „Софийска вода”, живеещи в района между: ул. „Чипровско въстание“, бл. 173. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 173.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.11.20", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/11/20/2458810/mvr-dvama-sa-zaginali-a-15-sa-raneni-v-katastrofi-v-stranata-prez-izminaloto-denonoshtie.html", "text": "Двама са загинали, а 15 са ранени в 16 катастрофи в страната през изминалото денонощие. Това съобщиха от пресцентъра на МВР. В София са станали 100 леки и 1 тежко пътно произшествие, ранен е 1 човек. От началото на месеца в страната са възникнали 354 произшествия. Загинали са 48 души, а 451 са ранени. От началото на годината в катастрофи са загинали 592, ранените са 7701. В страната са станали са 6106 катастрофи.", "date": "2017.11.20", "title": "МВР: Двама са загинали, а 15 са ранени в катастрофи в страната през изминалото денонощие"}
{"url": "http://www.focus-news.net/news/2017/11/20/2458811/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на ПП ГЕРБ. Днес с граждани ще се срещат:\r\n- Даниела Дженева, от 17:00 до 18:00 часа в офиса на ГЕРБ в район „Южен”, ул. ”Академик Петър Динеков” №1А\r\n- Спартак Николов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5\r\n- Вихър Захов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5\r\n- Вера Тоскова, от 16:00 до 18:00 часа в офиса на ГЕРБ в район „Тракия” в жк. ”Тракия”бл.91.\r\n- Александър Радев, от 17:30 до 19:00 часа в офиса на ГЕРБ в район „Централен” на ул. ”Прага” №2. \r\n- Атанас Узунов, от 17:30 до 19:00 часа в офиса на ГЕРБ в район „Южен” на ул. ”Академик Петър Динеков” №1А\r\nОбщинският съветник от ГЕРБ в Общински съвет – Пловдив, Иван Вичков ще приема граждани във вторник, 21 ноември, от 16:00 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nНа 22 ноември ще се проведат приемни с граждани на общински от ГЕРБ в Общински съвет - Пловдив, както следва:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А. \r\n- Георги Василев, от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А. \r\n- Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул. ”Академик Петър Динеков” №1А. \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница” №5. \r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница” №5. \r\nНа 23 ноември общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” №9. \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” №9. \r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. ”Марица” №91. \r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5. \r\nВеселин Маневски, от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2017.11.20", "title": "Пловдив: Общинските съветници от ГЕРБ ще проведат приемни с гражданите"}
{"url": "http://www.focus-news.net/news/2017/11/20/2458812/denyat-20-noemvri-v-svetovnata-istoriya.html", "text": "През 1945 година започва Нюрнбергският процес, в който на подсъдимата скамейка сядат извършителите на особено тежки военни престъпления през нацисткия режим. ООН приема Декларация за правата на детето. В далечната 1541 година швейцарецът Жан Калвин, обявява своята теория за реформиране на църквата. Поставено е началото на богословската система “калвинизъм”, едно от направленията на Протестантството по време на Реформацията (ХVІ век). В 284 година Диоклециан, тогава командир на императорската стража, е обявен от войниците си за император на Римската империя. Създаден е Футболният клуб “Барселона” - 16-кратен шампион на Испания. През 1805 година се състои премиерата на единствената опера на Лудвиг Ван Бетовен - “Фиделио”. В Русия е задържан серийният убиец Андрей Чикатило, обвинен за убийството и изнасилването на 52 души в периода 1978 - 1990 г.\r\nНа 20 ноември са родени: американският астроном Едуин Хъбъл, поетът Михаил Лъкатник, звездата на руския балет Мая Плисецкая, братът на президента Джон Кенеди - Робърт Франсис Кенеди. На 20 ноември умират: писателят Лев Толстой; диктаторът Франко. По време на тренировка на леда умира Сергей Гринков, двукратният олимпийски шампион по фигурно пързаляне при танцовите двойки заедно с Екатерина Гордеева.\r\n2014 г.\r\nПрезидентът на Шри Ланка Махинда Раджапакса решава да се бори на изборите за трети президентски мандат.\r\n2013 г.\r\nСинодът на Англиканската църква разрешава ръкополагането на жени в епископски сан.\r\n2012 г.\r\nЗагребският съд осъжда бившият министър-председател на Хърватия Иво Санадер на 10 години затвор за корупция.\r\n2011 г.\r\nКонсерваторът Мариано Рахой от Народната партия спечели абсолютно мнозинство на предсрочните парламентарни избори в Испания.\r\nВ резултат от стълкновение между демонстранти и полицията, в Кайро пострадват 928 човека, има и двама убити. Площадът Тахрир е напълно блокиран от демонстрантите, които издигат лозунги срещу армията и ръководителя на Висшия съвет на въоръжените сили маршал Мохамед Хюсеин Тантави.\r\n2006 г.\r\nНеизвестен маскиран и въоръжен мъж прониква в сградата на училище в германския град Емсдетен, северозападна Германия и се опитва да вземе заложници. В резултат на намесата на властите похитените са освободени по-късно през деня. По последни данни нападателят е мъртъв. Полицията в Емсдетен съобщава, че осем души от взетите за заложници са пострадали.\r\n2003 г.\r\nВ Истанбул избухват няколко бомби като атентат срещу британски институции, при което загиват 27 души.\r\nВ Москва е учредено международно евразийско движение. Неправителствената организация има представителства в 29 страни, включително всички страни от ОНД; в страните от ЕС (Германия, Франция, Италия, Обединеното кралство); в Америка (САЩ, Венецуела, Чили); в мюсюлманските страни (Ливан, Сирия, Египет, Турция, Иран, Пакистан); в Индия; в Далечния изток (Япония, Виетнам) и т.н. В Русия международното евразийско движение има 36 регионални офиса.\r\n1998 г.\r\nРусия изстрелва в космоса модула “Заря”. Той е предназначен да служи като международна космическа станция.\r\n1995 г.\r\nВ телевизионно предаване по Би Би Си Принцеса Даяна за първи път открито говори за дистанцирането между нея и принц Чарлз. Даяна Спенсър е принцеса на Уелс. Родена е в аристократично семейство на 1 юли 1961 г. Баща й е осмият лорд Спенсър и след неговата смърт през 1975 г. тя наследява титлата лейди Даяна Спенсър. След развода на родителите си през 1969 г. Даяна остава да живее при баща си в семейната къща в областта Сандрингам, където се запознава с кралското семейство. Даяна и Чарлз започват да излизат заедно през 1980 г. Принц Чарлз й предлага брак през февруари 1981 г. Сватбата им се състои на 29 юли 1981 г. От брака си двамата имат двама сина принц Уилям Артур Филип Луис (1982 г.) и принц Хенри Чарлз Албърт Дейвид (1984 г.). През юли 1996 г. Чарлз и Даяна оповестяват решението си да се разведат. Разводът става факт на 28 август 1996 г. В течение на години принцеса Даяна развива огромна благотворителна дейност. Лейди Даяна умира на 31 август 1997 г. при автомобилна катастрофа във Франция.\r\n1990 г.\r\nЗадържан е серийният убиец Андрей Чикатило. Андрей Романович Чикатило е роден на 16 октомври 1936 г. в украинското село Яблочное. \r\nСлед като завършва военна служба през 1960 г., той се премества в Родионово-Несветаевски и работи там като телефонен инженер. През 1971 г. получава научна степен в областта на литературата посредством задочни курсове, и става учител в Новошахтинск. Чикатило остава на тази длъжност, местейки се от училище в училище, тъй като постоянно постъпват оплаквания за неприлични опити за физическо насилие. \r\nЧикатило създава свой собствен стил за подбор на жертви, като говори на автобусни спирки и ЖП гари с избягали от дома деца или млади скитници, примамвайки ги да дойдат с него в близката гора, където обикновено жертвите намират смъртта си.\r\nПрез 1984 г. те наброяват 15. Властите вземат решението да се усилят мерките - да се увеличи броя на патрулите и да се разположат цивилни полицаи на много обществени транспортни спирки.\r\nЧикатило е разпознат, защото се държи подозрително на автобусна спирка в Ростов. Арестуван е и задържан. Признат е за виновен и осъден на една година. Освободен е през декември 1984 г. след като прекарва три месеца в затвора.\r\nНа 6 ноември 1990 г. Чикатило убива и осакатява Света Коростик. Когато се връща от гората, той е спрян от полицията, но в последствие пуснат на свобода. На 20 ноември 1990 г. той е арестуван. Между 30 ноември и 5 декември Чикатило се признава за виновен и описва петдесет и три изнасилвания и убийства, извършени от него. Той признава, че е пил от кръвта на жертвите си и е изяждал части от тях.\r\nСъдебният процес срещу него се състои на 14 април 1992 г. Въпреки неговото странно и смущаващо поведение, съдът намира, че той е в състояние да издържи процеса, който приключва през юли и присъдата е отложена за 15 октомври, когато той е намерен за виновен за извършването на 52 от 53-те убийства, и е осъден на смърт за всяко едно престъпление. Чикатило е разстрелян на 14 февруари 1994 г.\r\n1979 г.\r\n500 арабски екстремисти превземат мюсюлманския храм в Мека. По този начин се обявява началото на ислямската революция в Саудитска Арабия.\r\n1977 г.\r\nПрезидентът на Египет Ануар Садат става първият арабски лидер, който влиза в израелския Кнесет – върховен законодателен орган на властта в страната. \r\nМохамед Ануар ел-Садат е египетски политик и президент на страната (1970-1981 г.). Член на организацията \"Свободни офицери\", участва в Юлската революция в Египет. Влиза в състава на Революционния съвет. Председател на Националното събрание (1960-1969 г.), вицепрезидент на Обединената арабска република (1964-1968 г. и 1969-1970 г.). През 1979 г. подписва във Вашингтон сепаративен мирен договор с Израел в рамките на Кемпдейвидските споразумения (1978 г.).\r\nНосител на Нобелова награда за мир за 1978 г. На 6 октомври 1981 г. е убит в столицата Кайро от ислямисти по време на военен парад.\r\n1962 г.\r\nПрезидентът на САЩ Джон Кенеди сваля блокадата на Куба. Джон Фицджералд Кенеди е американски политик, президент на САЩ от 1961 г. до 1963 г. Кенеди завършва икономика в Харвардския университет. През 1941-1945 г. служи във военноморския флот на САЩ в Тихия океан. По-късно – през 1945 г. се занимава с журналистика. В годините между 1947 и 1953 г. е член на Палатата на представителите в Конгреса на САЩ от щата Масачусетс (от листата на Демократическата партия). От 1953 до 1961 г. е сенатор. През 1960 г. той побеждава на изборите кандидата на Републиканската партия Р. Никсън. На 20 януари 1961 г. встъпва в длъжност президент на САЩ. Вътрешната програма на президента е свързана с ускоряване на темповете на икономически растеж, ограничаване на расовата дискриминация и пр. Във външната политика администрацията му сменя доктрината за “масираното възмездие” с доктрината за “гъвкавото реагиране”. Призовава за укрепване на военните блокове и за нарастване на военната мощ на САЩ, намесва се в решаването на спорни международни проблеми по пътя на преговорите, обявява се за по-реалистичен подход в отношенията със СССР. През 1963 г. кабинетът на Кенеди подписва Московския договор за забрана на изпитанията с ядрено оръжие в трите сфери. Политическият курс на Кенеди предизвиква нападки от страна на крайно реакционните кръгове на САЩ. Убит е на 22 ноември 1963 г. в Далас, щат Тексас. Погребан е в Арлингтънското национално гробище.\r\n1959 г.\r\nГенералната асамблея на ООН приема Декларация за правата на детето, която провъзгласява равни права на децата в областта на възпитанието, образованието, социалната защита, физическото и духовното развитие независимо от цвета на кожата, националната принадлежност, имущественото състояние и др. Декларацията призовава родителите, обществените организации, правителствата да признаят правата на децата и да съдействат за тяхното осъществяване.\r\n1945 г.\r\nВ Нюрнберг започва международен съдебен процес срещу извършители на особено жестоки нацистки военни престъпления.\r\nМеждународният военен трибунал е създаден съгласно Декларацията за отговорността на нацистите за извършваните зверства, приета на Московската конференция /30 октомври 1943 г./, и Договора между правителствата на СССР, САЩ, Великобритания и Франция за съдебно преследване и наказване на главните военни престъпници от европейските страни на Оста /08 август 1945 г./. \r\nПред Трибунала са привлечени 24 нацистки ръководители. Проведени са 403 открити съдебни заседания, на които освен подсъдимите са разпитани 116 свидетели, разгледани са десетки хиляди писмени свидетелски показания и повече от 4 000 документални доказателства. \r\nНа 30 юли 1946 година завършват изказванията на главните обвинители, а на 30 септември 1946 година е обявена присъдата. Трибуналът осъжда Гьоринг, Рибентроп, Кайтел, Калтенбрунер, Розенберг, Франк, Фрик, Щрайхер, Заукел, Йодал, Цайс-Инкварт и Борман /задочно/ на смърт чрез обесване; Хес, Функ и Редер на доживотен затвор; Ширах и Шпеер – на 20 години; Нойрат – на 15 години и Дьониц на 10 години строг тъмничен затвор. Делото срещу парализирания Круп е прекратено, а Лай се самоубива в Нюрнбергския затвор. Фрич, Папен и Шахт са оправдани. Смъртните присъди са изпълнени през нощта на 16 октомври 1946 г. в Нюрнбергския затвор. Няколко часа преди това Гьоринг се самоубива в килията си.\r\n1940 г.\r\nУнгария се присъединява към Тристранния пакт. Тристранният пакт е сключен на 27 септември 1940 г. за срок от 10 години между Германия, Италия и Япония. Той предвижда разделяне на света на зони на влияние. Държавите, които са го подписали, се задължават да си оказват подкрепа с всякакви политически, икономически и военни средства, ако някоя от страните бъде нападната от друга държава, която “в днешно време не участва в европейската война и в китайско-японския конфликт”. Договорът не засяга политическото положение, “съществуващо в днешно време между всяка от трите договарящи се страни и Съветска Русия”. Към пакта се присъединяват Румъния, Словакия, България, Финландия, Испания, Тайланд, Хърватско, Манчжоу-Го, китайското правителство на Ван Цзинвей.\r\n1926 г.\r\nБритания предоставя на Канада, Австралия, Нова Зеландия и ЮАР възможността да се самоуправляват.\r\n1922 г.\r\nПоставя се началото на първия етап на Лозанската конференция за Тракия и режима на Проливите. Целта на конференцията е уреждане на близкоизточната криза след провала на гръцката интервенция срещу Турция (1919–1922 г.). В работата й участват делегации на Англия, Франция, Италия, Япония, Гърция, Румъния, Сърбо-хърватско-словенското кралство и Турция. САЩ изпращат свой наблюдател. На конференцията са поканени Съветска Русия и България, при дебатирането на въпроси, отнасящи се до бъдещето на Проливите. Ръководителят на българската делегация Александър Стамболийски се опитва да привлече вниманието на конференцията и към най-важните за страната ни въпроси: покровителството на българските малцинства, останали след края на Първата световна война в пределите на съседните балкански държави, излазът на България на Егейско море в духа на постановката на чл. 48. от Ньойския договор, съдбата на Западна Тракия и т.н. Конференцията завършва работата си към края на юли 1923 г. с подписването на договор между бившите съглашенски държави и техните съюзници и Турция, с който се денонсира Севърският мирен договор от 1920 г. Отправените от България искания остават неразгледани на конференцията.\r\n1917 г.\r\nПровъзгласява се създаването на Украинска народна република.\r\n1917 г.\r\nВ хода на Първата световна война в района на Камбре (Северна Франция) английската армия започва настъпление срещу две немски дивизии, в хода на което за първи път в света са използвани в бой големи танкови бойни единици.\r\n1910 г.\r\nВ Мексико избухва революция. Мексиканската революция от 1910 – 1917 г. е предшествана от 30-годишна диктатура на Порфирио Диас, който се крепи на силна армия, полицейски апарат, висше духовенство. Те владеят земята, а 90% от селяните са безимотни. През 1910 г. избухва въстание, ръководено на север от Ф. Виля и П. Оронсо и на юг - от Е. Сапата. През май 1911 г. П. Диас е свален от власт и Ф. Мадеро става президент; Е. Сапата и П. Оронсо продължават борбата. Февруари - 1913 г. генерал В. Хуерта организира военен преврат; Ф. Мадеро е убит. През юли 1914 г. ген. В. Хуерта избягва. Ф. Виля с помощта на Е. Сапата окупира столицата, но армията му е разбита от войските на В. Каранса, командвани от А. Обрегон. Установен е военен режим на В. Каранса. Провежда се аграрна реформа. Революцията завършва през 1917 г., когато е приета нова конституция. Властта е в ръцете на военните, осъществили революцията.\r\n1805 г.\r\nЗа първи път е изпълнена единствената опера на Лудвиг ван Бетовен -“Фиделио”.Лудвиг ван Бетовен (на немски: Ludwig van Beethoven) е немски класически композитор, представител на Виенската школа, важна фигура в преходния период между класицизма и романтизма. Смятан за един от най-великите композитори в историята на музиката. \r\nРоден е на 16 декември 1770 г. в град Бон, Германия. На 26 март 1778 г., едва осемгодишен, изнася първия си концерт пред публика в Кьолн. През юни 1784 г. е назначен за органист в Курфюрската капела. През 1792 г. Бетовен се премества да живее във Виена, където взима уроци от Йозеф Хайдн, Албрехтсбергер и Салиери. Все още не е известен като композитор. Във Виена концертира като пианист и пише музика до влошаването на слуха си. Освен от прогресиван загуба на слуха композиторът страда и от остра форма на тинитус. Автор на 9 симфонии (последната с хор във финала, по Ф. Шилер), 5 концерта за пиано и оркестър, Концерт за цигулка и оркестър, операта \"Фиделио\", увертюри \"Леонора\" № 1, 2, 3, \"Егмонт\", \"Кориолан\", Тържествена меса (Missa solemnis), 32 сонати за пиано, 10 сонати за цигулка, 16 струнни квартета, вокални пиеси и много др. Умира във Виена на 26 март 1827 г.\r\n1710 г.\r\nТурция обявява война на Русия. Руско-турската война от 1710-1713 г. е в следствие от разгрома на шведските войски (съюзници на Турция) в Полтавската битка (1709 г.) по време на Великата северна война (1699-1721 г.). След бягството на шведският крал Карл ХII в Турция през 1710 г. в ултимативна форма Русия иска предаването му. В отговор султанът изпраща царските пратеници и руския посланик П.Толстой в затвора на Седемкуловия дворец в Истанбул, а на заседание на Дивана (парламента) е решено да се започне война с Русия. През май-юни 1711 г. руската армия под командването на Петър I, в съюз с молдовския владетел Кантемир, навлиза в Молдова (Прутския поход), но близо до гр. Яс е обкръжена от превъзхождащите ги турски сили и пониса големи загуби. Петър I успява да сключи Прутското примирие (подписано на 12 юли 1711 г.), според което Русия връща на Турция Азов, задължава се да събори крепостта в Таганрог и т.н. Турция пък се задължава да отпрати Карл ХII. С по-слаби действия войната продължава до 1713 г. с подписването на Адрианополския (Одринския) мир, който потвърждава условията на Прутското примирие.\r\n1541 г.\r\nЖан Калвин разработва своя индивидуална теория за реформиране на църквата. Жан Калвин е роден на 10 юли 1509 г. в Ноайон, Франция. Той е представител на християнската Реформация, основател на калвинизма.\r\nКалвин получава богословско и юридическо образование. Под влияние на Мартин Лутер се присъединява към протестантството и се отрича от Католическата църква през 1533 г. Поради преследванията на протестантите във Франция, Калвин избягва в Швейцария през 1534 г. През 1536 г. издава в Базел съчинението “Наставление за християнската вяра”, в което излага новото вероучение. През същата година се премества в Женева, където вече се е утвърдила Реформацията. През 1538 г. е изгонен от Женева и заминава за Страсбург. Три години по-късно отново се завръща в Женева и остава там до края на живота си като оглавява новото направление на протестантството - калвинизма. Под влиянието на Калвин женевската градска управа приема нова форма на църковната организация, която с някои изменения е приета от калвинистките общини и в други страни. Назначен за съветник на правителството, Калвин оказва въздействие върху гражданския живот, успявайки да наложи строг надзор с въвеждане на задължително присъствие на църковните служби, забраняване на развлеченията, танците, ярките дрехи и др.\r\nЗаедно с това се налага крайна нетърпимост към католицизма и към други реформационни течения - особено към анабаптизма, а последователите им са обвинявани в безбожие. Тези мерки достигат крайност, като противниците на учението на Калвин са преследвани и наказвани дори със смърт.\r\nЖак Калвин умира в Женева на 27 май 1564 г.\r\n1531 г.\r\nНа кантоните в Швейцария е разрешено сами да определят своето вероизповедание.\r\n284 г.\r\nКомандирът на императорската стража – Диоклециан е обявен от войниците си за император на Римската империя.\r\nДиоклециан (пълно име Гай Аврелий Валерий Диоклециан) е римски император от 20 ноември 284 г. до 1 май 305 г. Роден е около 245 г. в Далмация. Установява домината, осъществява административните реформи за стабилизиране на империята, засилва армията. Успешно воюва с алеманите, сарматите, персите (завладява Армения и Месопотамия). Преследва жестоко християните. Умира в Салона през 316 г. На тази дата са родени:\r\n1927 г.\r\nРоден е Михаил Улянов – руски актьор, режисьор и общественик. От 1950 г., след завършване на Шчукиновото театрално училище, е в театър “Вахтангов”. В киното е от 1956 г. Работи в радиото и телевизията. Снима се в: “Домът, в който живея” (1957 г.), “Битка по пътя” (1961 г.), “Живи и мъртви” (1964 г.), “Председателят” (1965 г.), “Замръзналите светкавици” (1967 г.), “Възмездие” (1969 г.), “Братя Карамазови” (1969 г.), “Освобождение” (1970 г.), “Бяг” (1971 г.), “Егор Буличов и другите” (1973 г.), “Блокада” (1975 г.), “Войници на свободата” (1977 г.), “Легенда за Тил” (1977 г.), “Обратна връзка” (1977 г.), “Позови ме в далечните простори светли” (1978 г.), “Факти от изминалия ден” (1981 г.), “Последното бягство” (1981 г.), “Частен живот” (1982 г.), “Без свидетели” (1983 г.), “Победа” (1985 г.), “Битката за Москва” (1985 г.), “Бряг” (1988 г.), “Бащи ‘66” (1989 г.), “Дом под звездите” (1991 г.), “Майстора и Маргарита” (1993 г.), “Ворошиловският стрелец” (1999 г.), “Досието на детектив Дубровски” (тв, 199 г.9), “Антикилър” (2002 г.). Режисира “Братя Карамазови” (1968 г.) и “Най-последният ден” (1973 г.), в който изпълнява и главната роля.\r\n1925 г.\r\nРодена е Мая Плисецкая - руска балерина. Тя е солистка в Болшой театър (1943-1988 г.). Една от най-значителните й роли е Кармен (\"Кармен сюита\", балетмайстор А. Алонсо). Сред соловите й изпълнения са това в \"Айседора\" и \"Болеро\" с балетмайстор М. Бежар. Съвместно с други балетмайстори поставя \"Ана Каренина\", \"Чайка\" и др. по музика на съпруга си Р. Шчедрин, в които изпълнява главните роли.\r\n1925 г.\r\nРоден е Робърт Франсис Кенеди - американски държавник, брат на президента Джон Кенеди. Завършва право. От 1957 г. заема отговорни длъжности в държавния апарат на САЩ. През 1961 г. става министър на правосъдието на САЩ в администрацията на Джон Фицджералд Кенеди. Известно време е на този пост и в администрацията на Л. Б. Джонсън / до 1964 г./. От 1965 година е сенатор от щата Ню Йорк. Робърт Кенеди е един от лидерите на либералното крило на Демократическата партия. Той се обявява против виетнамската политика на правителството на Джонсън. През 1968 г. оповестява намерението си да се кандидатира за поста президент на САЩ от Демократическата партия. Убит е в разгара на предизборната кампания в Лос Анджелис.\r\n1915 г.\r\nРоден е Кон Ичикава - японски режисьор. В киното се изявява от 1933 г. Той е един от организаторите на компания \"Синтохо\", която поставя неговото ревю \"1001 нощ в Тохо\" (1937 г.). Сред ранните му творби са комедиите и мелодрамите: \"365 нощи\" (1948 г.), \"Сансиро от Гиндза\" (1950 г.), \"Любовниците\" (1951 г.), \"Влюбеният\" (1953 г.), \"Препълненият трамвай\" (1957 г.). Произведение на съвременното японското кино става \"Вратата на насилието\" (1956 г.). Филмите му са различни по жанр - от комедии до психологическа драма. Кон Ичикава е режисьор и на филмите \"Сърце\" (1955 г.), \"Големият пожар\" (1958 г.), \"Ключът\" (1959 г.). На антивоенната тема са посветени филмите: \"Бирманската арфа\" (1957 г.), \"Полеви светлини\" (1959 г.), \"По-малкият брат\" (1960 г.), \"Аз съм на 2 години\" (1961 г.). Автор и на \"Отмъщението на актьора\" и \"Сам през Тихия океан\" (1963 г.), \"Младост\" (1968 г.), \"Да обичаш отново\" (1971 г.), \"Странници\" (1973 г.), \"Семейство Инугами\" (1976 г.), \"Островът затвор\" (1977 г.), \"Кралицата на пчелите\" (1978 г.), \"Котко\" (1980 г.), \"Висшето общество на Мейджи\" (1986 г.), \"Убийци без маски\" (1991 г.), \"47-те ронина\" (1994 г.), \"Дорахейга\" (1999), \"Голямата мама\" (2001 г.). През 1965 г. снима документален филм \"Олимпиадата в Токио\".\r\n1889 г.\r\nРоден е Едуин Хъбъл - американски астроном, който въз основа на червеното отместване на галактиките установява, че Вселената се разширява (закон на Хъбъл). \r\nУмира на 28 септември 1953 г. в Сан Марино, САЩ.\r\n1858 г.\r\nРодена е Селма Лагерльоф - шведска писателка от неоромантическото направление. От 1914 г. е член на Шведската академия. Публикува първото си голямо произведение \"Йоста Берлинг\" през 1891 г. Следват: романът \"Чудесата на антихриста\" (1897 г.), повестта \"Йерусалим\" (1902 г.), \"Пътешествието на Нилс Холгерсон през Швеция\" (1907 г.), новелистичният цикъл \"Гноми и хора\" (1915 г.) и др. През 1909 г. получава Нобелова награда за литература. \r\nУмира на 16 март 1940 г. в Морбака.\r\n1813 г.\r\nРоден е Франц Миклошич (Франьо) – словашки и австрийски езиковед. Академик във Виенската Академия на науките от 1851 г. Завършва университета в Грац. Той е един от най-бележитите филолози на ХIХ в. Професор е по философия в гр. Грац (1837 г.). Завършва право във Виена, но под влиянието на Копитар започва да изучава славянска филология. През 1848 г. става професор по славянска филология във Виенския университет; ръководи катедрата до 1885 г. Автор е на много съчинения, писани на латински и немски език. Основен труд - “Сравнителна граматика на славянските езици” (т. 1-4, 1852-1875 г.). Умира на 7 март 1891 г. във Виена.На тази дата умират:\r\n1976 г.\r\nУмира Трофим Денисович Лисенко - руски агроном и биолог. Той е член на Академията на науките на СССР (1939 г.), член на Академията на селскостопанските науки (1935 г.) и нейн председател (1938-1956 г., 1961-1962 г.). Роден е на 29 септември 1898 г. в с. Карловка, Полтавска област. Работи в областта на генетиката, селекцията, биологията на развитието, физиологията и храненето на растенията. Неговите твърдения в областта на наследствеността, изменчивостта и образуването на видовете не са потвърдени на практика. Проявява се като изключителен реакционер, преследва дори своя учител и колега Н. И. Вавилов. Диктатор в областта на биологическите науки по времето на Сталин. След смъртта на Сталин е разкритикуван лично от Н. С. Хрушчов. През 1954 г. е освободен от поста президент на Академията на селско-стопанските науки. Впоследствие е доказано, че нерядко е фалшифицирал резултатите от опитите, за да подкрепи своите теории.\r\n1975 г.\r\nУмира Франциско ( Франко) Баамонде - испански генералисимус. Роден е на 4 декември 1892 г. в Ферол. Управлява Испания като диктатор от 1939 г. до 1975 г. Завършва пехотна академия. Участва в колониалните войни на Испания в Африка. През 1921 г. е командир на Чуждестранния легион. Началник е на главния щаб на сухопътните войски през 1934 г. и командир на испански корпус в Африка (Мароко). Организира и ръководи въоръженото въстание на испанските демократически сили срещу комунистическата диктатура, в резултат на което избухва Испанската гражданска война (1936-1939 г.). След победата на патриотичните сили управлява чрез диктатура. Провъзгласен е за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили). Председател е на министерски съвет (до 1973 г.) и върховен главнокомандващ на държавата. Прокарва закон за наследството на престола (1947 г.), съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон.\r\n1947 г.\r\nУмира Гьорг Колбе – германски скулптор. Той е роден на 15 април 1877 г. В периода 1895-1897 г. учи в Мюнхенската художествена академия, след което до 1901 г. живее в Париж и Рим. Влияние върху него оказва О. Роден. Гьорг Колбе е известен е със статуите на юноши и момичета (“Танцьорка”, бронз, 1911-1912 г., Националната галерия, Берлин). Автор е на паметника на Л. В. Бетховен във Франкфурт на Майн (1927-1947 г.), на проект за паметник на жертвите на фашизма (1946 г.).\r\n1945 г.\r\nУмира Френсис Уилям Аштън– английски физик, член на Лондонско кралско дружество (1921 г.). Той е лауреат на Нобелова награда за физика през 1922 г. Роден е на 1 септември 1877 г. Завършва Бирмингамския и Кеймбриджкия университети. От 1909 г. преподава в Бирмингамския университет, а от 1920 г. е член на \"Тринити Колидж\" в Дъблин. С Дж. Дж. Томбън първи доказва съществуването на стабилни изотопи на неона (1913 г.). Конструира мас-спектрометър, с помощта на който открива 213 устойчиви изотопа на химически елементи и определя относителната им разпространеност. През 1925 г. създава мас-спектрограф, с чиято помощ възпроизвежда точната маса и дефектите в масата на редица изотопи.\r\n1935 г.\r\nУмира Сър Джон Ръшуърд Джелико – английски адмирал. Той е главнокомандващ на британските флоти през Първата световна война. Участва в морската битка при Ютланд през май 1919 г. Назован е виконт де Скапа, по името на Скапа Флоу.\r\n1925 г.\r\nУмира Стефан Жеромски - полски романист и драматург. Първият му роман е \"Гарвани ще ви разкъсат\". Основната му творба е \"Пепелища\" (1902-1903 г.) - лирико-епична история на Наполеоновите войни. Жеромски е автор на романите: \"История на греха\" (1908 г.), \"Красотата на живота\" (1912 г.), \"Вярната река\" (1912 г.), \"Борбата срещу Сатаната\" (трилогия; 1916-1919 г.), \"В началото на пролетта\" (1924 г.) и др.; повести: \"Доктор Пьотр\" (1894 г.), \"Сизифов труд\" (1897 г.), \"Лъч\" (1897 г.); разкази; драми: \"Роза\" (1909 г.), \"Сулковски\" (1910 г.) и др.; художествена публицистика.\r\n1910 г.\r\nУмира Лев Толстой - руски писател, един от най-великите писатели и хуманисти. Роден е на 9 септември 1828 г. През 1844 г. постъпва в Казанския университет, отначало във Факултета по източни езици и култура, а след това - в Юридическия факултет. Напуска университета през 1847 г. Известно време учителства в Ясна поляна. Заминава за Кавказ през 1851 г. и постъпва на военна служба. По това време създава повестите “Детство” (1852 г.), “Юношество” (1854 г.), разказите “Набет” (1853 г.) и “Записки на маркировчика” (1855 г.); започва повестта “Казаци”. Участва в Кримската война (1853-1856 г.). След края на войната напуска армията и пътува из Европа. Посещава Франция, Швейцария, Северна Италия, Германия. Публикува в сп. “Съвременник” (до 1859 г.); сътрудник е на сп. “Руски вестник”. Пътува в Западна Европа (1860 г.), за да изучи организацията на образованието в селските училища. Лев Толстой е автор на романите “Декабристи” (1860-1961 г., публикуван 1884 г.), “Война и мир” (1863-1869 г., началото на публикуването му е поставено през 1865 г.). През 70-те години създава романа “Ана Каренина” (1879-1880 г., издаден през 1884 г.). Автор е повестите: “Смъртта на Иван Илич” (1884-1886 г.), “Кройцерова соната” (1887-1889 г.), “Дявол” (1889-1890 г.), и драмите: “Силата на мрака” (1886 г.) и “Плодовете на просвещението” (1886-1890 г.). Главно произведение на Лев Толстой през 90-те години е романът “Възкресение” (1889-1899 г.), който предизвиква обществен скандал. Лев Толстой е отлъчен от Православната църква през 1901 г.\r\n1867 г.\r\nУмира Пьотр Карлович Клодт (Клодт фон Юргенсбург) – руски скулптор и леяр. Той е роден на 5 юни 1805 г. в Санкт Петербург. От 1829 г. посещава Петербургската художествена академия, където от 1838 г. е професор и завежда леярната работилница. В произведенията на анималистичната монументална скулптура и малката пластика не скъсва докрай с класическите традиции. Сред популярните му произведения са: 4-те групи укротители на коне на Аничковия мост (бронз, 30-те год. на ХIХ в.), паметниците на И. А. Крилов в Лятната градина (бронз, гранит, 1848-1855 г.) и на Николай I (бронз, 1856-1859 г., съвместно със скулптурите Н. А. Рамазанов и Р. К. Залеман) в Санкт Петербург и др.За изготвянето на историческата справка на Агенция “Фокус” са използвани следните източници:", "date": "2017.11.20", "title": "Денят 20 ноември в световната история"}
{"url": "http://www.focus-news.net/news/2017/11/20/2458813/politico-spored-prouchvane-populyarnostta-na-emanyuel-makron-se-e-uvelichila.html", "text": "Популярността на френския президент Еманюел Макрон се е увеличила през октомври, според проучване, публикувано в неделя от независимият институт IFOP, пише Politico. След спад в одобрението сред французите относно новия им президент през лятото, през октомври 46% от участвалите в анкетата са заявили, че одобряват работата и политиката на Макрон. \r\nСпоред друго проучване, направено от френския институт BVA и публикувано малко по-рано, 57% от френските граждани са недоволни от действията на Макрон през първите шест месеца от неговото управление.  Цанко Цолов", "date": "2017.11.20", "title": "Politico: Според проучване, популярността на Еманюел Макрон се е увеличила"}
{"url": "http://www.focus-news.net/news/2017/11/20/2458814/blagoevgrad-zasnezheni-sa-patnite-nastilki-na-mesta-v-rayona-na-prohoda-predel-i-mestnostta-popovi-livadi.html", "text": "Пътните настилки в областта са мокри, а в района на проход „Предел“, в местност Попови ливади частично заснежени. Това съобщи за Радио „Фокус“ – Пирин дежурният служител в Областно пътно управление – Благоевград. Две машини на Областно пътно управление – Благоевград са извършили почистване и опесъчаване на пътищата в района на прохода „Предел“. Към момента там вали сняг, затова машините са в постоянна готовност повторно да третират пътните настилки. Дежурният служител призова водачите на моторни превозни средства, които ще тръгват на път, да подготвят добре автомобилите си за зимно време, задължително да бъдат със зимни гуми и заредени с гориво, за да не се стига до проблемни ситуации при евентуално по-обилни валежи от сняг.\r\nТрафикът по автомагистрала „Струма“, главен път Е-79 и второкласен път–19 Симитли – Гоце Делчев е нормално интензивен. Повишена опасност от падащи камъни има в Кресненското дефиле и по второкласен път–19 Симитли – Гоце Делчев. Преминаването по третокласен път–1972 Сатовча – Доспат  при км 7+700, в участъка от село Блатска до село Абланица, се извършва в една лента поради активизирало се свлачище. Предстои изготвяне на инвестиционен проект за укрепване на пътя в срок до 15 април 2018 година. Същата организация на движение е в сила по третокласен път–198 Гоце Делчев – Катунци – Петрич при км 38+380, в село Горно Спанчово, заради разрушена подпорна стена с дължина 15 метра, поради което дясното платно за движение е подкопано. Преминаването е урегулирано с необходимите пътни знаци. Тук също предстои изготвяне на инвестиционен проект за укрепване на пътя до 15 април 2018 година.\r\nЛивия НИНОВА", "date": "2017.11.20", "title": "Благоевград: Заснежени са пътните настилки на места в района на прохода „Предел“ и местността Попови ливади"}
{"url": "http://www.focus-news.net/news/2017/11/20/2458815/sliven-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Сливен организират приемни с граждани. Това съобщиха от пресцентъра на ПП ГЕРБ. Приемните на представителите на местния парламент преминават при голям интерес. Гражданите на Сливен се обръщат към тях с питания по различни лични и социални теми, както и с въпроси, касаещи инфраструктурата на града и населените места в община Сливен. Приемните се организират всеки понеделник от 9.30 до 16.30 часа. Днес ще се проведат приемни на Силвия Маринова и Димитър Павлов. Народните представители ще се срещнат с граждани от 9.30 до 16.30 часа. На 27 ноември от 9.30 до 16.30 часа приемни ще имат Тодор Начев и Здравко Костадинов.\r\nПредварително записване се прави на тел. 044/63 32 23.", "date": "2017.11.20", "title": "Сливен: Общинските съветници от ГЕРБ организират приемни за граждани"}
{"url": "http://www.focus-news.net/news/2017/11/20/2458816/nimh-zhalt-kod-za-silen-vyatar-e-v-sila-za-5-oblasti-na-stranata.html", "text": "Жълт код за силен вятър е в сила за областите: Видин, Монтана, Враца, Благоевград и Пазарджик. Това сочи справка на сайта на Националния институт по метеорология и хидрология (НИМХ) при БАН. В тези части на страната се очаква силен северозападен вятър с пориви до 20-22 м/сек. От НИМХ съветват гражданите да са внимателни при дейности на открито и да следят актуалните прогнози за времето.", "date": "2017.11.20", "title": "НИМХ: Жълт код за силен вятър е в сила за 5 области на страната"}
{"url": "http://www.focus-news.net/news/2017/11/20/2458817/pregled-na-osnovnite-temi-v-dobrudzhanskiya-pechat.html", "text": "„Битката за житницата на България е в нашите ръце и ние ще я спечелим, само ако сме обединени“, съобщава челото на вестник „Нова добруджанска трибуна“. Позицията е на проф. Маргарита Нанкова, изразена в интервю. Проф. Нанкова е специалист по агрохимия в Добруджанския земеделски институт край Генерал Тошево. По нейните думи в доклада по ОВОС се говори за проучвания и добив на газ по конвенционален начин, но описаните предпазни мерки будят сериозни опасения и недоверие. Тя посочва, че чуждестранният опит е показателен, например в Тюрингия, Баден-Вюртемберг и др. „75% от българите искат въвеждането на доброволен за бизнеса стандарт „Без ГМО“, съобщава изданието. Национално представително проучване за нагласите на гражданите към етикетирането на ГМО показва широка подкрепа за въвеждане на такъв стандарт. Процентът на българите, които желаят стандартът да гарантира, че и животинските продукти са чисти, е още по-висок – над 78%. „Оперната Маестра Константина Петкова отбеляза 80-годишен юбилей“, съобщава всекидневникът. Той анонсира, че подготвя специално интервю с нея, което тя е дала специално за вестника в навечерието на тържеството, което вчера се е състояло в Държавния куклен театър „Дора Габе“. То е преминало под патронажа на кмета на Добрич Йордан Йорданов. „Удивителни умения в боравенето с историческо оръжие показаха реконструктори“, съобщава на първа страница другият регионален вестник „Добруджанска трибуна“. Десетки майстори на стрелбата с дулнозарядни пушки и пистолети са се събрали в Добрич по повод проведения национален турнир. Първият изстрел в турнира е бил даден от кмета Йордан Йорданов. Проект на Община Добрич обединява деца от различни етноси“, съобщава вестникът. Общината е бенефициент по проекта „Заедно учим, творим и играем“. Дейностите са започнали през октомври и обхващат работа със 184 деца от ОУ „Христо Смирненски“, Обединено училище „Йордан Йовков“ и деца от Детска градина №32 „Зорница“. От спортната страница – „Хандбалистите приключиха изявите в „Чалъндж къп“. Добричлии са допуснали две загуби в Люксембург от „Ред бойс“. Това е било 13-то поредно участие на добруджанци в европейските клубни турнири. Във втори кръг на турнира „Добруджа“ е гостувал в град Диферданж в Люксембург. Като позитив се отчита възможността добруджанци да натрупат опит.", "date": "2017.11.20", "title": "Преглед на основните теми в добруджанския печат"}
{"url": "http://www.focus-news.net/news/2017/11/20/2458818/afp-v-sasht-pochina-seriyniyat-ubiets-charls-mensan.html", "text": "Серийният убиец и лидер на окултна група от 60-те години на миналия век – Чарлс Менсън, е починал на 83-годишна възраст, предава AFP, като се позовава на информация от местни медии.\r\nМенсън, който излежаваше няколко доживотни присъди заради серия от убийства, извършени през 1969 г., е починал в болница в щата Калифорния. Заедно с водената от него група той бе признат за виновен по обвинение в убийството на съпругата на режисьора Роман Полански. Тереза Герова", "date": "2017.11.20", "title": "AFP: В САЩ почина серийният убиец Чарлс Менсън"}
{"url": "http://www.focus-news.net/news/2017/11/20/2458819/blagoevgrad-obshtinskiyat-savet-shte-provede-izvanredno-zasedanie-za-depoto-za-tvardi-bitovi-otpadatsi-v-selo-buchino.html", "text": "Общинският съвет ще проведе извънредна сесия днес. Тя се налага поради необходимост от преустановяване експлоатацията на общинско депо за твърди битови отпадъци, намиращо се в землището на село Бучино, община Благоевград. Това съобщиха от Общинския съвет. \r\nСъветници ще разгледат и предложение относно кандидатстване по процедура № BG16M1OP002-2.002 „Комбинирана процедура за проектиране и изграждане на компостиращи инсталации и на инсталации за предварително третиране на битови отпадъци” по приоритетна ос 2 на Оперативна програма „Околна среда 2014-2020 година”. Във връзка с това ще бъде гласувана Актуализация за 2017 година на Програма за управление на отпадъците на Община Благоевград за периода 2015-2020 година.\r\nВ дневния ред е включена и точка за обявяване решение на Общинската избирателна комисия за избор на общински съветник от ПП „Партия на зелените“ и полагане на клетва.   \r\nИзвънредната сесия ще се състои от 09.30 часа днес в зала „22-ри Септември”.", "date": "2017.11.20", "title": "Благоевград: Общинският съвет ще проведе извънредно заседание за депото за твърди битови отпадъци в село Бучино"}
{"url": "http://www.focus-news.net/news/2017/11/20/2458820/varna-narodniyat-predstavitel-ot-gerb-emiliya-milkova-organizira-priemen-den-za-grazhdani.html", "text": "Народният представител от ПП ГЕРБ – Варна Емилия Милкова организира приемен ден за граждани. Това съобщиха от пресцентъра на ПП ГЕРБ – Варна. Милкова ще отговаря на въпроси на граждани от 14.00 до 16.00 часа в клуба на ПП ГЕРБ на ул. „Г. Бенковски” №1. Записвания могат да се правят на тел: 052 / 600 015.", "date": "2017.11.20", "title": "Варна: Народният представител от ГЕРБ Емилия Милкова организира приемен ден за граждани"}
{"url": "http://www.focus-news.net/news/2017/11/20/2458821/faz-partiyata-zeleni-izrazi-sazhalenie-za-prekratyavane-na-pregovorite-za-yamayska-koalitsiya-v-berlin.html", "text": "Партията на Джем Йоздемир – „Зелени“, изрази съжаление за сриването на предварителните преговори за съставяне на „ямайска“ коалиция в Берлин, пише националният ежедневник Die Frankfurter Allgemeine Zeitung.\r\nПрекратяването на сондажите е „тежък удар“ за компромиса, постигнат по отношение на политиката за опазване на климата и околната среда. Партията изрази притеснения от и без това „закъснялото“ решение за преустановяване на използването на електроенергия, добивана чрез употребата на въглища.\r\nВ късните часове на неделя младият лидер на Свободната демократическа партия (СвДП) Кристиан Линднер изненадващо обяви излизането на партията му от преговорите със Съюза (ХДС/ХСС) и „Зелени“, припомня изданието.Тереза Герова", "date": "2017.11.20", "title": "FAZ: Партията „Зелени“ изрази съжаление за прекратяване на преговорите за „ямайска“ коалиция в Берлин"}
{"url": "http://www.focus-news.net/news/2017/11/20/2458822/nimh-nay-golyamo-kolichestvo-valezhi-prez-izminaloto-denonoshtie-e-otcheteno-v-pleven-ruse-i-sofiya.html", "text": "Най-голямо количество валежи през изминалото денонощие е отчетено в Плевен- 16 л/кв. м. В Русе са паднали 14 л/кв.м, а в София 13 л/кв.м. Това съобщи за Агенция „Фокус“ Анастасия Кирилова от Националния институт по метеорология и хидрология към БАН. В Свищов са отчетени валежи от 12 л/кв.м, в Казанлък 11 л/кв.м, в Ловеч, Разград и Чирпан 10 л/кв.м, в Стара Загора 7 л/кв.м, 5 л/кв.м във Враца. Сняг вали в планините. \r\nСнеговалеж е имало и в Драгоман, Ловеч, Разград и София. Отрицателни са температурите само в планините.", "date": "2017.11.20", "title": "НИМХ: Най-голямо количество валежи през изминалото денонощие е отчетено в Плевен, Русе и София"}
{"url": "http://www.focus-news.net/news/2017/11/20/2458823/biser-petkov-nyama-bezplaten-obyad-investirame-v-obrazovanieto-no-pomagame-i-na-pensionerite.html", "text": "Няма безплатен обяд, инвестираме в образованието, но помагаме и на пенсионерите. Това каза Бисер Петков, министър на труда и социалната политика, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\n“Политиците с бюджета правят избор как да разпределят средствата, които са произведени от обществото. Не малка част от тези средства се насочват към хората, които имат нужда от подкрепа и са в уязвимо положение. Това става чрез бюджета на Държавното обществено осигуряване и бюджета на МТСП. Предвидените политики за следващата година са свързани с увеличаване на средствата”, заяви Бисер Петков. \r\nБеновска направи сравнение с Гърция, където коледните бонуси за пенсионерите са 1,4 млрд евро, докато в България коледните бонуси за пенсионерите са 50 млн. лв. и то само за хората с най-ниски доходи. \r\n“Става избор за това как се разпределят средствата през бюджета, какво да бъде дълговото бреме на тежестта между настоящите и бъдещите поколения. В икономиката няма безплатен обяд. Следваната политика у нас е последователна и устойчива. Бюджетът на ДОО предлага оптимален баланс между подобряване на финансовата устойчивост и повишаване на адекватността на осигурителните плащания”, отговори Бисер Петков. Коледни добавки ще получат пенсионерите с най-ниски пенсии, като се използва линията на бедност от 321 лв. Добавката ще бъде в размер на 40 лв. \r\n“Какво ще си купите в 40 лв.? Това са по 1 лев и 30 стотинки на ден”, отвърна Беновска. \r\n“Това, от което имам нужда. Тези пенсионери в рамките на 6 месеца получават трето увеличение. От 1 юли имаше увеличение за минималните пенсии от 161 лв на 180 лв, втората стъпка беше от 180 лв на 200 лв.”, отговори Бисер Петков. \r\n“Популизум ли е политиката на Гърция, когато се дават коледни бонуси на семейства с две деца, които имат доход до 6000 евро, ще получат за Коледа 900 евро, при доход 12 000 евро – помощта ще е 700 евро, 18 000 евро доход- помощ 500 евро”, попита Беновска. \r\n“Не бих искал да коментирам политика на друга държава. Ние можем да се сравняваме не само с нашите южни съседи”, отвърна социалният министър. \r\n“Да отидем в Унгария тогава. В Унгария има 30 000 евро безвъзмездна помощ на млади семейства  и още 30 000 евро кредит при нисък лихвен процент. В България може ли да отделим средства от излишъка за нещо подобно?”, попита Беновска. \r\nМТСП е предложило оптимално разпределение на средствата на семейните помощи за деца. 560 млн лв се отделят за това. Помощите имат целеви характер. Има предложение за втори доходен критерий на лице от семейството между 400-500 лв. Около 20 000 семейства ще получат такава подкрепа. Ако децата не посещават училище, родителите няма да получават помощи. Цялата държава се мобилизира, за да върне децата на училище. \"Имаме проблем на пазара на труда с недостиг на работна сила. Има целенасочени политики, с които се насърчават майките да се връщат по-бързо в заетост\", коментира социалният министър. “Политиката обърната към бъдещето са инвестициите в образованието. Приоритет на бюджета за следващата година е образованието и човешкия капитал. Поливаме едно дърво, от което чакаме да берем плодове”, продължи Бисер Петков. \r\n“Как се гледат бебета с толкова малко пари за майките като помощ по време на майчинството?”, попита Беновска. \r\n“Става дума за нов ценностен модел. Не смятам, че най-добрата политика за насърчаване на раждаемостта е със  заплащане на суми, за да раждат деца. Насърчаване на майките, на бащите, които се грижат за децата да се върнат по-рано на работа, като насърчаването става със финансови стимули или ползване на детегледачи, като част от схемата “Родители в заетост”. Над 2000 семейства проявиха интерес да ползват детегледачи. Има възможност да СВ увеличат средствата за финансиране на тази схема при по-голям интерес. България има най-дългия период платено майчинство. През този период се получава 90% от възнаграждението. През втората година се предвижда повишение от 340 на 380 лв. Политиката не е това възнаграждение да следва ръста на минималната работна заплата”, отговори Бисер Петков. Проблемът на родителите е, че след две години майчинство трудно се интегрират към пазара на труда. Мобилността на работната сила ще продължава да нараства. Преди един работник е имал само един работодател, докато сега сменя 10 работодатели.\r\nФинансирането на личните асистенти е със запазен обхват. Досега то се е осъществило по европейски проекти, а сега се добавят и средства от бюджета. Увеличението е с 81 млн. лв. повече за хората с увреждания, посочи Бисер Петков. \r\nИма ново предложение за механизъм за определяне на МРЗ. До края на месец ноември Бисер Петков се надява да се сближат позициите на социалните партньори. “Икономиката се развива добре, има липса на квалифицирани кадри”, обобщи  Бисер Петков разговора си с Илиана Беновска в предаването “Беновска пита” по Радио К2 и Канал 3 на 19 ноември 2017 година.", "date": "2017.11.20", "title": "Бисер Петков: Няма безплатен обяд, инвестираме в образованието, но помагаме и на пенсионерите"}
{"url": "http://www.focus-news.net/news/2017/11/20/2458824/dobrich-patnite-nastilki-sa-mokri-i-hlazgavi-vali-slab-dazhd.html", "text": "Пътните настилки са мокри и хлъзгави, вали слаб дъжд, предаде кореспондент на Радио „Фокус” – Варна. Движението на МПС се извършва с повишено внимание по три пътни участъка в областта поради ремонтни дейности, няма въведено ограничение. Ремонти на асфалтова настилка се извършват по три направления - по път II – 29 в района на разклона на Дебрене – Добрич, по път II – 97 (част от Околовръстния път на Добрич) и по пътя Добрич-Варна. По първите две пътни отсечки движението на автомобили се осъществява с повишено внимание заради ремонтните дейности. Срокът за приключването им е 30 март следващата година. До края на месеца продължават частичните ремонти дейности на асфалтова настилка по част от пътя за Варна.\r\nТемпературата в Добрич е около 7 градуса към 08.00 часа, времето е облачно, духа слаб до умерен вятър. \r\nЖулиета НИКОЛОВА", "date": "2017.11.20", "title": "Добрич: Пътните настилки са мокри и хлъзгави, вали слаб дъжд"}
{"url": "http://www.focus-news.net/news/2017/11/20/2458825/bogoslovniyat-fakultet-na-su-sv-kliment-ohridski-i-akademichen-paraklis-sv-kliment-ohridski-organizirat-konkurs-za-risunka-posvetena-na-rozhdestvo-hristovo.html", "text": "Богословният факултет на СУ „Св. Климент Охридски“ и Академичен параклис „Св. Климент Охридски“ организират конкурс за рисунка, посветена на  Рождество Христово, предаде репортер на Агенция \"Фокус\". Конкурсът предвижда участие на деца от 3 до 19 години. Размерът на листа, платното или дъската са по избор, както и материалите за работа. Най-добрите творби ще бъдат изложени във фоайето на Богословския факултет, а на 24 декември 2017 от 12.00 часа ще бъдат връчени наградите и грамотите на участниците. Рисунките да се изпращат на адрес: София, пл. „Св. Неделя“ 19, Богословски факултет на СУ „Св. Климент Охридски“ (при портиера, за конкурса) до 20 декември 2017 г. \r\nНикола ПЕТКОВ", "date": "2017.11.20", "title": "Богословният факултет на СУ „Св. Климент Охридски“ и Академичен параклис „Св. Климент Охридски“ организират конкурс за рисунка, посветена на  Рождество Христово"}
{"url": "http://www.focus-news.net/news/2017/11/20/2458826/yambol-vavezhda-se-samotaksuvane-v-sinyata-zona-v-tsentralnata-chast-na-grada.html", "text": "От днес се въвежда самотаксуване от водачите на всички моторни превозни средства, паркирали в „Синята Зона“ на някои улици и паркинги в централната част на град Ямбол, съобщиха от пресцентъра на Община Ямбол. Местата, в които се въвежда самотаксуване са следните:\r\n- Обособена зона за паркиране, ул. „5-ти Януари“, от ул. „Преслав“ до ул. „Стефан Караджа“ и паркинг, ограничен от ул. „Преслав“, ул. „5-ти Януари“ и ул. „Страхил войвода“. Тази зона ще се обслужва от един паркинг автомат, поставен в началото на кръстовището на ул. „5-ти Януари“ и ул. „Преслав“.\r\n- Обособена зона за паркиране, ул. „Стефан Караджа“ от ул. „5-ти Януари“ до ул.“Александър Стамболийски“ и ул. „Александър Стамболийски от ул. „Стефан Караджа“ до ул. „Хан Кубрат“. Тази зона ще се обслужва от един паркинг автомат, поставен на кръстовището на ул. „Александър Стамболийски и ул. „Стефан Караджа“. \r\n- Обособена зона за паркиране, ул. „Стефан Караджа“ от ул. „Александър Стамболийски“ до ул. „Г. С. Раковски“ и ул. „Екзарх Йосиф“ от ул. „Стефан Караджа“ до ул. „Хан Кубрат“. Тази зона ще се обслужва от един паркинг автомат, поставен на кръстовището на ул. „Стефан Караджа“ и ул. „Екзарх Йосиф“.\r\n- Обособена зона за паркиране, ул. „Хан Кубрат“ от ул. „Александър Стамболийски“ до ул. „Г.С.Раковски“. Тази зона ще се обслужва от един паркинг автомат, поставен на кръстовището на ул. „Хан Кубрат“ и ул. „Екзарх Йосиф.\r\n- Обособена зона за паркиране, ул. „Калина Карадимова“ от ул. „Стефан Караджа“ до ул. „Хан Кубрат“ Тази зона ще се обслужва от един паркинг автомат, поставен в средата на зоната.\r\n- Обособена зона за паркиране, ул. „Васил Карагьозов“ от ул. „Георги Дражев“ до ул. „Джон Атанасов“, ул. „Джон Атанасов“ и ул. „Иван Вазов“ от ул. „Джон Атанасов“ до ул. „Цар Самуил“. Тази зона ще се обслужва от един паркинг автомат, поставен на кръстовището на ул. „Джон Атанасов“ и ул. „Иван Вазов“.\r\n- Обособена зона за паркиране, ул. „Иван Вазов“ от ул. Джон Атанасов“ до ул. „Цар Самуил“ и ул. „Цар Самуил“ от ул. „Иван Вазов“ до ул. „Бяло море“. Тази зона ще се обслужва от един паркинг автомат, поставен на кръстовището на ул. „Иван Вазов“ и ул. „Цар Самуил“.\r\n- Обособена зона за паркиране, ул. „Цар Самуил“ от ул. Бяло море“ до ул. „Преслав“ и ул. „Одрин“ от ул. „Г. С. Раковски“ до ул. „Цар Самуил“. Тази зона ще се обслужва от един паркинг автомат, поставен на кръстовището на ул. „Одрин“ и ул. „Цар Самуил“.\r\nМестата на всички паркинг автомати са обозначени с указателни знаци, поставени в зоните за самотаксуване.\r\nВодачите са длъжни при паркиране в тези зони да установят месторазположението на паркинг автоматите, да закупят необходимият им билет за времетраенето, за което ще паркират. Поставянето на билета става на вътрешната страна на предното стъкло на автомобила така, че да се вижда добре отвън. Минималната стойност на билета е от един лев и разрешава престой от един час. Паркинг автоматът не връща ресто. При поставяне на повече монети от един лев, той пресмята съответното време на престой.\r\nБилетът от паркинг автомата важи за цялата „Синя зона“ до изтичане на съответно разрешеното време.\r\nОстава самотаксуването чрез SMS на кратък номер 1346 за всички мобилни оператори и самотаксуване чрез закупуване на специални талони за паркиране от служителите на „Синята зона“, търговската мрежа на град Ямбол и от офиса на ОП „Платени зони за паркиране“ – ул. „Александър Стамболийски“ № 29.", "date": "2017.11.20", "title": "Ямбол: Въвежда се самотаксуване в „Синята Зона“ в централната част на града"}
{"url": "http://www.focus-news.net/news/2017/11/20/2458827/die-zeit-angela-merkel-se-zastapva-za-provezhdaneto-na-novi-izbori-v-germaniyai.html", "text": "Нови избори или правителство на малцинството? В нощта срещу понеделник бе съобщено, че канцлерът на ФРГ Ангела Меркел (ХДС) се застъпва за провеждането на нови избори в Германия, пише националният ежедневник Die Zeit. \r\nБе определена дори и дата за вота – 22 април. В редиците на Християндемократическия съюз (ХДС) обаче определиха информацията като „пълна глупост“. Но Меркел по-рано бе заявила, че няма да води правителство на малцинството. \r\nВъв всеки случай, за партията „Левица“ новите избори са „демократично подходящото последствие\" след сриването на междупартийните преговори за съставяне на „ямайска коалиция“ в Берлин между Съюза (ХДС/ХСС), Свободната демократическа партия (СвДП) и „Зелени“. Провалът им бе обявен в нощта срещу понеделник, след четири седмици на интензивни сондажи между участващите партии.Тереза Герова", "date": "2017.11.20", "title": "Die Zeit: Ангела Меркел се застъпва за провеждането на нови избори в Германия?"}
{"url": "http://www.focus-news.net/news/2017/11/20/2458828/sofiya-narodniyat-predstavitel-ot-gerb-vasil-tsvetkov-organizira-priemni-za-grazhdani-v-dragoman-i-slivnitsa.html", "text": "Народният представител от ГЕРБ - София област Васил Цветков организира приемни за гражданите на общините Драгоман и Сливница днес. Това съобщиха от пресцентъра на ПП ГЕРБ.\r\nВ Драгоман приемната ще се проведе от 10.00 часа в офиса на ГЕРБ, на ул. „Александър Стамболийски” №1. Записвания и информация на тел.: 0882 271 001.\r\nВ Сливница Цветков ще се срещне с граждани от 12.00 часа, в офиса на партията, на ул. „Бенковски” №7. Записвания и информация на тел.: 0882 508 138.", "date": "2017.11.20", "title": "София: Народният представител от ГЕРБ Васил Цветков организира приемни за граждани в Драгоман и Сливница"}
{"url": "http://www.focus-news.net/news/2017/11/20/2458829/burgas-16-godishen-mladezh-e-zaginal-na-peshehodna-pateka-na-krastovishteto-za-selo-atiya-i-voenomorska-baza.html", "text": "16-годишен младеж е загинал на пешеходна пътека на кръстовището за село Атия и Военоморска база. Това съобщиха от Областната дирекция на МВР – Бургас. Около 06.48 часа в Районно управление „Полиция” – Созопол е получено съобщение за тежък пътен инцидент, възникнал в района на пешеходната пътека на кръстовището за село Атия и Военоморска база – Бургас по пътя Созопол – Бургас.\r\nУстановено е, че 16-годишен младеж от село Атия по време на пресичане на четирилентовия път по пешеходната пътека от село Атия в посока автобусната спирка за Бургас е блъснат от джип „Шевролет Каптива“, с бургаска регистрация, управляван от 59-годишен мъж, пътуващ от Черноморец в посока Бургас. Вследствие на инцидента младежът загинал на място. При извършения първоначален оглед следи от спирачен път не са открити. По случая е образувано досъдебно производство.", "date": "2017.11.20", "title": "Бургас: 16-годишен младеж е загинал на пешеходна пътека на кръстовището за село Атия и Военоморска база"}
{"url": "http://www.focus-news.net/news/2017/11/20/2458830/sofiya-v-grada-shte-se-sastoi-pravoslaven-kontsert-za-vavedenie-bogorodichno-den-na-pravoslavnata-hristiyanska-mladezh-i-semeystvo.html", "text": "Софийската филхармония, Съюзът на българските композитори,  Софийската света митрополия и Столична община организират Хоров концерт с благословението на Негово Светейшество Българския патриарх Неофит, предаде репортер на Агенция \"Фокус\". Празничната вечер, посветена на Въведение Богородично –  Ден на православната християнска младеж и християнско семейство.Събитието ще се състои в зала „България на  21 ноември 2017 г. от 19.00 часа.\r\nПрограмата ще започне с посрещане на Негово Светейшество Българския патриарх и Софийски митрополит Неофит. Ще бъдат  изпълнени „Отче наш\" – източен напев, глас 5 и Тропар на празника Въведение Богородично – източен напев, глас 4. Изпълнява: Хор при БФ при СУ „Св. Климент Охридски\" с диригент Любомир Игнатов. Приветствено слово ще произнесе Негово високоблогоговейнство  ставрофорен иконом Ангел Ангелов - духовен надзорник на Софийска епархия. Празничната проява ще продължи с представяне на хорови творби от Прегледа „Нова българска музика\" - 2017.\r\nВодещ на концертаще бъде Юлиан Периклиев. \r\nНикола ПЕТКОВ", "date": "2017.11.20", "title": "София: В града ще се състои православен концерт за Въведение Богородично - Ден на православната християнска младеж и семейство"}
{"url": "http://www.focus-news.net/news/2017/11/20/2458831/pazardzhik-slab-dazhd-vali-v-oblastta-po-visokite-planinski-chasti-snyag.html", "text": "Слаб дъжд вали в област Пазарджик, а по високите планински части – сняг, съобщиха от Областното пътно управление – Пазарджик. Пътните настилки са мокри, а в района на „Панагюрски колонии“ частично заснежени. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВъведено е ограничение  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля.\r\nСветлана ЕЛЕНКИНА", "date": "2017.11.20", "title": "Пазарджик: Слаб дъжд вали в областта, по високите планински части – сняг"}
{"url": "http://www.focus-news.net/news/2017/11/20/2458832/angela-merkel-nastapi-denyat-za-dalbok-razmisal-za-tova-kakvo-shte-se-sluchi-v-germaniya.html", "text": "Председателят на Християндемократическия съюз (ХДС) Ангела Меркел изрази съжаление по повод решението на Свободната демократическа партия (СвДП) на Кристиан Линднер да преустанови участието си в предварителните преговори за съставяне на „ямайска“ коалиция в Берлин (Съюза (ХДС/ХСС), СвДП и „Зелени“), отбелязва националният ежедневник Die Welt.\r\n„Това е денят за дълбок размисъл за това какво ще се случи в Германия оттук нататък“, призна Меркел след изненадващото решение на Линднер, обявено в нощта на понеделник. Канцлерът на ФРГ допълни, че свободните демократи са станали от масата за преговори в момент, в който участващите партии са били на път да постигнат споразумение. В трудния за Германия момент, Меркел увери, че ще продължи с отговорното си управление.\r\n„Като канцлер ще направя всичко необходимо, за да бъде тази държава добре управлявана в тези трудни седмици\", категорична бе Меркел в изявление, направено в сутрешните часове на понеделник съвместно с лидера на Християнсоциалния съюз (ХСС) Хорст Зеехофер.\r\nМеркел заяви, че по-късно в понеделник ще информира държавния глава на ФРГ Франк-Валтер Щайнмайер за създалата се ситуация. Ако се стигне до нови избори в страната, Бундестагът трябва да бъде разпуснат. Решаваща роля в тази стъпка ще играе президентът на Германия. Тереза Герова", "date": "2017.11.20", "title": "Ангела Меркел: Настъпи денят за дълбок размисъл за това какво ще се случи в Германия"}
{"url": "http://www.focus-news.net/news/2017/11/20/2458833/sofiya-dvizhenieto-na-vlakovete-mezhdu-vladaya-i-gorna-banya-e-preustanoveno-poradi-povreda-v-kontaktnata-mrezha.html", "text": "От 05.00 часа тази сутрин движението на влаковете между Владая и Горна баня е преустановено. Причината е повреда в контактната мрежа вследствие  надвиснали дървета. Това съобщиха от пресцентъра на НК „Железопътна инфраструктура”. Своевременно е създадена организация и са предприети незабавни действия по отстраняване на проблема. \r\nЧаст от влаковете се движат по обходен маршрут през Волуяк – Разменна - Перник. За пътниците от бързите влакове са осигурени автобуси. \r\nОчаква се движението в междугарието Владая – Горна баня да бъде възстановено около 09.30 часа. \r\nЗа подробна информация клиентите на националния железопътен превозвач могат да се обръщат към гишетата „Информация” и билетните каси в съответните железопътни гари.", "date": "2017.11.20", "title": "София: Движението на влаковете между Владая и Горна баня е преустановено поради повреда в контактната мрежа"}
{"url": "http://www.focus-news.net/news/2017/11/20/2458834/pregled-na-osnovnite-temi-v-starozagorskiya-pechat.html", "text": "„Задържаните със златното съкровище казанлъчани са пуснати на свобода след денонощие в ареста“ е водещо заглавие от страниците на вестник „Старозагорски новини“. Болярка от двора на деспот Елтимир носела откритите накити. Златните накити, открити в джипа на казанлъчанина Евгени Генчев - Душата, при спецоперацията на полицаите в петък, са принадлежали на високопоставена болярка от обкръжението на деспот Елтимир, брата на цар Георги I Тертер (IV в.), ювелирната изработка на наушниците, торквата (украшението за главата), малките златни топчета и колието от карнеол и планински кристали в онази епоха са били не само украшения, част от тоалета, но и рангово отличие, категоричен е историкът проф. Николай Овчаров. Той припомня, че Елтимир е управлявал деспотството с център около днешния град Крън, но и до момента то не е локализирано достатъчно точно. За съжаление не се знае откъде това невероятно съкровище е било изкопано, а засега двамата задържани при акцията казанлъчани отказват да дават показания. По думите на проф. Овчаров, тези накити се родеят с накитите, открити в местността Кастана край Преслав през 1978 г., за които със сигурност се знае, че са принадлежали на принцеса от Х век. Иззетите в Казанлък бижута са изработени от висока проба злато - най-вероятно 22-23 карата, почти със сигурност може да се каже, че са излезли изпод ръцете на изключително квалифициран майстор най-вероятно от Константинопол. Тепърва предстои колекцията да бъде оценена от специалисти в тази област. Шест от седемте монети са сечени при императорите Андроник II и Андроник III (първата половина на ХIV в.) от династията на Палеолозите, едната е от Йoaн III Дyкa Вaтaци, който e yпpaвлявaл Никeйcкaтa импepия в пepиoдa oт 1222 дo 1254 г. Проф. Овчаров не се наема да дава оценка на колекцията, той обаче е категоричен, че тя трябва да остане в трезорите на Казанлъшкия исторически музей \"Искра\". За това настоява и кметицата на Казанлък Галина Стоянова, която очаква най-после да започнат проучвания за столицата на деспот Елтимир преди иманярите да са разграбили артефактите. Медията припомня, че златните накити бяха намерени при проверка на джип \"Дайхацу\" на ул. \"Никола Петков\" в Казанлък. Те са били съхранявани в изящно изработена дървена кутия с метален обков. В няколко кашона, набутани в багажника на джипа и при обиск в домовете на двамата казанлъчани са иззети още фрагменти от антична керамика, гипсова отливка на барелеф и други артефакти. Намерен е и специализиран каталог-сборник с пълно описание на най-ценните византийски монети от нумизмата Христо Харитонов, който е сред най-ценните помагала за археолозите. На този етап няма повдигнати обвинения срещу задържаните за 24 часа в петък по закона за МВР 66-годишен Вълчо В. и 46-годишния Евгени Ганчев - Душата, съобщи в неделя наблюдаващият прокурор Юлиана Станева. Двамата мъже са на свобода, предстои в понеделник да се преценят събраните дотогава доказателства за извършено от тях престъпление. В петък окръжният прокурор на Стара Загора Дичо Атанасов сподели, че е образувано досъдебно производство по чл. 278, ал. 6 от НК, който предвижда затвор от 2 до 6 години, глоба и конфискация. Вълчо В. и Евгени Ганчев са криминално проявени, но нямат присъди. Двамата имат постоянни адреси и не съществува вероятността да се укрият, това са аргументите на магистратите за оставянето им на този етап на свобода. Забелязан при довеждането им в РУ \"Полиция\" - Казанлък, местен адвокат отрече в неделя да е ангажиран със защитата. Очаква се при евентуално влизане на обвинението в съдебна зала, те да твърдят, че са пътували към \"музея\", за да направят дарение. \r\n„Старец инвалид отива в общинско жилище след акция в нета“ е друго заглавие от страниците на ежедневника. 75-годишен старозагорец, който е останал без два крака, ще бъде настанен в общинско жилище, съобщи секретарят на Община Стара Загора Делян Иванов. До това решение на кмета Живко Тодоров се стигна в петък след близо едноседмична акция в социалните мрежи, където беше пуснат видеоклип с дядо Борислав, който от доста време обитава под наем сутеренна стаичка в идеалния център в Града на липите. Възрастният мъж, който едва се придвижва с двете си патерици, плаща 50 лв. наем за стаичката, наскоро помолил хазяйката да изключи тока и водата, защото не можел да си позволи този \"лукс\" с пенсията си от 240 лв. месечно. Проверката на социалните установила, че мъжът няма близки родственици, имал по-голяма от него сестра, която обаче живеела във Варна и от години прекратила по различни причини контактите си с него, обясни Делян Иванов. Лично той на няколко пъти се срещал с дядо Борислав, предлагал му да бъде настанен в специализирано социално заведение, където да се грижат за него лекари и сестри, но човекът отказвал категорично. Преди години дядо Борислав продал имот в града, но похарчил парите за лекарства, в момента дължал пари и на социалните, които му отпуснали помощ за ортопедични протези, но така и не успял да ги закупи. \"В момента се оформят документите за настаняване на съгражданина ни в малко жилище, апартамент, където да не изпитва проблеми с тока и водата. Това е, което можем да направим, ако има наистина състрадателни хора, така, както се чете из мрежата - навярно могат да му помогнат със средства, или дрехи\", уточни секретарят на Община Стара Загора. \r\n„Какво се случи с ДЗУ АД?“, пише още изданието. Въпросът не е риторичен, а провокиран от разпространена в общественото пространство информация, че най-голямото навремето предприятие в Стара Загора - Заводът за дискови запаметяващи устройства, известен в целия свят като ДЗУ, тази година е било препродадено от приватизатора му - унгарската компания \"Видиотон\", на австрийска банка, и че понастоящем в дружеството работят не повече от 100 души. От ДЗУ АД уточниха пред медията ни, че информацията за препродажбата не отговаря на истината. Тоест приватизираното от \"Видиотон\" дружество продължава да си е негова собственост, но само че в акционерното дружество още от началото на тази година са били извършени съществени структурни промени. До 1 януари 2017 г. ДЗУ АД е било едно юридическо лице с 1 000 души персонал, а настъпилите структурни промени касаят разделянето му на общо 4 юридически лица - 3 еднолични дружества с ограничена отговорност и едно акционерно дружество. В трите ЕООД-та де факто са обособени трите действащи към момента производства - на пластмасови изделия, печатни платки и монтажни дейности. Целта е била по-голяма ефектност на работата, тоест младите специалисти, ръководещи отделните производства, да станат управители на отделни дружества с цялата вменена им от закона отговорност. Де юре и де факто четвъртото дружество е ДЗУ АД, което обаче е лишено от производствени функции. Към момента то се съставлява от около 100 души персонал, а основният му предмет на дейност е отдаването на активи - сгради и машини на трите ЕООД, както и извършването на счетоводни услуги на едноличните производствени дружества. Тоест понастоящем ДЗУ АД се явява рентиер на три еднолични фирми, без обаче да е регистрирано като холдинг, каквото намерение имали от \"Видеотон\", но нереализирани до момента. От ДЗУ АД обаче дебело подчертаха пред медията ни, че въпреки структурните промени, всичките ангажирани 1 000 души запазват работните си места. Структурните промени, реализирани от приватизатора на най-голямото в историята на Стара Загора промишлено предприятие и стратегическо навремето за България, вероятно имат своята логическа и икономическа обосновка. Но някак тъжно звучат акордите мегафирмата \"Дискови запаметяващи устройства\" понастоящем да се явява в ролята на рентиер. Вестникът припомня, че историята ДЗУ датира още от далечната 1968 г., когато със секретното тогава постановление No 51 на МС беше поставено началото. Целта навремето е била изпълнение на договореността между страните от СИВ за развитие на изчислителната техника, осигуряваща независимост на бившия соцлагер. Строежът на завода, превърнал се впоследствие в цял индустриален квартал, започва през 1969 г. и приключва през 1972 г., като всички вложени инвестиции от държавната хазна са били \"избити\" само за 2-3 години. Разцветът на ДЗУ е през първата половина на 80-те години на миналия век, когато в производството му са включени нови ЗУМД 317 МВ/635 МВ - така наречен тип \"Уинчестър\", със всичките основни възли и изделия: магнитен диск, магнитни глави, линеен двигател, механични детайли, гъвкави платки, НИМ (несменяем информационен модул), дискова подсистема. Изграден е и ГАПС - напълно автоматизиран цех за производство на голямо-корпусни детайли с роботи, автоматичен транспорт и автоматична смяна на инструменти. Освен всички видове ЗУМД в ДЗУ тогава се произвеждат управляващи устройства за роботи, панели за чисти стаи и др. В края на 1980-те предприятието играе водеща роля в няколко секретни проекта като \"Нева\" за изграждането на завод за производство на дискове в СССР и \"Монблан\" за завладяване на западни пазари. За тези проекти става известно много по-късно, както и че във връзка с тях са създадени фирми и смесени предприятия в капиталистически страни, които не се водят на отчет в Министерството на външноикономическите връзки, а се контролират директно от министъра на външноикономическите връзки Андрей Луканов и от министъра на вътрешните работи Димитър Стоянов. Към 1991 г. в състава на ДЗУ са включени 37 дъщерни фирми и поделения. По време на прехода развитието на българската индустрия остава на заден план сред държавните приоритети. Това в крайна сметка води до пълна загуба на пазарите, макар че в ДЗУ се работи по много нови проекти включително и производство на твърди дискове. Дружеството участва в различни търговски схеми, като дори се стига до отнемане на лиценза му заради производство на пиратски компактдискове (CD). През 1999 г., по време на правителството на Иван Костов, мегадружеството беше приватизирано от унгарската компания \"Видиотон\" за 56 000 долара, след като предварително бяха опростени милионите му задължения към банките-кредиторки, социалните му и данъчни задължения. След подписването на приватизационния договор автоматизираните производствени линии бяха демонтирани и изнесени в Унгария, а за старозагорското ДЗУ остана производството на дребна битова техника. А сега ДЗУ АД е вече само един рентиер...", "date": "2017.11.20", "title": "Преглед на основните теми в старозагорския печат"}
{"url": "http://www.focus-news.net/news/2017/11/20/2458835/plovdiv-narodnite-predstaviteli-ot-gerb-shte-provedat-priemni-za-grazhdani.html", "text": "Народните представители от  ГЕРБ - Пловдив ще приемат граждани от избирателния си район днес, съобщиха от пресцентъра на ПП ГЕРБ. Менда Стоянова – председател на Комисията по бюджет и финанси в 44-тото Народно събрание, ще се среща с граждани от 16.00 в централния офис на  ГЕРБ на бул. „Марица” 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, ще приема от 16.30 часа в офиса на  ГЕРБ на улица „Прага” 2. Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание, ще има приемна от 16.00 часа в партийния офис на ул. „Стефан Стамболов\" № 21. Спас Гърневски -  заместник-председател на Комисията за борба с корупцията, конфликт на интереси и парламентарна етика, организира приемна от 16.00 в офиса на  ГЕРБ на ул. \"Коста Паница\" № 5.", "date": "2017.11.20", "title": "Пловдив: Народните представители от  ГЕРБ ще проведат приемни за граждани"}
{"url": "http://www.focus-news.net/news/2017/11/20/2458836/veliko-tarnovo-mokri-na-mesta-zasnezheni-sa-patnite-nastilki.html", "text": "Мокри, на места заснежени, са пътните настилки във Велико Търново, предаде репортер на Радио „Фокус“ – Велико Търново. Движението в сутрешните часове е изключително натоварено. Времето е облачно, в града вали слаб мокър сняг. „Фокус“ призовава водачите да карат с повишено внимание и съобразена скорост. По-засилен е трафикът по основните пътни артерии бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по околовръстния път, който съвпада с път София – Варна. Има образували се колони от автомобили покрай по-големите училища и детски градини. Всички светофарни уредби към момента работят нормално. Няма допълнително въведени ограничения и нови затворени пътни участъци. \r\nЕкипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални. Настилките – мокри, на места – заснежени. Навсякъде има валежи, които в повечето райони са от сняг. Затворен за товарни автомобили над 10 тона е път - 551 Дебелец-Средни колиби-Елена. Обходният  маршрут е през Дебелец – Велико Търново – Лясковски кантон – Миндя – Елена и обратно. Ограничено е движението на моторни превозни средства над 3,5 т. по път ІІІ-4082 Чешма – Кесарево. Срокът за приключване на ремонтите е 31 декември, а обходният маршрут е през Чешма – Сливовица – Горско Ново село – Джулюница – Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2017.11.20", "title": "Велико Търново: Мокри, на места заснежени, са пътните настилки"}
{"url": "http://www.focus-news.net/news/2017/11/20/2458837/stara-zagora-v-grada-shte-se-sastoi-ofitsialno-uchredyavane-na-obshtinski-savet-na-detsata.html", "text": "Официално учредяване на Общински съвет на децата в Стара Загора ще се състои  от 18.00 часа днес в Зала „Младежки дом“, съобщиха от пресцентъра на Общината. В Съвета ще участват 36 деца на възраст от 11 до 14 години, предварително избрани на вътрешен кръг от ученическите съвети на 16 училища. Целта на новосъздадената структура е допълнителна подкрепа в сферата на гражданското образование, ориентирано към формиране на умения за решаване на проблеми, произтичащи от реални житейски ситуации.\r\nЧрез участието си в Общински съвет на децата учениците ще развият и усъвършенстват своите личностни качества – инициативност, любознателност, трудолюбие, воля, упоритост, самостоятелност в усвояването на знания и работа в екип. \r\nМладите хора на Стара Загора ще се научат да действат като активни граждани, отговорни за своята среда и развитие, допринасяйки още в ранна възраст за организационното, културно и социално развитие своята общност и обществото като цяло.\r\nФорматът на Съвета остава с отворен характер и при желание, и възможност ще приема нови членове.", "date": "2017.11.20", "title": "Стара Загора: В града ще се състои официално учредяване на Общински съвет на децата"}
{"url": "http://www.focus-news.net/news/2017/11/20/2458838/burgas-narodniyat-predstavitel-ot-gerb-dimitar-boychev-organizira-priemen-den-za-grazhdani.html", "text": "Народният представител от ГЕРБ-Бургас и областен координатор на партията Димитър Бойчев организира приемен ден за граждани днес. Срещата му с жителите на Бургас ще е от 11.00 часа в централата на партията, която се намира на ул. \"Конт Андрованти\" 5. Това съобщиха от пресцентъра на ПП ГЕРБ.\r\nДимитър Бойчев е член на парламентарната Комисия по икономическата политика и туризъм и на тази по енергетика. Председател е на парламентарната група за приятелство между България и Китай\r\nЗаписвания за приемната се правят на място в офиса на партията или на телефон 056 81 90 40.", "date": "2017.11.20", "title": "Бургас: Народният представител от ГЕРБ Димитър Бойчев организира приемен ден за граждани"}
{"url": "http://www.focus-news.net/news/2017/11/20/2458839/ladimir-todorov-bapk-vseki-mlad-vodach-tryabva-da-ima-izkaranite-zadalzhitelni-31-chasa-kormuvane-i-nie-shte-nastoyavame-za-vavezhdaneto-na-takav-efektiven-kontrol.html", "text": "Всеки млад водач трябва да има изкараните задължителни 31 часа кормуване и ние ще настояваме за въвеждането на такъв ефективен контрол. Това каза в интервю за Радио „Фокус” Владимир Тодоров, председател на Българската асоциация на пострадалите при катастрофи. Той допълни, че продължава да стои на дневен ред проблемът с обучението на младите шофьори. „Ние говорим за въвеждането на такъв контрол, при който да се проследи тези часове да бъдат реално изпълнени, защото не може само с 10 часа да се вземе книжка. По отношение на акция „Зима”, която е с цел подготовка за движение във влошени метеорологични условия и повишаване на безопасността на пътя, тази година за първи път имаме изисквания за зимни гуми или такива, които са с 4 мм грайфер. Традиционно знаем, как трябва да подготвим автомобила си и какви неща да направим, но истината е че в зимни условия трябва да се шофира много по-внимателно, защото пътищата стават хлъзгави и имат т.нар. „черен лед”, коментира Владимир Тодоров. Той отново призова шофьорите да бъдат толерантни на пътя, да спазват по-голяма дистанция и задължително да бъдат с предпазни колани в автомобилите и автобусите.", "date": "2017.11.20", "title": "Владимир Тодоров, БАПК: Всеки млад водач трябва да има изкараните задължителни 31 часа кормуване и ние ще настояваме за въвеждането на такъв ефективен контрол"}
{"url": "http://www.focus-news.net/news/2017/11/20/2458840/smolyan-snyag-vali-v-oblastta-patishtata-sa-prohodimi-pri-zimni-usloviya.html", "text": "Сняг вали в Смолян и областта, пътищата са проходими при зимни условия, съобщиха за Радио „Фокус“ – Смолян от Областно пътно управление – Смолян. От 3.30 часа през нощта машини минават на обход, за да опесъчават и почистват пътните настилки. На места в района на община Девин снегът към 7.00 часа е бил до 8 см. По пътя между селата Ляска и Вехтино, в района на моста над река Арда и в по пътя между Мадан и Златоград, движението продължава да се извършва в едната лента поради обрушаване на ската. Движението и по двете направления се регулира от сигналисти. Продължават ремонтните дейности и по пътя Смолян  – Средногорци. Водачите трябва да се движат с повишено внимание по направленията Тешел – Грохотно, Стойките – Широка лъка, Давидково – Оряховец, Баните – Стоянов мост, Изгрев – Неделино и в района на село Чокманово заради разрушени подпорни стени и стари свлачища.\r\nВ Смолян автомобилният трафик е натоварен в началото на работния ден. Пътните настилки са мокри, вали слаб сняг.\r\nНели ГЕРГЬОВСКА", "date": "2017.11.20", "title": "Смолян: Сняг вали в областта, пътищата са проходими при зимни условия"}
{"url": "http://www.focus-news.net/news/2017/11/20/2458841/pazardzhik-v-regionalen-istoricheski-muzey-shte-bade-eksponirana-izlozhbata-90-godini-ot-rozhdenieto-na-radka-kushleva.html", "text": "В периода 20 ноември – 20 декември 2017 г. в централната сграда на Регионален исторически музей – Пазарджик ще бъде експонирана изложбата „90 години от рождението на Радка Кушлева”, съобщиха за Радио „Фокус“ - Пазарджик от пресцентъра на музея. Радка Кушлева е пример за всеотдайност, творчески огън и новаторски идеи в претворяване на родопския старинен фолклор. Тя е първата и най-популярна изпълнителка на този песенен фолклор. Заедно със сестра си Мария създава дует. През 1956 г. се сформира вокалният квартет „Сестри Кушлеви“, като се включват и по-малките ѝ сестри-близначки Анка и Стефка. Правят много записи и концерти в България и по света. Това е първият вокален квартет в България, който изпълнява фолклорни обработки. По-късно квартетът прераства в секстет. В него пеят дъщерите на Радка – Соня и Диди. Секстет „Кушлеви” гастролира с успех в много страни по света, издава грамофонни плочи в „Балкантон“. Броя на изнесените концерти на състава е над 4000, без да се включват отделните участия. Лауреати са на Второто общобългарско състезание за майстори на естрадното изкуство и носители на орден „Кирил и Методий“. Радка Кушлева умира на 17 април 1984 г. Всичко, което тя създаде и остави за поколенията през краткия си земен път, е съхранено в паметта на българския народ. Изложбата се реализира по идея на Сдружение „Наследници на фолклорния огън” и представя документален и снимков материал от фонда на Държавен архив – Смолян и личен архив на сестри Кушлеви. Посетителите ще имат възможността да се докоснат и до артистичните костюми, използвани от фамилия Кушлеви.\r\nСветлана ЕЛЕНКИНА", "date": "2017.11.20", "title": "Пазарджик: В Регионален исторически музей ще бъде експонирана изложбата „90 години от рождението на Радка Кушлева”"}
{"url": "http://www.focus-news.net/news/2017/11/20/2458842/pregled-na-osnovnite-temi-vav-velikotarnovskiya-pechat.html", "text": "„Зaпoчвa ce! Питaт хopaтa зa тpитe вapиaнтa нa мaгиcтpaлaтa Рyce – Вeликo Tъpнoвo“ е заглавие от първа страница на областния всекидневник „Янтра Днес”. Дoклaдът зa Оцeнкa нa въздeйcтвиeтo въpхy oкoлнaтa cpeдa нa инвecтициoннo пpeдлoжeниe зa „Автoмaгиcтpaлa „Рyce – Вeликo Tъpнoвo” e пyбликyвaн нa интepнeт cтpaницaтa нa Агeнция „Пътнa инфpacтpyктypa“. Общecтвeнoтo oбcъждaнe нa дoклaдa щe ce пpoвeдe мeждy 28 нoeмвpи и 1 дeкeмвpи 2017 г. „Кмeтът oткpи гoдишнaтa кoнфepeнция нa бpaншoвeтe дъpвooбpaбoтвaнe и мeбeлнo пpoизвoдcтвo“ е друго заглавие от днешното издание. Кмeтът нa Вeликo Tъpнoвo и пpeдceдaтeл нa Нaциoнaлнoтo cдpyжeниe нa oбщинитe Дaниeл Пaнoв oткpи шecтaтa гoдишнa кoнфepeнция нa бpaншoвeтe дъpвoooбpaбoтвaнe и мeбeлнo пpoизвoдcтвo. Събитиeтo cъбpa близo 200 пpeдcтaвитeли нa фиpми oт двaтa ceктopa, кaктo и мнoгo гocти. „Свищoв зaпoчвa eлeктpoнeн oбмeн нa дoкyмeнти c дpyги aдминиcтpaции“, пише още вестникът. Eлeктpoнeн oбмeн нa дoкyмeнти c дpyги aдминиcтpaции зaпoчнa oт 15 нoeмвpи в Свищoв. Чpeз дeлoвoднaтa cиcтeмa нa Общинaтa – „Акcтъp oфиc“, ce дaвa възмoжнocт дa ce изпpaщaт и пoлyчaвaт дoкyмeнти пo eлeктpoнeн път oт дpyги opгaнизaции, пocpeдcтвoм cпeциaлeн мoдyл. „Пpeдaдoхa нa cъд мъж и жeнa зa тъpгoвия c глacoвe“ е новина от криминалната хроника. На страниците на вестника ще откриете статия, разказваща за възможностите, които предоставя оперативна програма „Иновации и конкурентноспособност“. „Данъчните спряха 21 тона вмирисани свински плешки на лясковска фирма“ е заглавие от другия областен ежедневник „Борба“.  Териториалната дирекция НАП във Велико Търново предотврати опит за реализация на 21 тона развалено свинско месо, негодно за консумация. По оперативна информация на данъчните свинските плешки идвали от Германия и уж били предназначени за влагане в производство на храни за животни. „Компании от региона са спечелили 41 проекта за 21.6 милиона лева“ е друга тема от вестника. Във Велико Търново ще зачестят информационните кампании сред местния бизнес относно възможностите, които предлага Оперативна програма „Иновации и конкурентноспособност“. Това стана ясно след среща между кмета Даниел Панов и заместник-министъра на икономиката Александър Манолев, който гостува в старата столица. „Кметът Даниел Панов с проверки ще се разграничи от строителни безумия в предишни мандати“  е друга тема от всекидневника. Във Велико Търново стартира цялостна проверка за невъведени в експлоатация строителни обекти след 2012 година, когато започна управлението на сегашния кмет Даниел Панов. „Камион смаза патрулка с трима полицаи в нея, докато пазят изгорял румънски тир“, пише още ежедневникът. Товарно камионче е ударило отзад полицейска патрулка край Овча могила, която охраняваха изгорял румънски тир с 21 тона пилешки продукти. Повече за инцидента, научете от „Борба“. На страниците на  днешното издание е поместена и статия, разказваща за търновец, който е „признат майстор на ръчно изработени воблери.", "date": "2017.11.20", "title": "Преглед на основните теми във великотърновския печат"}
{"url": "http://www.focus-news.net/news/2017/11/20/2458843/die-presse-patyat-kam-yamayska-koalitsiya-v-berlin-popadna-v-zadanena-ulitsa.html", "text": "Три минути след един часа (местно време) в понеделник стана ясно, че пътят към „ямайската“ коалиция в Берлин между Съюза (ХДС/ХСС), Свободната демократическа партия (СвДП) и „Зелени“ попада в задънена улица, от която няма изход, коментира австрийският национален ежедневник Die Presse.\r\nПод бурните аплодисменти на членовете на партията „Зелени“ се появи Ангела Меркел, която вероятно изживя най-трудната нощ от 12-годишното си управление на Германия. Сондажите за съставяне на новото коалиционно правителство на страната, продължили четири седмици, завършиха с провал, след като свободните демократи напуснаха масата за преговори. Като причина делегатите, водени от младия Кристиан Линднер, посочиха липсата на доверие между партиите. „По-добре да не управляваме, отколкото да правим това по грешен начин“, бе съобщението, разпространено от СвДП. Нейната делегация отдавна бе изчезнала от камерите, когато канцлерът Ангела Меркел правеше  коментарите си за „почти историческата нощ“, която изживя Германия. Разбира се, в думите й се съдържаше негативизъм – тя уточни, че решението на партията на Линднер е взето в момент, в който участниците в преговорите са се намирали на „път, на който можехме да постигнем споразумение“. Ето защо Меркел изрази съжаление за решението на свободните демократи, като същевременно подчерта, че уважава и приема решението им. \r\nНай-голямата европейска икономика сега изглежда ще бъде тласната към продължителна политическа криза. Меркел има две възможности: нови избори или правителство на малцинството – освен ако социалдемократите (ГСДП) не преосмислят категоричния си отказ за участие в нова голяма коалиция със Съюза (ХДС/ХСС). \r\nВ малките часове на нощта партията „Левица“ настоя за организирането на нов вот. Това е  „демократично подходящото последствие\" след сриването на междупартийните преговори за съставяне на „ямайска коалиция“ в Берлин, подчертаха представители на партията. \r\nНа свой ред „Зелени“ изразиха огорчението си от решението на СвДП. „Мисля, че свободните демократи са взели това решение преди три-четири дни“, заяви за изданието „зеленият“ политик Роберт Хабек.Тереза Герова", "date": "2017.11.20", "title": "Die Presse: Пътят към „ямайска“ коалиция в Берлин попадна в задънена улица"}
{"url": "http://www.focus-news.net/news/2017/11/20/2458844/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Гръцките власти са намерили тялото на още един от изчезналите след наводненията в Атика от сряда миналата седмица, с което броят на жертвите достигна 20 души, пише гръцкото електронно издание Ekathimerini. Тялото е намерено в неделя, като все още двама души са в неизвестност след тежките наводнения от 15-ти ноември. \r\nМеждувременно дъждовете в страната продължават, очаква се след обилните валежи в неделя времето да се влоши още повече в понеделник.\r\n*** Председателят на Християндемократическия съюз (ХДС) Ангела Меркел изрази съжаление по повод решението на Свободната демократическа партия (СвДП) на Кристиан Линднер да преустанови участието си в предварителните преговори за съставяне на „ямайска“ коалиция в Берлин (Съюза (ХДС/ХСС), СвДП и „Зелени“), отбелязва националният ежедневник Die Welt.\r\n„Това е денят за дълбок размисъл за това какво ще се случи в Германия оттук нататък“, призна Меркел след изненадващото решение на Линднер, обявено в нощта на понеделник. Канцлерът на ФРГ допълни, че свободните демократи са станали от масата за преговори в момент, в който участващите партии са били на път да постигнат споразумение. В трудния за Германия момент, Меркел увери, че ще продължи с отговорното си управление.\r\n„Като канцлер ще направя всичко необходимо, за да бъде тази държава добре управлявана в тези трудни седмици\", категорична бе Меркел в изявление, направено в сутрешните часове на понеделник съвместно с лидера на Християнсоциалния съюз (ХСС) Хорст Зеехофер.\r\nМеркел заяви, че по-късно в понеделник ще информира държавния глава на ФРГ Франк-Валтер Щайнмайер за създалата се ситуация. Ако се стигне до нови избори в страната, Бундестагът трябва да бъде разпуснат. Решаваща роля в тази стъпка ще играе президентът на Германия.\r\n*** Популярността на френския президент Еманюел Макрон се е увеличила през октомври, според проучване, публикувано в неделя от независимия институт IFOP, пише Politico. След спад в одобрението сред французите на новия им президент през лятото, през октомври 46% от участвалите в анкетата са заявили, че одобряват работата и политиката на Макрон. \r\nСпоред друго проучване, направено от френския институт BVA и публикувано малко по-рано, 57% от френските граждани са недоволни от действията на Макрон през първите шест месеца от неговото управление.\r\n*** Три минути след един часа (местно време) в понеделник стана ясно, че пътят към „ямайската“ коалиция в Берлин между Съюза (ХДС/ХСС), Свободната демократическа партия (СвДП) и „Зелени“ попада в задънена улица, от която няма изход, коментира австрийският национален ежедневник Die Presse.\r\nПод бурните аплодисменти на членовете на партията „Зелени“ се появи Ангела Меркел, която вероятно изживя най-трудната нощ от 12-годишното си управление на Германия. Сондажите за съставяне на новото коалиционно правителство на страната, продължили четири седмици, завършиха с провал, след като свободните демократи напуснаха масата за преговори. Като причина делегатите, водени от младия Кристиан Линднер, посочиха липсата на доверие между партиите. „По-добре да не управляваме, отколкото да правим това по грешен начин“, бе съобщението, разпространено от СвДП. Нейната делегация отдавна бе изчезнала от камерите, когато канцлерът Ангела Меркел правеше  коментарите си за „почти историческата нощ“, която изживя Германия. Разбира се, в думите й се съдържаше негативизъм – тя уточни, че решението на партията на Линднер е взето в момент, в който участниците в преговорите са се намирали на „път, на който можехме да постигнем споразумение“. Ето защо Меркел изрази съжаление за решението на свободните демократи, като същевременно подчерта, че уважава и приема решението им. \r\nНай-голямата европейска икономика сега изглежда ще бъде тласната към продължителна политическа криза. Меркел има две възможности: нови избори или правителство на малцинството – освен ако социалдемократите (ГСДП) не преосмислят категоричния си отказ за участие в нова голяма коалиция със Съюза (ХДС/ХСС). \r\nВ малките часове на нощта партията „Левица“ настоя за организирането на нов вот. Това е  „демократично подходящото последствие\" след сриването на междупартийните преговори за съставяне на „ямайска коалиция“ в Берлин, подчертаха представители на партията. \r\nНа свой ред „Зелени“ изразиха огорчението си от решението на СвДП. „Мисля, че свободните демократи са взели това решение преди три-четири дни“, заяви за изданието „зеленият“ политик Роберт Хабек.\r\n***", "date": "2017.11.20", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/11/20/2458845/targovishte-izgoryal-e-pokrivat-na-uchilishte-v-tsentara-na-grada-pozharat-e-potushen-i-nyama-postradali.html", "text": "През нощта на 20 ноември е възникнал пожар в покривна конструкция на основно училище в централната част на Търговище, на чиято сграда се извършва основен ремонт. Това съобщиха от ОДМВР-Търговище. Сигналът е подаден в 01.39 часа на тел. 112. Пожарът се е прехвърлил и върху покривната конструкция на прилежаща сграда на културна институция. На мястото на инцидента своевременно са пристигнали 20 служители на РСПБЗН-Търговище с три противопожарни автомобила. За гасенето на огъня са използвани около 30 000 л вода, както и две 30-метрови автомеханични стълби/тази на РДПБЗН-Търговище, както и докарана идентична стълба-собственост на РДПБЗН-Шумен/. Около 03.30 часа пожарът е бил локализиран, а около 04.30 часа – напълно ликвидиран. И към момента екип служители на РСПБЗН-Търговище дежурят с превантивна цел край мястото на инцидента. \r\nПо първоначални данни са унищожени около 1200 кв м покривна конструкция. Няма пострадали хора. Предстои да бъде извършен оглед на местопроизшествието от оперативно-следствена група от РУ-Търговище. Причините за възникване на инцидента са в процес на изясняване.", "date": "2017.11.20", "title": "Търговище: Изгорял е покривът на училище в центъра на града, пожарът е потушен и няма пострадали"}
{"url": "http://www.focus-news.net/news/2017/11/20/2458846/vratsa-mitropolit-grigoriy-shte-oglavi-bogosluzheniyata-v-grada-za-golemiya-hristiyanski-praznik-vavedenie-bogorodichno.html", "text": "На един от големите християнски празници – Въведение Богородично, Ден на православната християнска младеж и семейство – 21 ноември тази година във Враца празникът ще започне с архиерейска света литургия в храма „Св. Възнесение Господне”, предаде репортер на Агенция „Фокус”. Богослужението ще започне в 09.00 часа и ще бъде оглавено от Негово високопреосвещенство Врачанския митрополит Григорий в съслужение със свещеници от града.\r\nВ 15.00 часа в Ритуалната зала във Враца ще започне дискусия по повод Деня на християнското семейство и православната младеж. В срещата ще вземат участие Врачанският митрополит Григорий и свещеник Димитър Митов. Те ще говорят за тайнството на църковния брак и за християнското семейство. Организатор на събитието е Община Враца. \r\nПразничният ден ще завърши с концерт с църковна музика,. Инициативата е на Врачанска света митрополия и Община Враца. Приветствие ще поднесе Врачанският митрополит Григорий. Началото на концерта е в 17.30 часа в Младежкия дом. Специално за него от София ще пристигне мъжкият хор за византийско пеене „Св. Наум Охридски” с ръководител Андрей Касабов. Православни песнопения от различни автори ще изпълнят Дамският хор при храма „Св. Възнесение” с диригент Томислав Аспарухов и Средношколският смесен хор към СУ „Отец Паисий” с диригент Момчил Томов. \r\nНикола ПЕТКОВ", "date": "2017.11.20", "title": "Враца: Митрополит Григорий ще оглави богослуженията в града за големия християнски празник Въведение Богородично"}
{"url": "http://www.focus-news.net/news/2017/11/20/2458847/montana-12-mashini-sa-pochistvali-i-opesachavali-prohoda-petrohan-patnite-nastilki-sa-prohodimi-pri-zimni-usloviya.html", "text": "12 машини са почиствали и опесъчавали пътя през прохода „Петрохан“. Това каза за Радио „Фокус“ – Видин дежурният служител в Областно пътно управление – Монтана. Той посочи, че почти е спрял снеговалежът на прохода, но се е появил силен вятър. „Път II-81 Монтана - София през „Петрохан“ е почистен и опесъчен, движението по него се извършва при зимни условия“, заяви дежурният служител.  Той добави, че през прохода е забранено преминаването на автомобили над 12 тона, като забраната важи до 31 март. Обходният маршрут за тежкотоварните автомобили е през град Своге.\r\nАнна ЛОЗАНОВА", "date": "2017.11.20", "title": "Монтана: 12 машини са почиствали и опесъчавали прохода „Петрохан“, пътните настилки са проходими при зимни условия"}
{"url": "http://www.focus-news.net/news/2017/11/20/2458848/smolyan-2-sm-e-snezhnata-pokrivka-v-pamporovo.html", "text": "2 см е снежната покривка в Пампорово, съобщиха за Радио „Фокус“ – Смолян от Планинската спасителна служба в курорта. Температурата на въздуха е минус 4 градуса и продължава да вали слаб сняг. Условията за туризъм са лоши заради мъглата и снеговалежа, предупреждават спасителите. През изминалото денонощие не е имало сигнали за инциденти с туристи в планината.\r\nНели ГЕРГЬОВСКА", "date": "2017.11.20", "title": "Смолян: 2 см е снежната покривка в Пампорово"}
{"url": "http://www.focus-news.net/news/2017/11/20/2458849/api-blizo-300-mashini-pochistvat-patishtata-v-rayonite-sas-snegovalezh.html", "text": "Близо 300 машини са почиствали през нощта републиканските пътища в районите със снеговалеж, съобщиха от пресцентъра на Агенция „Пътна инфраструктура”. Най-много машите са работили в Софийска област, следват Смолян, Перник и Ловеч. Обработката на настилките продължава, за да се осигури безопасността на пътуването. \r\nАгенция „Пътна инфраструктура” препоръчва на шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.\r\n27-те областни пътни управления и снегопочистващите фирми работят на 24-часов режим и са в готовност за поддържане на републиканската мрежа.", "date": "2017.11.20", "title": "АПИ: Близо 300 машини почистват пътищата в районите със снеговалеж"}
{"url": "http://www.focus-news.net/news/2017/11/20/2458850/sofiya-natsionalniyat-voennoistoricheski-muzey-predstavya-izlozhba-malkiyat-chovek-v-golyamata-voyna.html", "text": "Изложба „Малкият човек в Голямата война” ще бъде открита на 21 ноември от 17.30 часа в Националния военноисторически музей (НВИМ). Събитието е част от Националния план за отбелязване на 100 години от Първата световна война и участието на България в нея. Това съобщиха от НВИМ В Деня на християнското семейство музеят представя разказ за несъстоялото се обединение на българското национално семейство в общи държавни граници и за хилядите, разделени от войната фамилии. Изложбата проследява Голямата война през очите на малкия човек – войникът, изпратен по бойните полета, съпругата, останала сама в борбата за оцеляване, хилядите бежанци, тръгнали да дирят убежище с надеждата, че ще намерят своя дом, и децата, изгубили детството си.  \r\nВъпреки ужаса на войната редица български войници записват имената си в историята със своя героизъм и жертвоготовност, онагледени с куршума, изваден от тялото на поручик Ангел Янчев, който 9 месеца в заложничество крие знамето на 35-и пехотен врачански полк и така го спасява, войнишки кръст „За храброст“ на най-малкия доброволец във войната – 10-годишния Никола Костов и сабята на кап. Гарабед Печеян, сражавал се в тежките боеве за отбраната на Каймакчалан. Изпепеляващата стихия на войната намира израз в експонатите – символи на съдбата на хилядите, докоснали се до смъртта. Сред тях са часовникът, който препречва пътя на френски куршум и спасява живота на Васил Дюлгеров от 54-ти пехотен полк, пистолет „Люгер“ на поручик Александър Попов, загинал при боевете край Констанца, и фенерчето на подпоручик Иван Бойчев, загинал при изпълнение на боен полет край Битоля.\r\nС богатство от фотографии, лични свидетелства и емблематични експонати световният конфликт е представен през призмата на човешките емоции. Изложбата показва как надеждата за национално обединение, бързо приключване на войната и за съхраняване на човешкия живот се преплита с ужаса на смъртта, разрушенията и краха на моралните ценности. Упованието в семейството и самосъхранението чрез създаването на мъничкия свят на войника пресъздават опитите му да се откъсне от страшната реалност на бойното поле. \r\nСпециално подготвена за изложбата интерактивна времева линия представя контекста, в който се развива живота на малкия човек на фона на събитията на българската и международната политическа и военна сцена.\r\nВ изложбата са включени изображения с тежко графично съдържание, които не са подходящи за деца и хора със слаби нерви и психика.", "date": "2017.11.20", "title": "София: Националният военноисторически музей представя изложба „Малкият човек в Голямата война”"}
{"url": "http://www.focus-news.net/news/2017/11/20/2458851/gabrovo-snyag-vali-v-rayona-prohoda-shipka-patnite-nastilki-se-obrabotvat-i-opesachavat.html", "text": "Сняг вали в района прохода \"Шипка\", пътните настилки се обработват и опесъчават. Това съобщи за Радио „Фокус” – Велико Търново дежурният в Областно пътно управление - Габрово. Пътищата на територията на цялата област са мокри, на места заснежени и се обработват. Времето е облачно, като на много места все още вали сняг. Видимостта в района на прохода е намалена до 50 метра поради мъгла. Там все още е в сила забраната за движение на товарни автомобили над 12 тона. За изминалото денонощие няма регистрирани тежки инциденти и нови затворени пътни участъци. Пропаднал участък от пътната настилка затруднява движението между селата Палаузово и Стомонеците. Водачите трябва да се движат с повишено внимание при  км 7+060, където едната пътна лента е стеснена. В района е поставена необходимата сигнализация, а укрепителните дейности трябва да приключат до 31 март 2018 г. В едната лента се извършва движението между селата Чехлевци и Въглевци. В отсечката от км 11+770 до км 11+829 текат ремонти дейности на асфалтовата настилка, които трябва да приключат до 31 август 2018 г. Забранено е движението на моторни превозни средства с ширина по-голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец, при км 46+800 по общински път до III-403 в с. Малък Вършец.\r\nЛуиза ТРАНЧЕВА", "date": "2017.11.20", "title": "Габрово: Сняг вали в района прохода \"Шипка\", пътните настилки се обработват и опесъчават"}
{"url": "http://www.focus-news.net/news/2017/11/20/2458852/kyustendil-pochisteni-i-prohodimi-sa-visokoplaninskite-patishta-v-oblastta.html", "text": "Почистени от сняг са високопланинските пътища в областта. Това съобщи за Радио „Фокус” – Кюстендил дежурният в Областно пътно управление – Кюстендил. По думите му тази нощ сняг валял в Осоговска планина и в Конявска планина, както и в участъка на автомагистрала „Струма“, в района на Долна Диканя. Пет автомобила са работили през нощта и рано тази сутрин на автомагистрала “Струма”, както и по пътя ГКПП „Гюешево” – Кюстендил – София. Почистен е и пътят за хижите в Осоговска планина. Пътните настилки към този час са мокри и хлъзгави. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.11.20", "title": "Кюстендил: Почистени и проходими са високопланинските пътища в областта"}
{"url": "http://www.focus-news.net/news/2017/11/20/2458853/vitsepremierat-valeri-simeonov-organizira-kragla-masa-za-plana-za-upravlenie-na-np-pirin.html", "text": "Заместник министър-председателят по икономическата и демографската политика Валери Симеонов организира кръгла маса по предложението на кмета на община Банско за завършване на процедурата по изменение на действащия План за управление на Национален парк „Пирин“, съобщават от пресофиса на вицепремиера. На срещата ще бъде обсъден и проектът за даване на съгласие за сключване на допълнително споразумение за изменение и допълнение на концесионния договор за „Ски зона с център гр. Банско“. На обсъждането са поканени заинтересовани страни, неправителствени организации, кметове на общини и експерти.\r\nКръглата маса ще се проведе в сградата на Министерски съвет в понеделник, 20 ноември. След срещата вицепремиерът Валери Симеонов и министърът на околната среда и водите Нено Димов ще дадат брифинг за представителите на медиите.", "date": "2017.11.20", "title": "Вицепремиерът Валери Симеонов организира кръгла маса за Плана за управление на НП „Пирин“"}
{"url": "http://www.focus-news.net/news/2017/11/20/2458854/der-spiegel-provalat-na-yamayskata-koalitsiya-nastapi-vremeto-za-tezhkite-obvineniya.html", "text": "Нулево доверие, само губещи. Това е равносметката след тежката нощ, в която стана ясно, че Германия – най-голямата икономическа сила в Европа, поема по пътя на политическата криза, коментира изданието Der Spiegel. \r\nПреговорите за „ямайска“ коалиция между Съюза (ХДС/ХСС), Свободната демократическа партия (СвДП) и „Зелени“ се провалиха с гръм и трясък. Настъпи времето за тежките обвинения и назидателното сочене с пръст, макар че би трябвало всички участници в сондажите да споделят отговорност за ситуацията, в която осъмна Германия. \r\nЧетирите партии от потенциалния „ямайския“ съюз проучваха шансовете си за съвместна работа в интензивни преговори, продължили четири седмици – време, което до този момент не е отделяно за съставяне на правителство. И все пак „Ямайка“ се провали. А причината е неспособността на партиите да изградят онова, което стои в основата на всеки съюз: доверието, най-скъпата валута в политиката.\r\nИ така – вместо от доверие, разговорите в Берлин бяха белязани от страх, който се изрази в детайлно обсъждане и на най-малките подробности. Ако бе постигнато коалиционно споразумение, то вероятно щеше да надхвърли обем от хиляда страници, в които нямаше да има нито място за свободно тълкуване, нито за творчество. Такъв документ – ако изобщо имаше шанс да бъде постигнат, щеше да се превърне в олицетворение на недоверието между потенциалните коалиционни партии. \r\nВ заключение, през изминалите седмици нито една от четирите партии не демонстрира по категоричен начин желанието си за съставяне на „ямайска“ коалиция. Така бе загубено време, в които правителството на ФРГ можеше да изработи проекти, да наложи реформи, да увеличи финансовите ресурси на страната. Тереза Герова", "date": "2017.11.20", "title": "Der Spiegel: Провалът на „ямайската“ коалиция – настъпи времето за тежките обвинения"}
{"url": "http://www.focus-news.net/news/2017/11/20/2458855/pregled-na-osnovnite-temi-vav-varnenskiya-pechat.html", "text": "„10% от родените бебета са недоносени\" е заглавие то първа страница в днешния брой на варненския вестник „Черно море“. Според световната статистика на всеки 10 новородени деца се ражда едно недоносено. България също е част от тази статистика, като има региони, в кои- то преждевременните раждания са над 17%. Неонатологичното отделение във варненската АГ болница е най-модерното и най-голямото в цяла Североизточна България. В него се обгрижват голяма част от недоносените деца от целия регион. „Първият от новите кораби за ВМС трябва да е готов до 2020 г.“, четем в броя. Първият от новите патрулни кораби за ВМС трябва да бъде построен до края на 2020-а съгласно споразумението с избраната фирма изпълнител. Това съобщи във Варна министърът на отбраната Красимир Каракачанов. Крайният срок за издаване и на двата кораба е пет години от датата на сключване на споразумението. „В момента процедурата е на етап изработване на договора. Надявам се в най-скоро време да приключи, за да бъде подписан и да се пристъпи към изпълнението му. Можем да кажем, че процедурата е била успешна едва когато видим поне първия кораб на вода“, каза пред журналисти Красимир Каракачанов. „С близо 9 милиона лева подпомагат рибари, продаващи собствен улов“, пише още изданието. Рибари, които искат да преработват собствен улов или да го предлагат пряко на пазара, могат да кандидатстват по програма за морско дело и рибарство, съобщават от Министерството на земеделието. Утре е последният ден за прием по мярка 1.7 „Добавена стойност, качество на продуктите и използване на нежелания улов“ от рибарската програма. „Наградиха победителите в състезанието по медиация за студенти“ е друга тема в броя. Наградиха най-добре представилите се студенти в първото национално състезание по медиация, което се проведе във Варна. Отличията бяха обособени в две категории – медиатор и отбор адвокат – клиент. Първо място в категорията медиатор зае Теодора Пейчева от Софийския университет „Св. Климент Охридски“. Втори се нареди Валентин Марков от Варненския свободен университет „Черноризец Храбър“, а трета – Даяна Кънчева от Нов български университет. „Най-важното качество, което един медиатор трябва да притежава, е това да може да запази неутралитет“, каза Валентин пред екип на Медийна група „Черно море“. „Получихме световно признание за изследвания на корабите“ е заглавие от стр. 5 на броя, рубрика „Морски бизнес“. За член на новия технически комитет по едно от най-модерните тематични направления в корабната хидродинамика, насочено към маневреността на корабите при вълнение, е избран представител на Центъра по хидро- и аеродинамика – Варна, към ИМСТЦХА ”Акад. А. Балевски” – БАН. Това стана на 28-ата конференция на Международната организация на опитните басейни (ITTC), която се проведе в Китай. Новината съобщи за в. „Черно море” проф. д-р инж. Румен Кишев, ръководител на ЦХА, който е и член на Консултативния съвет на световната професионална организация, обхващаща над 100 институции. По неговите думи това е високо признание за българските изследвания в направление, което тепърва набира скорост в световен мащаб. Те се развиха успешно в ЦХА до голяма степен благодарение на съвместната работа със САЩ за американския военен флот.", "date": "2017.11.20", "title": "Преглед на основните теми във варненския печат"}
{"url": "http://www.focus-news.net/news/2017/11/20/2458856/varna-dazhd-vali-v-oblastta-patishtata-sa-mokri-i-hlazgavi.html", "text": "Дъжд вали във Варна и областта, пътищата са мокри и хлъзгави, предаде репортер на Радио „Фокус“ – Варна. На места духа силен вятър. Трафикът в региона се осъществява с въведена временна организация на движение заради ремонтни дейности по направленията за София, Добрич и Бургас.\r\nДвижението по автомагистрала „Хемус“ в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено е платното в посока Варна. Движението е двупосочно в платното в посока София при км 399+900, като се връща обратно в платното в посока Варна при км 407+500. Ограничено е включването на пътен възел „Девня“ при км 402+100 и на пътен възел „Повеляново“ при км 407+100, като трафикът е пренасочен по път I-2 Девня – Варна на пътен възел „Неофит Рилски“ при км 392+300. Ограничено е качването на пътен възел „Девня“ при км 402+100, като движението е пренасочено по път I-2 Девня – Варна и се включва в автомагистралата на  пътен възел „Слънчево“ при км 412+500.\r\nТрафикът по автомагистрала „Черно море“ от Варна до кръстовището за кв. „Аспарухово“ на първокласния път I-9 Варна – Бургас се осъществява двупосочно в платното за Варна. Временната организация е заради ремонт на платното за Бургас.\r\nПо главния път Добрич – Варна при разклон Любен Каравелово – разклон Новаково, от км 20+394 до км 23+199, се извършват частични ремонтни дейности на асфалтовата настилка. Движението се осъществява в свободната лента.\r\nПо пътя Кранево – Варна при км 83+100 е ограничено движението на моторни превозни средства над 10 т. Обходът е през участъка Кичево – Оброчище.\r\nДвижението по пътя Кранево – Златни пясъци – Варна от км 90+764 до км 95+403 се осъществява с повишено внимание поради ремонтни дейности на асфалтовата настилка. Трафикът се осъществява в свободната лента съобразно създадената организация за движение в срок до 30 ноември.\r\nПродължават ремонтните дейности по част от пътя Старо Оряхово – Гроздьово. Дейностите се осъществяват в участъците от км 0+000 до км 17+377 и от км 23+403 до км 41+705. От пътната агенция апелират за движение с повишено внимание.\r\nМарияна ВАЛЕНТИНОВА", "date": "2017.11.20", "title": "Варна: Дъжд вали в областта, пътищата са мокри и хлъзгави"}
{"url": "http://www.focus-news.net/news/2017/11/20/2458857/pss-grupa-mladezhi-se-e-zagubila-v-plana-planina.html", "text": "Група младежи се е загубила вчера, 19 ноември, в Плана планина, в района на Кокалянския манастир „Св. Архангел Михаил“. Това съобщиха за Агенция „Фокус“ от Планинската спасителна служба (ПСС) при БЧК. Те са успели да се ориентират и късно вечерта са се прибрали в София в добро състояние.", "date": "2017.11.20", "title": "ПСС: Група младежи се е загубила в Плана планина"}
{"url": "http://www.focus-news.net/news/2017/11/20/2458858/aktsenti-v-predavaneto-zona-kyustendil-po-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил”. Днешното издание на предаването ще посветим на предстоящия празник – Въведение Богородично и отбелязваният на 21 ноември - Ден на християнското семейство и на православната младеж. По този повод наш събеседник ще бъде Любляна Начева, теолог и експерт „Духовно развитие и работа с подрастващите“ към Община Кюстендил. Ще ви срещнем с преподавателя по „Религия” Ивелина Николова, с която ще говорим за същността на празника и за изучаването на християнските ценности в детските градини и училищата в община Кюстендил. За приемната грижа и приемните семейства ще ни разкаже Радостина Ночева, администратор на проект „Приеми ме” за област Кюстендил. Тази седмица предстои и конкурсът за коледна песен – „Коледна изповед”. По този повод ще говорим със създателя на конкурса Иван Стойнев. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017.11.20", "title": "Акценти в предаването „Зона Кюстендил” по Радио „Фокус” – Пирин"}
{"url": "http://www.focus-news.net/news/2017/11/20/2458859/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. В сутрешните часове по високите части температурите са били под минус 10 градуса. Навсякъде е мъгливо и има слаби превалявания от сняг, като се е получила нова снежна покривка между 15 и 20 см. От ПСС препоръчват днес и през следващите един-два дни да не се предприемат разходки в планините, докато времето не се стабилизира. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.11.20", "title": "ПСС: Лоши са условията за туризъм в планините"}
{"url": "http://www.focus-news.net/news/2017/11/20/2458860/kmetat-na-sofiya-yordanka-fandakova-shte-proveri-stroitelnite-deynosti-v-171-uchilishte-v-kv-kumaritsa.html", "text": "Кметът на Столична община Йорданка Фандъкова ще посети 171 училище в кв. „Кумарица” в район „.Нови Искър” и ще провери изпълнението на строителните дейности на сграда за столова и бюфет към училището. Това съобщиха от пресцентъра на Общината. Проверката ще се състои днес в 12.00 часа.", "date": "2017.11.20", "title": "Кметът на София Йорданка Фандъкова ще провери строителните дейности в 171 училище в кв. „Кумарица”"}
{"url": "http://www.focus-news.net/news/2017/11/20/2458861/varna-nyama-postapili-signali-za-intsidenti-vsledstvie-na-valezhite-prez-izminalata-nosht.html", "text": "Спокойна е обстановката във Варненска област. Това съобщиха за Радио „Фокус“ – Варна от Областна администрация – Варна, във връзка с валежите през изминалата нощ и влошаване на времето. През последното денонощие от общините няма постъпила информация за регистрирани инциденти или аварии. Нивата на водоемите са в норма, реките са в коритата си и не е съобщавано за настъпили проблеми.\r\nПристанище \"Варна\" е отворено за маневриране, полетите на летище \"Варна\" се изпълняват по разписание.\r\nМарияна ВАЛЕНТИНОВА", "date": "2017.11.20", "title": "Варна: Няма постъпили сигнали за инциденти вследствие на валежите през изминалата нощ"}
{"url": "http://www.focus-news.net/news/2017/11/20/2458862/vidin-povishilo-se-e-nivoto-na-dunav-v-nachaloto-na-balgarskiya-uchastak-na-rekata-pri-novo-selo-prez-izminaloto-denonoshtie.html", "text": "С  52 см се е повишило нивото на Дунав в началото на българския участък на реката при Ново село за последното денонощие и водният стоеж е 316 см, съобщиха от местната Хидрометеoрологична станция. При Видин  е регистрирано повишение  от 30 см и водният стоеж е 345 см. Нивото на река Дунав край Лом е 336  см, а водният стоеж през последното денонощие се е понижил с 4 см. Нивото на реката се е понижило край Оряхово с 12 см и водният стоеж е 217 см. Температурата на водата край Ново село е 9.6 градуса, край Оряхово е 10.8 градуса.", "date": "2017.11.20", "title": "Видин: Повишило се е нивото на Дунав в началото на българския участък на реката при Ново село през изминалото денонощие"}
{"url": "http://www.focus-news.net/news/2017/11/20/2458863/plovdiv-nov-obshtestven-parking-shte-bade-otkrit-v-rayon-trakiya.html", "text": "Нов обществен паркинг ще бъде открит днес в Район „Тракия“ в Пловдив, зад блок 16 и жк „Оазис“ 5. Това съобщи за Радио „Фокус” - Пловдив кметът на района Костадин Димитров. Паркингът е с капацитет 70 места. За откриването, което е от 11.00 часа днес, е поканен и кметът на Пловдив Иван Тотев.\r\nПроектът е част от инвестиционната програма на районната администрацията за 2017 година. Изпълнението ѝ започна в края на месец март. „Тази година в района бяха преасфалтирани улици, бяха изградени паркинги и тротоари, а много междублокови пространства бяха обновени”, каза кметът Костадин Димитров.\r\nЦветана ТОНЧЕВА", "date": "2017.11.20", "title": "Пловдив: Нов обществен паркинг ще бъде открит в Район „Тракия“"}
{"url": "http://www.focus-news.net/news/2017/11/20/2458864/smolyan-dvama-minyori-sa-postradali-pri-trudova-zlopoluka-v-rudnik-krushev-dol.html", "text": "Двама миньори са пострадали при трудова злополука в рудник „Крушев дол”. Това съобщиха от Областната дирекция на МВР – Смолян. В петък около 12.15 часа е получено съобщение от тел. 112 за настъпила трудова злополука на рудник „Крушев дол” към „Горубсо Мадан” АД в град Мадан. При укрепване на работно място в минна галерия се свлича земна маса от камъни и наранява двама миньори: – 34-годишен мъж от село Шаренска, който е с фрактура на гръбначен стълб и наранявания в областта на главата и 38-годишен мъж от село Чепинци, който е с охлузи рани без опасност за живота. Пострадалите са транспортирани за МБАЛ – Смолян за стабилизиране. По-късно единият е изпратен за лечение в УМБАЛ „Св. Георги” – Пловдив. \r\nМестопроизшествието е посетено от дежурна оперативна група при Районно управление „Полиция” – Мадан. По случая е образувано досъдебно производство.", "date": "2017.11.20", "title": "Смолян: Двама миньори са пострадали при трудова злополука в рудник „Крушев дол”"}
{"url": "http://www.focus-news.net/news/2017/11/20/2458865/focus-germaniya-varvi-kam-novi-izbori-ima-obache-edno-golyamo-no.html", "text": "След гръмкото фиаско на междупартийните сондажи за съставяне на „ямайска“ коалиция в Берлин (Съюза (ХДС/ХСС), Свободната демократическа партия (СвДП) и „Зелени“), провеждането на нови избори в Германия е най-вероятният сценарий. Но и пътят към тях също ще бъде труден – препятствията са заложени в Основния закон на страната, пише изданието Focus.\r\nПреди да се стигне до ново гласуване, трябва да бъде разпуснат Бундестагът. Един от начините това да се случи е гласуването на вот за доверие.  Това бе сценарият при бившите канцлери Вили Бранд (ГСДП), Хелмут Кол (ХДС) и Герхард Шрьодер (ГСДП). Но за Ангела Меркел този път е блокиран. \r\nСледователно остава само възможността за разпускане на парламента след канцлерски избори. Съгласно член 63 от Основния закон на ФРГ, ще възникне следният сценарий: президенът  Франк-Валтер Щайнмайер ще предложи на Бундестага да избере Меркел за канцлер. Ако тя не успее да събере необходимото мнозинство, изборите може да бъдат повторени в рамките на 14-дневен срок. Ако и във втория кръг не спечели, в третия кръг на Меркел ще й бъде необходимо не абсолютно, а относително мнозинство. А такова едва ли ще бъде трудно да събере, предвид факта, че едва ли ще бъде издигнат друг кандидат за поста. \r\nПри подобна ситуация Щайнмайер има две възможности – да назначи Меркел за канцлер или да разпусне Бундестага. За решението президентът разполага със седемдневен срок. Ако той разпусне парламента, в рамките на 60 дни в Германия трябва да бъдат проведени нови избори. \r\nСпоред настоящите проучвания на общественото мнение и след изборите няма да настъпят много промени. Математически вероятни са единствено „ямайска“ и голяма коалиция. Социолозите допускат обаче, че избирателите може да накажат четирите партии, които не постигнаха успех за съставянето на новото германско правителство. От редиците на Съюза (ХДС/ХСС) и „Зелени“ се опасяват, че от новия вот дивидентите ще бъдат само за десните популисти. Другото опасение е, че новите избори може да създадат положение, в която дори ще бъде невъзможно създаването на голяма коалиция (Съюза (ХДС/ХСС) и ГСДП).Тереза Герова", "date": "2017.11.20", "title": "Focus: Германия върви към нови избори, има обаче едно голямо „но“"}
{"url": "http://www.focus-news.net/news/2017/11/20/2458866/dimitar-margaritov-kzp-novite-pravila-za-onlayn-targoviyata-ni-davat-poveche-funktsii-sreshtu-narushitelite-v-sektora.html", "text": "Най-важното е въпреки еуфоричното настроение хората да запазят потребителско хладнокръвие и да не се поддават на първите „супер изгодни” оферти както в конвенционалната търговия, така и в онлайн пространството, където българинът все по-често пазарува. Това каза председателят на Комисията за защита на потребителите (КЗП) Димитър Маргаритов пред Bulgaria On Air по повод предстоящите празници и прогнозите, че активните онлайн потребители у нас ще похарчат средно по 235 лв. за подаръци, съобщиха от пресцентъра на КЗП. „Понякога зад тези гръмки надписи не стои реално намаление или пък цените не са формирани така, както ни се представя”, предупреди Маргаритов и посъветва да се правят съпоставки на повече предложения. Той добави, че при намаления са установявани случаи на рекламиране на по-ниска цена, без стоката преди това да е продавана по-скъпо. „Това е нелоялна търговска практика, която се среща не само във връзка с големите кампании по празниците, но и в други сезони. По Коледа и Нова година допускам, че е възможно такива практики да зачестят”, каза Маргаритов и потвърди, че точно за това ще следи Комисията в последния месец на годината. \r\nМаргаритов коментира и гласуваните от Европарламента през миналата седмица нови правила за онлайн търговията, които да доведат до по-ефективна защита от некоректни оператори в дигиталното пространство. „Тези промени ще дадат възможност на националните правоприлагащи органи, който в България е КЗП, да упражняват повече функции и да изискват повече информация относно интернет търговците, особено при все по-широкото навлизане на интернет пазаруването и обмен на информация през социални мрежи и други платформи”, заяви председателят и уточни, че те ще обхванат всички онлайн търговци. Маргаритов каза, че все още у нас в процентно съотношение нарушенията в дигиталната търговия са повече спрямо тези в традиционната. „Стандартно в около 10% от случаите се установяват нарушения, в онлайн сегмента – в около 15-17%. Най-често или търговецът отказва да уважи правото на отказ в дадени от закона 14-дневен срок или дълго време не връща обратно парите, въпреки че клиентът е върнал стоката. Предстои да положим допълнителни усилия и тези промени ще дадат възможност в тази посока, тъй като ще може да се изисква и информация от банки, от регистратори на домейни, а също така и да се блокират сайтове, ако се установи, че нарушават правилата и не са взели мерки”, допълни той. \r\nВъв връзка с 8 декември и очертаващата се като най-атрактивна дестинация Сърбия заради евтиния алкохол и възможността за пушене на обществени места, Маргаритов припомни, че новите правила за роуминга не се прилагат в страната и предупреди да се внимава с питиетата, тъй като „ниските цени може да са за сметка на качеството”. Той обобщи, че в минали периоди проблемите са били преди всичко студени помещения и настаняване по повече в стая от предварително уговореното. Според него подобни казуси възникват най-вече поради това, че „невинаги е обективно възможно на по-ниска цена да бъдат предоставени обещаните услуги”.", "date": "2017.11.20", "title": "Димитър Маргаритов, КЗП: Новите правила за онлайн търговията ни дават повече функции срещу нарушителите в сектора"}
{"url": "http://www.focus-news.net/news/2017/11/20/2458867/mosv-madan-zlatograd-i-nedelino-shte-stroyat-instalatsii-za-otpadatsi-po-opos.html", "text": "Министърът на околната среда и водите Нено Димов и кметовете на Мадан, Златоград и Неделино ще подпишат договор за проектиране и изграждане на две инсталации за преработка на отпадъци. Това съобщиха от пресцентъра на министерството. Едната е за разделно събрани зелени и/или биоразградими отпадъци, другата – за предварително третиране на смесено събрани битови отпадъци. \r\nОбщият размер на инвестицията е над 9 млн. лв. Оперативна програма „Околна среда 2014-2020“ (ОПОС) осигурява безвъзмездна финансова помощ в размер на 6,8 млн. лв.\r\nПодписването ще се състои днес от 14.00 часа в зала „Министър“ в МОСВ на бул. „Княгиня Мария Луиза“ №22.", "date": "2017.11.20", "title": "МОСВ: Мадан, Златоград и Неделино ще строят инсталации за отпадъци по ОПОС"}
{"url": "http://www.focus-news.net/news/2017/11/20/2458868/pregovorite-za-yamayskata-koalitsiya-zavarshiha-s-palno-fiasko-komentari-v-germanskiya-pechat-agentsiya-fokus.html", "text": "Председателят на Християндемократическия съюз (ХДС) Ангела Меркел изрази съжаление по повод решението на Свободната демократическа партия (СвДП) на Кристиан Линднер да преустанови участието си в предварителните преговори за съставяне на „ямайска“ коалиция в Берлин (Съюза (ХДС/ХСС), СвДП и „Зелени“), отбелязва националният ежедневник Die Welt.\r\n„Това е денят за дълбок размисъл за това какво ще се случи в Германия оттук нататък“, призна Меркел след изненадващото решение на Линднер, обявено в нощта на понеделник. Канцлерът на ФРГ допълни, че свободните демократи са станали от масата за преговори в момент, в който участващите партии са били на път да постигнат споразумение. В трудния за Германия момент, Меркел увери, че ще продължи с отговорното си управление.\r\n„Като канцлер ще направя всичко необходимо, за да бъде тази държава добре управлявана в тези трудни седмици\", категорична бе Меркел в изявление, направено в сутрешните часове на понеделник съвместно с лидера на Християнсоциалния съюз (ХСС) Хорст Зеехофер.\r\nМеркел заяви, че по-късно в понеделник ще информира държавния глава на ФРГ Франк-Валтер Щайнмайер за създалата се ситуация. Ако се стигне до нови избори в страната, Бундестагът трябва да бъде разпуснат. Решаваща роля в тази стъпка ще играе президентът на Германия.\r\nПартията на Джем Йоздемир – „Зелени“, изрази съжаление за сриването на предварителните преговори за съставяне на „ямайска“ коалиция в Берлин, пише националният ежедневник Die Frankfurter Allgemeine Zeitung.\r\nПрекратяването на сондажите е „тежък удар“ за компромиса, постигнат по отношение на политиката за опазване на климата и околната среда. Партията изрази притеснения от и без това „закъснялото“ решение за преустановяване на използването на електроенергия, добивана чрез употребата на въглища.\r\nВ късните часове на неделя младият лидер на Свободната демократическа партия (СвДП) Кристиан Линднер изненадващо обяви излизането на партията му от преговорите със Съюза (ХДС/ХСС) и „Зелени“, припомня изданието.\r\nНови избори или правителство на малцинството? В нощта срещу понеделник бе съобщено, че канцлерът на ФРГ Ангела Меркел (ХДС) се застъпва за провеждането на нови избори в Германия, пише националният ежедневник Die Zeit. \r\nБе определена дори и дата за вота – 22 април. В редиците на Християндемократическия съюз (ХДС) обаче определиха информацията като „пълна глупост“. Но Меркел по-рано бе заявила, че няма да води правителство на малцинството. \r\nВъв всеки случай, за партията „Левица“ новите избори са „демократично подходящото последствие\" след сриването на междупартийните преговори за съставяне на „ямайска коалиция“ в Берлин между Съюза (ХДС/ХСС), Свободната демократическа партия (СвДП) и „Зелени“. Провалът им бе обявен в нощта срещу понеделник, след четири седмици на интензивни сондажи между участващите партии.\r\nНулево доверие, само губещи. Това е равносметката след тежката нощ, в която стана ясно, че Германия – най-голямата икономическа сила в Европа, поема по пътя на политическата криза, коментира изданието Der Spiegel. \r\nПреговорите за „ямайска“ коалиция между Съюза (ХДС/ХСС), Свободната демократическа партия (СвДП) и „Зелени“ се провалиха с гръм и трясък. Настъпи времето за тежките обвинения и назидателното сочене с пръст, макар че би трябвало всички участници в сондажите да споделят отговорност за ситуацията, в която осъмна Германия. \r\nЧетирите партии от потенциалния „ямайския“ съюз проучваха шансовете си за съвместна работа в интензивни преговори, продължили четири седмици – време, което до този момент не е отделяно за съставяне на правителство. И все пак „Ямайка“ се провали. А причината е неспособността на партиите да изградят онова, което стои в основата на всеки съюз: доверието, най-скъпата валута в политиката.\r\nИ така – вместо от доверие, разговорите в Берлин бяха белязани от страх, който се изрази в детайлно обсъждане и на най-малките подробности. Ако бе постигнато коалиционно споразумение, то вероятно щеше да надхвърли обем от хиляда страници, в които нямаше да има нито място за свободно тълкуване, нито за творчество. Такъв документ – ако изобщо имаше шанс да бъде постигнат, щеше да се превърне в олицетворение на недоверието между потенциалните коалиционни партии. \r\nВ заключение, през изминалите седмици нито една от четирите партии не демонстрира по категоричен начин желанието си за съставяне на „ямайска“ коалиция. Така бе загубено време, в които правителството на ФРГ можеше да изработи проекти, да наложи реформи, да увеличи финансовите ресурси на страната.\r\nСлед гръмкото фиаско на междупартийните сондажи за съставяне на „ямайска“ коалиция в Берлин (Съюза (ХДС/ХСС), Свободната демократическа партия (СвДП) и „Зелени“), провеждането на нови избори в Германия е най-вероятният сценарий. Но и пътят към тях също ще бъде труден – препятствията са заложени в Основния закон на страната, пише изданието Focus.\r\nПреди да се стигне до ново гласуване, трябва да бъде разпуснат Бундестагът. Един от начините това да се случи е гласуването на вот за доверие.  Това бе сценарият при бившите канцлери Вили Бранд (ГСДП), Хелмут Кол (ХДС) и Герхард Шрьодер (ГСДП). Но за Ангела Меркел този път е блокиран. \r\nСледователно остава само възможността за разпускане на парламента след канцлерски избори. Съгласно член 63 от Основния закон на ФРГ, ще възникне следният сценарий: президенът  Франк-Валтер Щайнмайер ще предложи на Бундестага да избере Меркел за канцлер. Ако тя не успее да събере необходимото мнозинство, изборите може да бъдат повторени в рамките на 14-дневен срок. Ако и във втория кръг не спечели, в третия кръг на Меркел ще й бъде необходимо не абсолютно, а относително мнозинство. А такова едва ли ще бъде трудно да събере, предвид факта, че едва ли ще бъде издигнат друг кандидат за поста. \r\nПри подобна ситуация Щайнмайер има две възможности – да назначи Меркел за канцлер или да разпусне Бундестага. За решението президентът разполага със седемдневен срок. Ако той разпусне парламента, в рамките на 60 дни в Германия трябва да бъдат проведени нови избори. \r\nСпоред настоящите проучвания на общественото мнение и след изборите няма да настъпят много промени. Математически вероятни са единствено „ямайска“ и голяма коалиция. Социолозите допускат обаче, че избирателите може да накажат четирите партии, които не постигнаха успех за съставянето на новото германско правителство. От редиците на Съюза (ХДС/ХСС) и „Зелени“ се опасяват, че от новия вот дивидентите ще бъдат само за десните популисти. Другото опасение е, че новите избори може да създадат положение, в която дори ще бъде невъзможно създаването на голяма коалиция (Съюза (ХДС/ХСС) и ГСДП).", "date": "2017.11.20", "title": "Преговорите за „ямайската“ коалиция завършиха с пълно фиаско (Коментари в германския печат - Агенция „Фокус“)"}
{"url": "http://www.focus-news.net/news/2017/11/20/2458869/plovdiv-v-rayon-severen-zapochna-kampaniya-za-sabirane-na-izlezli-ot-upotreba-gumi.html", "text": "Кампания за събиране на излезли от употреба гуми започва от днес в район “Северен” в Пловдив. Това съобщи за Радио „Фокус” - Пловдив кметът на района Ральо Ралев. Освен гуми ще се приемат и отработени масла и негодни за употреба батерии и акумулатори. Отпадъците могат да бъдат предавани в събирателен пункт на адрес: Пловдив, район „Северен“, ул. „Георги Бенев“ № 4, площадка на „Универсметал“ ООД, от 09.00 до 17.00 часа.\r\nЗа предотвратяване и ограничаване замърсяването на въздуха, водите и почвите, както и ограничаване риска за човешкото здраве и околната среда е забранено изоставянето, нерегламентираното изхвърляне или друга форма на неконтролирано обезвреждане на излезли от употреба гуми и отработени масла, както и изгарянето, с изключение на случаите, в които лицата, притежават съответното разрешение.\r\nОт районната администрация призовават гражданите да се възползват от предложената възможност.\r\nКампанията ще продължи до 24 ноември 2017 година.\r\nЦветана ТОНЧЕВА", "date": "2017.11.20", "title": "Пловдив: В район “Северен” започна кампания за събиране на излезли от употреба гуми"}
{"url": "http://www.focus-news.net/news/2017/11/20/2458870/mariya-stoyanova-provalenite-pregovori-za-yamayska-koalitsiya-v-germaniya-sa-rezultat-ot-razlichnata-ideologiya-na-pregovaryashtite-partii.html", "text": "Провалените преговори за „ямайска” коалиция в Германия са резултат от различната идеология на партиите. Това коментира в сутрешния блок „Добро утро, България” на Радио „Фокус” Мария Стоянова, бивш дългогодишен кореспондент в Германия. Тя допълни, че това е най-тежката криза за канцлера Ангела Меркел в нейния 12-годишен управленски период. „От друга страна много възможности и изходи няма, тъй като социолозите предвиждат едно запазване на лидерството на нейната партия. Естествено изходът е непредвидим – докато не са гласували избирателите, не се знае какво ще се случи. Германският президент Франк-Валтер Щайнмайер призова още по време на почивните дни преговарящите да намерят компромис, като той каза, че в никакъв случай не трябва да се стига до нови избори. Различията очевидно са непреодолими, но предполагам, че съществува и напрежение между преговарящите екипи – 50 души стоят заедно на една маса за преговори и в този смисъл (да, свидетели сме на нещо, което в други държави се случва) за Германия това е прецедент”, коментира Мария Стоянова. Тя каза още, че разочарование има и сред европейските партньори на Германия, в частност България, на която ѝ предстои председателство на Съвета на ЕС и ще се нуждае от силна подкрепа.", "date": "2017.11.20", "title": "Мария Стоянова: Провалените преговори за „ямайска” коалиция в Германия са резултат от различната идеология на преговарящите партии"}
{"url": "http://www.focus-news.net/news/2017/11/20/2458871/blagoevgrad-yanka-sheytanska-polozhi-kletva-kato-obshtinski-savetnik-na-izvanredna-sesiya-na-obshtinskiya-savet.html", "text": "Янка Шейтанска положи клетва като общински съветник, предаде репортер на Радио „Фокус” – Пирин. Това се случи по време на извънредна сесия на Общински съвет – Благоевград, която се проведе в зала „22 септември”. Шейтанска заема мястото на Стефчо Гръчки от ПП „Партия на зелените”, който се отказа от поста си и подаде оставка с мотива, че има твърде много ангажименти. По време на заседанието бе гласувано, новият общински съветник да бъде включен в комисиите по жилищна и социална политика; за децата, младежта, спорта, туризма и неправителствени организации и образование, култура и вероизповедания. Тъй като Шейтанова е специалист в областта на образованието се наложи друг общински съветник - Александър Стойков да напусне комисията, за да може новият общински съветник да бъде включен на негово място в комисията по образование. С решение на Общинския съвет Стойков вече ще бъде член на комисията по следприватизационен и следконцесионен контрол. \r\nЛивия НИНОВА", "date": "2017.11.20", "title": "Благоевград: Янка Шейтанска положи клетва като общински съветник на извънредна сесия на Общинския съвет"}
{"url": "http://www.focus-news.net/news/2017/11/20/2458872/pazardzhik-premierata-na-ubietsat-i-bludnitsata-shte-bade-predstavena-v-dkt-konstantin-velichkov.html", "text": "Премиерата на „Убиецът и блудницата“ ще бъде представена в ДКТ „Константин Величков“ Пазарджик, съобщи за Радио „Фокус“ - Пазарджик Владислава Кримиджова от театъра. „Убиецът и блудницата“ е по романа „Престъпление и наказание“ от Ф.М. Достоевски и ще се играе тази вечер от 19.00 часа. Драматург е Анна Топалджикова, а режисьор - Ани Васева. Участват Сабина Коен, Валери Георгиев, Леонид Йовчев. Преди всичко останало, „Престъпление и наказание“ е криминална история. „Убиецът и блудницата“ проследява дебненето между бившия студент-убиец и загадъчния следовател. На объркания престъпник постоянно му е необходимо да се оттласква от нещо, за да си отговори на въпроса „Защо убих“, който, макар и неизречен, не спира да безпокои съзнанието му. Оказва се, че самото престъпление се превръща в наказание за извършителя.\r\nСветлана ЕЛЕНКИНА", "date": "2017.11.20", "title": "Пазарджик: Премиерата на „Убиецът и блудницата“ ще бъде представена в ДКТ „Константин Величков“"}
{"url": "http://www.focus-news.net/news/2017/11/20/2458873/prof-stati-statev-lektsiyata-na-premiera-boyko-borisov-e-znak-na-uvazhenie-kam-akademichnata-obshtnost-na-unss-nay-golemiyat-i-nay-stariyat-biznes-universitet.html", "text": "Тази лекция е знак на уважение към академичната общност на УНСС- най-големият и най-старият бизнес университет, лидер в българското образование и наука. Това каза ректорът на УНСС проф. Стати Статев на публична лекция на тема „България, Балканите, Европа и светът“, предаде репортер на Агенция „Фокус“. „Благодаря на Бойко Борисов,че прие поканата ни да изнесе публична академична лекция. Да го поздравя с добре дошъл в УНСС“, посочи той. „Лекцията е продължение на традицията, чието начало датира от началото на университета“, заяви той. „В УНСС са се обучавали 6 премиери, 14 вицепремиери, 15 министри на финансите, 6 министри на външните работи“, посочи проф. Статев. „Във всеки един от трите кабинета на „Борисов“ има преподаватели и студенти от УНСС“, каза още той. \r\nБиляна ИВАНОВА", "date": "2017.11.20", "title": "Проф. Стати Статев: Лекцията на премиера Бойко Борисов е знак на уважение към академичната общност на УНСС - най-големият и най-старият бизнес университет"}
{"url": "http://www.focus-news.net/news/2017/11/20/2458874/blagoevgrad-izlozhba-po-povod-120-godini-ot-sazdavaneto-na-chetvarto-osnovno-uchilishte-dimcho-debelyanov-shte-bade-otkrita-v-grada.html", "text": "Изложба по повод 120 години от създаването на Четвърто основно училище „Димчо Дебелянов“ – Благоевград и 130 години от рождението на неговия патрон – поетът с нежна душа Димчо Дебелянов, не пожалил живота си на Македонския фронт в Първата световна война ще бъде открита в града. Това каза за Радио „Фокус“ – Пирин д-р Биляна Карадакова, уредник в Регионален исторически музей – Благоевград. Събитието ще се състои от 11.00 часа във фоайето на Община Благоевград. „Изложбата се състои от 18 постерни табла, които следват три идейно-изобразителни линии – първата е историята на училището в своята хронология, личности, постижения, дейности; втората е националната история с отражението на големите исторически събития върху живота на училището и третата е детството – облика на малкия ученик в началните класове от края на 19 век до настоящата учебна 2016 – 2017 година“, каза още д-р Карадакова. Инициативата за откриването на изложба, посветена на големия училищен юбилей, принадлежи на ръководството на Четвърто основно училище в лицето на директора Илиян Чапкънов, училищното настоятелство и учителския колектив. „Те предоставиха интересни документи и фотографии за изготвянето на изложбата, а училищната летописна книга е сред основните исторически извори. Ценна подкрепа оказват историците от Държавен архив – Благоевград, които обогатяват изложението с оригинални архивни документи и снимки, свързани с училищната история. Важен личен принос имат Веска Анастасова, която предоставя своя личен фотоархив и Вера Начева – учителствала, заедно със съпруга си Александър Начев в Четвърто основно училище през 60-те години и чийто личен музеен фонд също е сред представените на изложбата“, посочи д-р Карадакова. Тя допълни, че анализът на информацията, подборът на фотографиите и изображенията са творчески труд на отдел „Нова и Най-нова история“ в Регионален исторически музей – Благоевград, съорганизатор на събитието.\r\nЛивия НИНОВА", "date": "2017.11.20", "title": "Благоевград: Изложба по повод 120 години от създаването на Четвърто основно училище „Димчо Дебелянов“ ще бъде открита в града"}
{"url": "http://www.focus-news.net/news/2017/11/20/2458875/sport-grigor-dimitrov-se-izkachi-do-rekordnata-treta-pozitsiya-v-svetovnata-ranglista.html", "text": "След победата на заключителния турнир от сериите „Мастърс“ в Лондон Григор Димитров се придвижи с три позиции напред в световната ранглиста и от днес е поставен на рекордното в кариерата му трето място. Пред българина са единствено испанецът Рафаел Надал и Роджър Федерер от Швейцария. \r\nВ „Топ 10“ има и други промени. Белгиецът Давид Гофен, който също достигна до финалите в Лондон, вече е седми в света, измествайки Стан Вавринка от Швейцария. С една позиция по-нагоре до номер осем се изкачи и американецът Джак Сок. Александър Зверев, Доминик Тийм и Марин Чилич отстъпват с една позиция надолу и през новата седмица заемат съответно четвърто, пето и шесто място.", "date": "2017.11.20", "title": "Спорт: Григор Димитров се изкачи до рекордната трета позиция в световната ранглиста"}
{"url": "http://www.focus-news.net/news/2017/11/20/2458876/pernik-pochete-pametta-na-zaginalite-v-tezhkata-katastrofa-kray-loveshkoto-selo-mikre.html", "text": "Перник почете паметта на загиналите в тежката катастрофа край ловешкото село Микре, съобщиха от пресцентъра на Община Перник. „Нека се молим за душите на нашите съграждани, а на нас живите Господ да ни даде здрав разум, за да не съжаляваме за действията си“, каза отец Борис на литургията в централния пернишки храм „Св. Иван Рилски“ в памет на загиналите. На църковния ритуал присъства кметът Вяра Церовска и екипът й, народният представител д-р Александър Александров, областният управител Ирена Соколова, кметът на кв. „Изток“ Емил Костадинов, председателите на националното и местно ръководство на Съюза на слепите Васил Долапчиев и Асен Алтънов, както и десетки граждани и журналисти. \r\nКметът Вяра Церовска изрази дълбоките си съболезнования към близките и роднините на загиналите в тежката катастрофа край Ловеч. Тя не скри ужаса, който е видяла. Перник е почернен, днешният ден е обявен за траур на територията на общината, отменени са всички увеселителни мероприятия и тържества. „Все още не мога да приема загубата на нашите невинни съграждани. От първия момент, в които разбрахме за трагедията, ние се включихме и се опитваме да помогнем с отношение и да бъдем до тях. Лично отидох в ловешката болница и заварих пострадалите преди да бъдат транспортирани. Говорих с тях, говорих с част от близките им“, с тези думи изрази тъгата си кметът. \r\nПридвижването на телата стана чрез пернишките траурни агенции, които проявиха съпричастност към трагедия на своите съграждани. Община Перник обезпечи погребенията и ще бъде отпусната еднократна помощ по 325 лв. на почернените семейства. „Днес ще открием банкова сметка към БЧК и ще я дадем на медиите, за да се стигне до всички, които имат отношение и искат да помогнат на пострадалите, тъй като процесът на възстановяване ще бъде дълъг и сложен“, каза още Вяра Церовска.", "date": "2017.11.20", "title": "Перник почете паметта на загиналите в тежката катастрофа край ловешкото село Микре"}
{"url": "http://www.focus-news.net/news/2017/11/20/2458877/premierat-boyko-borisov-sporazumenieto-s-turtsiya-raboti-dobre-i-e-nay-pravilnoto-za-da-darzhim-migratsionniya-natisk-izvan-es.html", "text": "Споразумението с Турция за мигрантите работи добре и е най-правилното, за да държим миграционния натиск извън ЕС. Това каза премиерът Бойко Борисов в Университета за национално и световно стопанство, където изнася публична лекция на тема „България, Балканите, Европа и светът“, предаде репортер на Агенция „Фокус“. „ЕС не трябва да се гради вътре с огради, а да се загради отвън с всички възможности, които имаме“, заяви той. „Основните лидери в Европа, когато стане въпрос за Турция са за пълно отричане. Няма тема, по която да се сближат“, коментира премиерът. „Турция е най-големия съсед на Европа, огромна държава, с най-голямата армия в Европа, която е добре тренирана и въоръжена“, обясни Бойко Борисов. „Европейските лидери трябва да си дадат ясна сметка, че мирът и преговорите са най-доброто средство“, заяви той.  \r\nТой изказа съболезнования на близките на загиналите в пътните инциденти в Ловешко. Премиерът поздрави и тенисиста Григор Димитров за победата му на турнира в Лондон.\r\nНа лекцията присъстват депутатите от ГЕРБ ген. Константин Попов, Ивелина Василева, Красимир Велчев, посланици, студенти и преподаватели от УНСС. \r\nБиляна ИВАНОВА", "date": "2017.11.20", "title": "Премиерът Бойко Борисов: Споразумението с Турция работи добре и е най-правилното, за да държим миграционния натиск извън ЕС"}
{"url": "http://www.focus-news.net/news/2017/11/20/2458878/sport-viktoriya-tomova-otstapi-s-edna-pozitsiya-v-svetovnata-ranglista.html", "text": "Виктория Томова отстъпи с една позиция в световната ранглиста и през новата седмица първата ракета на България е поставена под номер 145. \r\nС три места нагоре до номер 165 се изкачва Цветана Пиронкова. Сесил Каратанчева се придвижва със седем позиции напред до номер 182. Елица Костова е 204-та в света, с четири места по-нагоре.", "date": "2017.11.20", "title": "Спорт: Виктория Томова отстъпи с една позиция в световната ранглиста"}
{"url": "http://www.focus-news.net/news/2017/11/20/2458879/afp-varhovniyat-sad-na-irak-obyavi-kyurdskiya-referendum-za-nezavisimost-za-protivokonstitutsionen.html", "text": "В понеделник Върховният съд на Ирак обяви за противоконституционен референдума за независимост на Иракски Кюрдистан, проведен през месец септември, предава AFP.\r\nВ разпространеното изявление се казва, че съдът „е взел решение, обявяващо за противоконституционен референдума, проведен на 25 септември 2017 г. в Иракски Кюрдистан... и отменя всички последствия и резултати\" от него. Тереза Герова", "date": "2017.11.20", "title": "AFP: Върховният съд на Ирак обяви кюрдския референдум за независимост за противоконституционен"}
{"url": "http://www.focus-news.net/news/2017/11/20/2458880/veliko-tarnovo-8-636-leva-sabra-blagotvoritelnata-initsiativa-za-detsata-ot-detsata.html", "text": "8 636 лева събра благотворителната инициатива „За децата от децата“. Това съобщиха пред журналисти във Велико Търново организаторите, предаде репортер на Радио „Фокус“ – Велико Търново. 5 398 лв. са от продажби на картички и покани за концерта, който се проведе в Музикално-драматичния театър „Константин Кисимов“. Те бяха изработени от деца. В събитието се включиха меца от детските градини, училищата, творчески, танцови и музикални школи. Средствата, преведени по банков път, са 2 600 лв., а тези, които са постъпили по време на преброяването - 636 лв. „Всички пари ще бъдат по равно разпределени по сметките на три нуждаещи се от лечение деца от региона. Това са Никол Георгиева, Стилиян Колев и Миглена Нечева. Искам отново да благодаря както на участниците, така и инициативния комитет, който се занимаваше с организацията“, посочи Иванина Янкова, координатор на Регионалния съвет на КНСБ – Велико Търново и един от инициаторите. Благодарности отправи и друг член на организационния комитет и председател на Великотърновския общински съвет Венцислав Спирдонов. „За мен сумата, която е събрана, е едно добро начало. Велико Търново може да постигне и повече. Инициативата ще се повтаря и потретя. Като гражданин искам да благодаря на Община Велико Търново за помощта по време на концерта. Радвам се, че наистина се случи това добро, за тези деца. Имаше още едно важно нещо, което се случи, освен набирането на парите и то беше чувството, което остана у децата, че правят добро. Те усещаха, че правят добро и че са част от нещо добро. Тази част от възпитанието е много важна за тях и те наистина бяха щастливи“, добави председателят не местния парламент. Румен Петров, директор на Младежкия дом във Велико Търново, припомни, че това не е първото подобно събитие и в бъдеще ще има още много такива. „Аз съм изключително радостен, че децата, гражданите на Велико Търново, преподавателите от школите, учителите проявиха изключителна съпричастност и нямаше необходимост от дълги разговори, за да приемат нашата покана и да протегнем ръка на тези деца, които са в нужда. Благодарности изказвам и към всички детски градини, училища, културни институти, които работят с деца и младежи, читалища, частните школи и към гражданите, които лично се включиха“, каза Румен Петров, член на инициативния комитет. Организаторът Марина Петрова добави, че се обмисля инициативата да се превърне в традиция. Освен това се мисли и за създаването на специален фонд, в който да се събират средствата от подобни събития и да се използват при нужда. Следващия мащабен концерт ще е през 2018 година.\r\nЛуиза ТРАНЧЕВА", "date": "2017.11.20", "title": "Велико Търново: 8 636 лева събра благотворителната инициатива „За децата от децата“"}
{"url": "http://www.focus-news.net/news/2017/11/20/2458881/api-v-posledniya-raboten-den-predi-koleda-shte-se-ogranichi-dvizhenieto-na-kamionite-nad-12-t-po-nay-natovarenite-patishta.html", "text": "На 22 декември, петък, последният работен ден преди почивните дни за Коледа, между 16.00 и 20.00 часа ще бъде ограничено движението на камионите над 12 тона по автомагистралите и най-натоваренитe пътища. Това съобщиха от пресцентъра на Агенция „Пътна инфраструктура”. Целта е повишаване на безопасността, увеличаване на пропускателната способност на инфраструктурата и по-спокойно пътуване за шофьорите на леки автомобили. Тежкотоварният трафик ще бъде спрян и в последния почивен ден - 27 декември от 14.00 до 20.00 часа. Същите ограничения ще има и в последния работен ден за 2017 г. - 29 декември. \r\nНа интернет страницата на Агенция „Пътна инфраструктура” е публикувана заповедта за временната организация на движението на МПС над 12 т по участъци от републиканската пътна мрежа през 2018 г. при празнични и почивни дни. Документът е подписан от председателя на УС на АПИ инж. Дончо Атанасов, от директора на ГД „Национална полиция“ Христо Терзийски и от изпълнителния директор на ИА „Автомобилна администрация“ Красимир Сребров.\r\nПрез 2018 г. при официални празници, както е и в момента, ще се спира движението на превозните средства над 12 т в последния работен ден преди празника - от 16.00 до 20.00 часа и в последния почивен ден - от 14.00 до 20.00 часа. Ограничението ще е за следните пътни участъци:\r\n•\tавтомагистралите;\r\n•\tпът I-1 с. Ребърково - Ботевград, като движението се пренасочва по път II-16 Ребърково - Своге - София;\r\n•\tпът I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n•\tпът I-4 п. в. „Коритна“ - Велико Търново - Шумен;\r\n•\tпът I-5 Русе - Велико Търново;\r\n•\tпът I-8 ГКПП „Калотина“ - София;\r\n•\tпът I-9 Варна - Бургас;\r\n•\tпът II-18 Околовръстен път на град София;\r\n•\tпът II-99 Бургас - Царево.\r\nОграничението не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nВ активния летен сезон - от 1 юни до 15 септември 2018 г., в дните петък, събота и неделя, в часовете с най-интензивен трафик ще се спира движението на камионите над 12 т по автомагистралите и натоварените пътни направления. С ограничаването на трафика в почивните дни, когато много шофьори на леки автомобили тръгват на път, ще се повиши безопасността при пътуването.\r\nПо АМ „Тракия“ ограничението в движението на МПС над 12 т ще бъде както следва:\r\n•\tв петък от 18.00 до 20.00 часа в посока София - Пловдив;\r\n•\tв неделя от 16.00 до 20.00 часа в посока Бургас - София.\r\nПо АМ „Струма“:\r\n•\tв събота от 10.00 до 14.00 часа в посока п. в. „Даскалово“ - ГКПП „Кулата“.\r\nПо АМ „Марица“:\r\n•\tв неделя от 16.00 до 20.00 часа в посока Свиленград - АМ „Тракия“.\r\nОт 1 юни до 15 септември всеки петък от 17.00 до 20.00 часа и всяка неделя от 14.00 до 20.00 часа ще се ограничава движението на тежкотоварните камиони над 12 т и по следните участъци:\r\n•\tпът I-1 с. Ребърково - Ботевград, като движението се пренасочва по път II-16 Ребърково - Своге - София;\r\n•\tпът I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n•\tпът I-5 Русе - Велико Търново;\r\n•\tпът I-9 Варна - Бургас;\r\n•\tпът II-99 Бургас - Царево.\r\nДвижението на камионите над 12 тона в участъци от АМ „Хемус“ през 2018 г. ще бъде ограничено с издаването на отделна заповед, предвид ремонтните дейности, които предстои да се извършват. \r\nПълният текст на Заповед РД-11-1159 в .", "date": "2017.11.20", "title": "АПИ: В последния работен ден преди Коледа ще се ограничи движението на камионите над 12 т по най-натоваренитe пътища"}
{"url": "http://www.focus-news.net/news/2017/11/20/2458882/kyustendil-obshtina-dupnitsa-shte-osiguri-obucheniya-za-hora-s-uvrezhdaniya.html", "text": "Общината ще осигури обучения за хора с увреждания. Това съобщи за Радио „Фокус” – Кюстендил Ели Подгорска, началник на отдел „Проекти с национално и европейско финансиране” към Община Дупница. По думите ѝ обучението е на база реализиране на проект за Дневен център за възрастни хора с увреждания. Целта на обученията ще бъде информиране и представяне на възможностите на целевата група за позитивната им роля в обществото с цел разчупване на стереотипите и промяна на нагласата на обществото и работодателите спрямо тях, чрез информирането им в достатъчна степен за възможностите за социално включване. По проекта се предвиждат пет обучения.\r\nВенцеслав ИЛЧЕВ", "date": "2017.11.20", "title": "Кюстендил: Община Дупница ще осигури обучения за хора с увреждания"}
{"url": "http://www.focus-news.net/news/2017/11/20/2458883/evrodeputatat-ot-gerbenp-andrey-novakov-i-narodniyat-predstavitel-ot-gerb-plamen-nunev-se-sreshtnaha-s-kmetove-i-obshtinski-savetnitsi-v-borovo.html", "text": "Евродепутатът от ГЕРБ/ЕНП Андрей Новаков и народният представител от ГЕРБ и областен координатор на партията в Русе Пламен Нунев се срещнаха с кметове и общински съветници, както и общинската администрация в Борово. Това съобщиха от пресцентъра на партията. Най-младият евродепутат бе представен от кмета на Община Борово Валентин Панайотов. Домакинът на събитието изтъкна приноса на Новаков за България по време на работата му досега. Той запозна накратко евродепутата с географското, икономическото и социалното състояние на общината. „С решение на Изпълнителната комисия на ГЕРБ Андрей Новаков и колегата му Емил Радев ще отговарят и за Русенска област“, посочи Пламен Нунев. \r\n„Ще положа усилия да съм колкото се може по – често тук, било по покана на колегата Нунев или по покана на кмета, като се надявам с това, което правя, да покажа какво ми е отношението към вас. Покрай работата си и престоя в Брюксел държа да съм много често на такива места в България“, отбеляза в обръщението си Андрей Новаков, като изрази желанието си да помогне хората тук да живеят по-добре.\r\n„За първи път българска програма започва да работи в Европейския съюз“, изтъкна някои акценти от дейността си в Европейския парламент Андрей Новаков. Той обясни, че тя се нарича „Алеко“ и е посветена на насърчаването на европейското предприемачество, като има за цел да осигури пътуване за обмяна на опит на млади предприемачи от Европейския съюз, включително български.\r\nЕвродепутатът добави, че вчера е одобрено финансирането за втора програма, насочена срещу нелегалното превъртане на километража на употребявани МПС. Тя има изключително практическа насоченост при сделки в България и всички държави от Европейския съюз.\r\nВ заключение Андрей Новаков сподели положителните си впечатления от посещението досега и похвали усилията на местната власт в Бяла и Борово за подобряване на инфраструктурата, за създаването на нови социални услуги и пр. \r\nОбиколката в общината завърши с преглед на обновени места за отдих и открояване на бъдещи обекти, които ще се ремонтират или изградят с европейски средства.", "date": "2017.11.20", "title": "Евродепутатът от ГЕРБ/ЕНП Андрей Новаков и народният представител от ГЕРБ Пламен Нунев се срещнаха с кметове и общински съветници в Борово"}
{"url": "http://www.focus-news.net/news/2017/11/20/2458884/premierat-boyko-borisov-ako-balkanite-ne-vlyazat-v-es-shte-se-generira-naprezhenie-i-novi-sferi-na-vliyanie.html", "text": "Европейските лидери разбират, че ако Балканите не влязат в ЕС, това ще генерира страхотно напрежение за в бъдеще. Нови сфери на влияние от другите велики сили, които не крият интереса си от Балканите. Това каза премиерът Бойко Борисов в Университета за национално и световно стопанство, където изнесе публична лекция на тема: „България, Балканите, Европа и светът“ за влизането на страните от Западните Балкани в ЕС, предаде репортер на Агенция „Фокус“. „Първият ни успех е, че темата Балкани влезе в дневния ред на Европа. Благодаря на европейските лидери“, посочи той и допълни, че в ЕС Балканите могат да заместят излизащата Великобритания. „Не можем да дадем обещания, че страните от Западните Балкани ще получат дати за присъединяване, те не са и готови. Трябва да кажем на младите им хора много ясно какво ще бъде бъдещето им, в противен случай те ще напускат Балканите“, обясни Бойко Борисов. „На 17 май в България ще се направи историческа среща между лидерите на Западните Балкани и лидерите на Европа“, заяви премиерът. „Дотогава имаме редкия шанс да покажем, че на първо място стои Европа и ценностите ѝ, че сме си научили уроците и ще гледаме напред, а не в историята“, каза още той. \r\nБиляна ИВАНОВА", "date": "2017.11.20", "title": "Премиерът Бойко Борисов: Ако Балканите не влязат в ЕС, ще се генерира напрежение и нови сфери на влияние"}
{"url": "http://www.focus-news.net/news/2017/11/20/2458885/yuriy-aslanov-bsp-dade-mandat-na-korneliya-ninova-da-stane-savnositel-na-konstitutsionite-promeni-za-da-ne-izglezhda-che-levitsata-e-protiv-razkrivaneto-na-istinata-za-privatizatsiyata.html", "text": "БСП даде мандат на Корнелия Нинова да стане съвносител на конституционите промени, за да не изглежда, че левицата е против разкриването на истината за приватизацията. Това коментира в сутрешния блок „Добро утро, България” на Радио „Фокус” социологът Юрий Асланов. Според него предлаганите промени са несъстоятелни и няма да доведат до връщане на активи в държавата, дори и при разкрити престъпления, свързани с приватизационни сделки от Прехода. „Всичко това е ясно, че се прави с цел, която в крайна сметка не е нито изясняването на истината, нито възстановяване на държавната собственост. Да не говорим, че принципът на давността е водещ във всички правни системи, единственото изключение е допуснато само за престъпления срещу човечеството. Да не говорим, че почти всички юристи са обединени около мнението, че това ще разруши до някаква степен съществуващия правен ред“, коментира още социологът. Юрий Асланов предупреди, че подобни конституционни промени крият опасността да се превърнат в „лов на вещици“.", "date": "2017.11.20", "title": "Юрий Асланов: БСП даде мандат на Корнелия Нинова да стане съвносител на конституционите промени, за да не изглежда, че левицата е против разкриването на истината за приватизацията"}
{"url": "http://www.focus-news.net/news/2017/11/20/2458886/vidin-68-godishen-peshehodets-e-zaginal-sled-kato-e-blasnat-ot-avtomobil-v-rayona-na-stariya-grobishten-park.html", "text": "68-годишен пешеходец е загинал, след като е блъснат от автомобил в района на стария гробищен парк. Това съобщиха от ОДМВР – Видин. Сигналът за инцидента е подаден на 18 ноември в 19.58 часа на тел.112. Съобщено е за паднал мъж на ул.”Цар Иван Асен ІІ”, в района на стария гробищен парк на областния град. Пристигналите на мястото полицейски служители установили самоличността му – 68-годишен от село Новоселци, медиците от екипа на ЦСМП констатирали смъртта му. При извършения оглед на местопроизшествието разследващи установили, че 54-годишен мъж с инициали Ц. Т. от град Кула, управлявайки лек автомобил „Опел”, движейки се по ул.”Цар Иван Асен ІІ” в посока Кула, на около 200 метра преди ул.”Незабравка” блъска натоварен с чували велосипед, придвижван от 68-годишния пешеходец. На около 10 метра от мястото е установен велосипед без гуми, натоварен с чували с отпадъци, част от тях разпилени по пътното платно. Шофьорът е тестван за наличие на алкохол с дрегер, пробата била отрицателна. Той е задържан с полицейска мярка за срок до 24 часа. Трупът е приведен за аутопсия във видинската болница. Екип на РСПБЗН - Видин разчистил и измил пътното платно. Работата по случая продължава, образувано е досъдебно производство.", "date": "2017.11.20", "title": "Видин: 68-годишен пешеходец е загинал, след като е блъснат от автомобил в района на стария гробищен парк"}
{"url": "http://www.focus-news.net/news/2017/11/20/2458887/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-noemvri.html", "text": "„Софийска вода” временно ще прекъсне водоснабдяването в някои части на столицата на 21 ноември, съобщиха от пресцентъра на дружеството. Във вторник във връзка с ремонт на уличен водопровод на бул. „Васил Левски“, кв. „Център“, се налага спиране на водоподаването от 09:00 до 21:00 часа на клиентите на „Софийска вода”, живеещи по бул. „Васил Левски“ от ул. „Георги С. Раковски“ до ул. „Проф. Никола Михайлов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Васил Левски“ на кръстовището с ул. „6-ти септември“.\r\nВъв вторник във връзка с подмяна на водопровод на ул. 253, кв. „Орландовци“ се налага спиране на водоподаването от 09:00 до 21:00 часа на клиентите на „Софийска вода”, живеещи по ул. „Димитър Гущанов“, ул. „Железопътна“, ул. 252 и ул. 228. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Гущанов“ ъгъла с ул. „Железопътна“. След възстановяване на водоснабдяването е възможно временно повишаване мътността на водата.\r\nВъв вторник във връзка с подмяна на сградно водопроводно отклонение ул. „Златен век“, в.з. Симеоново – Драгалевци се налага спиране на водоподаването от 09:30 до 15:30 часа на клиентите на „Софийска вода”, живеещи по ул. „Васил Попович“ от ул. „Златен век“ до ул. „Тодор Пеев“; по ул. „Чичовци“ от ул. „Васил Попович“ до ул. „Анредей и Константин Петкович“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Попович“ на кръстовището с ул. „Златен век“.\r\nВъв вторник във връзка с подмяна на уличен водопроводно във в.з. „Кокалянски ханчета“ се налага спиране на водоподаването от 10:00 до 22:00 часа на клиентите на „Софийска вода”, живеещи по ул. „Искър“, ул. „Тодорини кукли“, ул. „Тополите“, ул. „Зора“, ул. „Цар Иван Шишман“, ул. „Трудолюбие“, ул. „Родолюбие“, ул. „Пролет“, ул. „Латинка“, местност Свлачището, ул. „Михово блато“, ул. „Роса“, ул. „Малчика“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“ ъгъла с ул. „Цар Иван Шишман“. След възстановяване на водоснабдяването е възможно временно повишаване мътността на водата.\r\nВъв вторник във връзка с диагностика на уличен водопровод на ул. „Тричко Велев“, жк. „Връбница“ 2 се налага спиране на водоподаването от 10:00 до 17:00 часа на клиентите на „Софийска вода”, живеещи в бл. 621, бл. 622, бл. 623, бл. 608 вх. А; ул. „Острова“; ул. „Тричко Велев“ от бул. „Ломско шосе“ до ул. „Златен Клас“; ул. „Гайдарче“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тричко Велев“ пред църквата.\r\nВъв вторник във връзка с изграждане на сградно водопроводно отклонение на ул. „Боянски водопад“, кв. „Манастирски ливади“, се налага спиране на водоподаването от 10:00 до 17:00 часа на клиентите на „Софийска вода”, живеещи по ул. „Тодор Каблешков“, ул. „Цанко Лавренов“, ул. „Иван Кирков“, ул. „Акад. Георги Наджаков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боянски водопад“ ъгъла с ул. „Шарл Шампо“.\r\nВъв вторник във връзка с реконструкция на уличен водопровод на ул. „Стефан Стамболов“, с. Бистрица се налага спиране на водоподаването от 9:00 до 21:00 часа на клиентите на „Софийска вода”, живеещи в района между ул. „Стефан Стамболов“, ул. „Просвета“, ул. „Бреза“, ул. „Никола Крушкин-Чолака“ и в Цонкина махала. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Крушкин-Чолака“ ъгъла с ул. „Стефан Стамболов“.", "date": "2017.11.20", "title": "„Софийска вода” временно ще прекъсне водоснабдяването в някои части на столицата на 21 ноември"}
{"url": "http://www.focus-news.net/news/2017/11/20/2458888/premierat-boyko-borisov-optimist-sam-za-vlizaneto-ni-v-chakalnyata-na-evrozonata-rabotim-usileno.html", "text": "Оптимист съм за чакалнята на еврозоната като първа стъпка, работим усилено и се надявам да се случи. Това каза премиерът Бойко Борисов в Университета за национално и световно стопанство, където изнесе публична лекция на тема „България, Балканите, Европа и светът“ в отговор на въпрос от студент дали Председателството може да помогне за влизането на България в еврозоната и Шенген, предаде репортер на Агенция „Фокус“. „Всяка държава е подписала, че в период от време, трябва да приеме еврото. Нашите финансово икономически параметри са такива, че не представляваме риск за еврозоната“, обясни той. „Председателството не означава, че управляваме Европа. Показва зрелостта на европейските държави. Не дава предимство, но ако можеш с уважение и такт да представиш дадена тема колегите ще я разгледат“, посочи премиерът. „В Шенген има държави, които нямат място там, защото свободното движение е хубаво, но безконтролното движение не е това, което трябва на Европа“, коментира Бойко Борисов. „За Шенген тепърва ще се работи, в скоро време, но няма да е в този си вид. Поне това е моето виждане“, каза още той. \r\nБиляна ИВАНОВА", "date": "2017.11.20", "title": "Премиерът Бойко Борисов: Оптимист съм за влизането ни в чакалнята на еврозоната, работим усилено"}
{"url": "http://www.focus-news.net/news/2017/11/20/2458889/pazardzhik-deputatat-ot-bsp-yordan-mladenov-organizira-priemna-v-selata-kalugerovo-i-lesichovo.html", "text": "Народният представител от „БСП за България“ Йордан Младенов организира приемна за жителите на селата Калугерово и Лесичово, съобщиха от пресцентъра на БСП -  Пазарджик. В 15.00 часа Младенов ще се срещне и ще разговаря с хората от  село Калугерово, а в 17.00 часа в Клуба на пенсионера в Лесичово той ще изслуша въпросите и проблемите, които ще поставят пред него хората от селото.", "date": "2017.11.20", "title": "Пазарджик: Депутатът от БСП Йордан Младенов организира приемна в селата Калугерово и Лесичово"}
{"url": "http://www.focus-news.net/news/2017/11/20/2458890/veliko-tarnovo-vavezhda-se-vremenna-organizatsiya-dvizhenieto-vav-vrazka-s-otkrivaneto-na-kolednata-programa-na-obshtina-na-24-noemvri.html", "text": "Във връзка с включването на коледните светлини и откриването на Коледната програма на Община Велико Търново ще настъпи временна промяна в организация движението, съобщиха от пресцентъра на Общината.\r\nНа 24 ноември, петък, за времето от 17.00 до 18.30 часа или до приключване на събитието ще бъде затворена за движение ул. „Васил Левски” в участъка от кръстовището с ул. „Христо Ботев” до кръстовището с ул. „Цар Освободител”.", "date": "2017.11.20", "title": "Велико Търново: Въвежда се временна организация движението във връзка с откриването на Коледната програма на Община на 24 ноември"}
{"url": "http://www.focus-news.net/news/2017/11/20/2458891/svobodnite-demokrati-na-kristian-lindner-se-ottegliha-ot-pregovorite-za-yamayska-koalitsiya-v-berlin-obzor.html", "text": "Преговорите за новата правителствена коалиция в Германия бяха прекратени – в ранните часове на понеделник свободните демократи (СвДП) на Кристиан Линднер се оттеглиха от консултациите в Берлин заради „липсата на доверие“ между потенциалните партньори за „ямайски“ съюз, в който влизаха още воденият от канцлера Ангела Меркел Съюз (ХДС/ХСС) и „Зелените“ на Джем Йоздемир.\r\n„Не можем да носим отговорност за духа, който изпълва документите на правителствените консултации“, обясни ръководството на партията в профила си в социалната мрежа „Туитър“. „Бихме били принудени да се откажем от нашите основни принципи и от всичко, към което се стремим през последните години. Няма да подвеждаме нашите избиратели, поддържайки политически курс, в който не вярваме“, бе казано още в разпространеното съобщение. \r\nЛинднер обясни срива в консултациите с „отсъствието на доверие“ между партньорите, участващи в тях. Съгласно думите му, партиите не са постигнали консенсус в идеите за модернизация на Германия. „По-добре да не управляваме страната, отколкото да правим това по грешен начин. Днес, след седмици на преговори, ние имаме пред себе си списък с безбройни противоречия, открити въпроси и несъвместими цели“, подчерта младият лидер на свободните демократи.\r\nСпоред Линднер противоречията между СвДП от една страна, и Съюза (ХДС/ХСС) от друга, в крайна сметка са се оказали непреодолими. В хода на консултациите от неделя са били предприети стъпи в обратна посока, тъй като са били поставени под съмнение по-рано постигнати компромисни решения, обясни свободният демократ.\r\nОт партията „Зелени“ на Джем Йоздемир разкритикуваха остро решението на СвДП да се оттегли от преговорите за „ямайска“ коалиция. Прекратяването на сондажите е „тежък удар“ за компромиса, постигнат по отношение на политиката за опазване на климата и околната среда. Партията изрази притеснения от и без това „закъснялото“ решение за преустановяване на използването на електроенергия, добивана чрез употребата на въглища. \r\nПо повод поведението на Линднер „зеленият“ политик Райнхард Бютикофер написа в своя профил в „Туитър“: „Той избра популистката агитация пред държавническата политическа отговорност“. \r\n„Мисля, че свободните демократи са взели това решение преди три-четири дни“, заяви на свой ред Роберт Хабек, друг „зелен“ политик.\r\nКанцлерът Ангела Меркел (ХДС), която вероятно изживя най-тежкия момент в 12-годишното си управление, определи като „почти историческа“ нощта срещу понеделник. Разбира се, в думите й се съдържаше негативизъм – тя уточни, че решението на партията на Линднер е взето в момент, в който участниците в преговорите са се намирали на „път, на който можехме да постигнем споразумение“. Ето защо Меркел изрази съжаление за решението на свободните демократи, като същевременно подчерта, че уважава и приема действията им. \r\nСвДП срещна критика и от редиците на баварския Християнсоциален съюз (ХСС) на Хорст Зеехофер. Действията на свободните демократи са „добре подготвена спонтанност“, подчерта заместник-генералния секретар на ХСС Юлия Кльокнер. Според нея би било в реда на нещата четирите партии да обявят фиаското на преговорите в рамките на съвместна пресконференция. Делегацията на СвДП обаче напусна преждевременно масата за преговори, без да дадат обяснения пред германското общество. \r\nВ малките часове на нощта „Левица“ настоя за организирането на нов вот. Това е „демократично подходящото последствие\" след сриването на междупартийните преговори за съставяне на „ямайска коалиция“ в Берлин, подчертаха представители на партията. Тереза Герова", "date": "2017.11.20", "title": "Свободните демократи на Кристиан Линднер се оттеглиха от преговорите за „ямайска“ коалиция в Берлин (ОБЗОР)"}
{"url": "http://www.focus-news.net/news/2017/11/20/2458892/targovishte-politsiyata-zadarzha-43-godishen-mazh-za-pritezhanie-na-narkotitsi-nezakonno-orazhie-i-boepripasi.html", "text": "Полицията задържа 43-годишен мъж за притежание на наркотици и незаконно оръжие и боеприпаси. Това съобщиха от Областната дирекция на МВР – Търговище. В петък около 18.20 часа в село Лиляк при извършена полицейска проверка на товарен микробус „Форд Транзит” с търговищка регистрация, собственост и управляван от 43-годишния с инициали Е.Л. от Търговище е установено, че същият притежава 1,15 грама суха зелена тревиста маса, която при извършения полеви наркотест реагира на наркотичното вещество канабис. \r\nПри извършени последващи процесуално-следствени действия в имот в с. Лиляк, обитаван от Е.Л., е открита и иззета 3,72 грама суха зелена тревиста маса, която при извършения полеви наркотест също реагира на наркотичното вещество канабис. \r\nПри допълнително извършени процесулано-следствени действия на адрес в Търговище, също обитаван от Е.Л., е установено, че същият държи 95 боеприпаса 22-ри калибър, 14 боеприпаса – 36-ти калибър, един боеприпас – 12-ти калибър и две цеви за пневматично оръжие – калибър 5,5 мм, без да има надлежно разрешение за това. \r\nЕ.Л. е задържан в Районно управление „Полиция” – Търговище на основание чл. 72, ал. 1, т. 1 от Закона за МВР. По случая е образувано досъдебно производство по описа на Районно управление „Полиция” –Търговище.", "date": "2017.11.20", "title": "Търговище: Полицията задържа 43-годишен мъж за притежание на наркотици, незаконно оръжие и боеприпаси"}
{"url": "http://www.focus-news.net/news/2017/11/20/2458893/varna-povishen-e-broyat-na-bolnite-ot-ostri-respiratorni-zabolyavaniya-v-grada.html", "text": "Повишен е броят на болните от остри респираторни заболявания във Варна. Това съобщиха за Радио „Фокус“ – Варна от Регионалната здравна инспекция. Според седмичната сигнална информация за периода 10 – 16 ноември случаите с диагноза остри респираторни заболявания са 352 срещу 239 болни за предходната седмица. С диагноза грип в Инфекциозна клиника на болница „Св. Марина” са постъпили за лечение трима пациенти. За периода в здравната инспекция се отчита намаление на броя на болните от въздушно-капкови инфекции. Регистрирани са 44 случая на варицела и 6 случая на скарлатина срещу общо 63 случая за предходната седмица. Регистрирани през периода са още са 34 случая на чревни инфекции – 22 ентероколита, 6 – хепатита, 1 колиентерит и 5 ротавирусни ентерита, срещу 43 от предходната седмица. В имунизационния кабинет са преминали общо 50 лица. Извършени са 19 епидемиологични проучвания на болни с остри заразни болести.\r\nМарияна ВАЛЕНТИНОВА", "date": "2017.11.20", "title": "Варна: Повишен е броят на болните от остри респираторни заболявания в града"}
{"url": "http://www.focus-news.net/news/2017/11/20/2458894/vidin-ogranicheno-e-dvizhenieto-po-patya-mezhdu-selata-byala-i-skomlya-poradi-avariral-tovaren-kamion.html", "text": "Ограничено е движението по път I-1 Видин - Монтана, в участъка селата Бяла и Скомля\tпоради аварирал товарен камион. Това съобщиха от пресцентъра на Агенция „Пътна инфраструктура”. Шофьорите да използват обходен маршрут през Ружинци - Добри дол - Арчар - Видин и обратно за всички превозни средства.", "date": "2017.11.20", "title": "Видин: Ограничено е движението по пътя между селата Бяла и Скомля поради аварирал товарен камион"}
{"url": "http://www.focus-news.net/news/2017/11/20/2458895/pregled-na-osnovnite-temi-v-pazardzhishkiya-pechat.html", "text": "„Дишаме най-чистия въздух“ е водещото заглавие на първа страница на вестник „Пазарджишка Марица“. В статията се коментира, че Пазарджик е сред градовете с най-чист въздух в страната според справка на местната РИОСВ. Не са регистрирани изменения от нормата на фините прахови частици, с едно-единствено изключение – на 19 септември, когато са измерени 66.00 микрограма на кубичен метър. При другите показатели – серен диоксид и азотен диоксид, няма отчетени превишения. На 2-ра страница на изданието водеща е темата за ремонтираните училища в града под заглавие „Учениците влизат в обновените школа до Нова година“. Вестникът информира, че две от ремонтираните в момента училища вече са почти готови, на другите две са приключени дейностите по санирането и външното измазване. Остават малко вътрешни ремонти и освежаване.Трета страница продължава темата от първа за чистотата на въздуха в Пазарджик. На 4 страница е отделено място за културни новини под заглавие „Блудница и убиец в театрална премиера“ на ДКТ „Константин Величков“ Пазарджишкият драматично-куклен театър „Константин Величков“ ще представи днес най-новата си премиера – пета след лятната ваканция на трупата.", "date": "2017.11.20", "title": "Преглед на основните теми в пазарджишкия печат"}
{"url": "http://www.focus-news.net/news/2017/11/20/2458896/yordan-yordanov-kmet-na-dobrich-pobedata-na-grigor-dimitrov-pokazva-che-balgarskiyat-duh-e-zhiv-i-mozhe-da-otstoyava-svoite-tseli.html", "text": "Победата на Григор Димитров в Лондон снощи показва, че българският дух е жив и може да отстоява своите цели. Това заяви кметът на Добрич Йордан Йорданов по повод завоюваната от Григор Димитров купа, предаде кореспондент на Радио „Фокус” – Варна. „Снощи беше поредното доказателство, че макар и разединени като нация и общност, спортът ни обединява. Да пожелаем все такива върхове на Григор Димитров – невероятен успех за цяла България и разбира се лично негов, голямо постижение. Аз като бивш състезател го разбирам, и емоцията, и напрежението, под което беше през целия мач“. Йордан Йорданов отправи пожелание към всички спортисти на страната да обединяват българите и Добрич също да има спортисти, които да прославят името на града и на страната. \r\nЖулиета НИКОЛОВА", "date": "2017.11.20", "title": "Йордан Йорданов, кмет на Добрич: Победата на Григор Димитров показва, че българският дух е жив и може да отстоява своите цели"}
{"url": "http://www.focus-news.net/news/2017/11/20/2458897/gabrovo-preustanoveno-e-dvizhenieto-v-mezhdugarieto-plachkovtsi-krastets-poradi-padnalo-darvo-na-zhp-liniyata.html", "text": "В участъка Плачковци – Кръстец е преустановено движението на влаковете от 09.00 часа. Причина за това е паднало дърво в участъка от 4-та жп линия Русе – Горна Оряховица – Царева ливада – Дъбово – Димитровград – Подкова. Това съобщиха от пресцентъра на НК „Железопътна инфраструктура”. Създадена е своевременна организация и са предприети незабавни действия по отстраняване на проблема.\r\nОт НКЖИ припомнят, че тази сутрин по същите причини бе прекъснато движението в междугарието Владая – Горна баня.\r\nОчаква се движението и в двете междугария да бъде възстановено около 11.00 часа. \r\nЗа подробна информация клиентите на националния железопътен превозвач могат да се обръщат към гишетата „Информация” и билетните каси в съответните железопътни гари.", "date": "2017.11.20", "title": "Габрово: Преустановено е движението в междугарието Плачковци – Кръстец поради паднало дърво на жп линията"}
{"url": "http://www.focus-news.net/news/2017/11/20/2458898/emanyuel-makron-politicheskata-kriza-v-germaniya-ne-e-v-nash-interes.html", "text": "Държавният глава на Франция Еманюел Макрон изрази загриженост по повод създалата се патовата ситуация в Германия, след като Свободната демократическа партия (СвДП) на Кристиан Линднер се оттегли от преговорите за съставяне на новата коалиция в Берлин, предава AFP.\r\nФренският президент подчерта, че „не е в наш интерес ситуацията (в Германия) да стане напрегната“. \r\n„Това означава, че трябва да продължим напред\", заяви Макрон от Елисейския дворец в Париж.Тереза Герова", "date": "2017.11.20", "title": "Еманюел Макрон: Политическата криза в Германия не е в наш интерес"}
{"url": "http://www.focus-news.net/news/2017/11/20/2458899/dobri-belivanov-kmet-na-haskovo-gordeya-se-che-gradat-ni-e-dal-na-sveta-edin-tolkova-talantliv-i-uspyavasht-sportist-kato-grigor-dimitrov.html", "text": "Гордея се, че градът ни е дал на света един толкова талантлив и успяващ спортист. Това се казва в поздравителен адрес от кмета на Община Хасково Добри Беливанов, изпратен до Григор Димитров по повод спечелването на титлата от ATP финалите в Лондон, съобщиха от пресцентъра на Община Хасково. В адреса се казва: “Уважаеми г-н Димитров, Поздравявам Ви със спечелването на титлата от ATP финалите в Лондон! Благодаря от мое име и от името на всички граждани на Хасково за прекрасните емоции, които ни подарихте! Бъдете сигурен, че Хасково Ви подкрепя безрезервно и няма жител на града, който да не се гордее, че е съгражданин на най-добрия в света български тенисист. Гордея се, че Хасково е дал на света един толкова талантлив и успяващ спортист. Не веднъж сме говорили с Вас за перспективите на тениса в Хасково. Ще направя всичко, което зависи от мен, за да сбъднем заедно тези мечти. Пожелавам Ви здраве, много щастие и да спечелите всички мечтани титли!\"", "date": "2017.11.20", "title": "Добри Беливанов, кмет на Хасково: Гордея се, че градът ни е дал на света един толкова талантлив и успяващ спортист като Григор Димитров"}
{"url": "http://www.focus-news.net/news/2017/11/20/2458900/sofiya-predstoyat-operativni-interventsii-na-trimata-hospitalizirani-vav-vma-sled-katastrofata-kray-loveshkoto-selo-mikre.html", "text": "66-годишната жена, пострадала най-тежко при катастрофата на 17 ноември край ловешкото село Микре, е в тежко стабилизирано състояние, но все още с опасност за живота й. Това съобщиха от пресцентъра на Военномедицинска академия, където е хоспитализирана жената. Останалите двама пациенти – мъж и жена, също пострадали при катастрофата, са в стабилно състояние. И на тримата им предстоят оперативни интервенции.", "date": "2017.11.20", "title": "София: Предстоят оперативни интервенции на тримата хоспитализирани във ВМА след катастрофата край ловешкото село Микре"}
{"url": "http://www.focus-news.net/news/2017/11/20/2458901/udalzhava-se-srokat-za-vremennata-organizatsiya-na-dvizhenieto-za-izgrazhdane-na-patnata-vrazka-za-letishte-sofiya-ot-bul-bryuksel-do-terminal-2.html", "text": "Удължава се срокът за временната организация на движението на пътната връзка за летище София от бул. „Брюксел“ до Терминал 2, като се изменя съответно: до 31 декември се забранява влизането на пътни превозни средства в двете посоки в участък от 500 метра по бул. „Брюксел“. Това съобщиха от пресцентъра на Столична община. Движението ще се извършва двупосочно по временно пътно платно от западната страна на бул. „Брюксел“ в същата посока.", "date": "2017.11.20", "title": "Удължава се срокът за временната организация на движението за изграждане на пътната връзка за летище София – от бул. „Брюксел“ до Терминал 2"}
{"url": "http://www.focus-news.net/news/2017/11/20/2458902/vma-vse-oshte-e-opasnost-za-zhivota-40-godishnata-zhena-postradala-v-katastrofata-kray-selo-sopot.html", "text": "С опасност за живота е 40-годишната жена, пострадала в катастрофа на 18 ноември край село Сопот. В неделя тя бе транспортирана от ловешката болница във Военномедицинска академия. Пациентката е с тежка черепно-мозъчна травма, гръдна травма, фрактури на лицевия череп и на таза, и е настанена в реанимацията на болницата. Това съобщиха от пресцентъра на Военномедицинска академия.", "date": "2017.11.20", "title": "ВМА: Все още е опасност за живота 40-годишната жена, пострадала в катастрофата край село Сопот"}
{"url": "http://www.focus-news.net/news/2017/11/20/2458903/yordan-yordanov-kmet-na-dobrich-novost-v-zimnoto-poddarzhane-na-grada-sa-gps-ite-na-snegopochistvashtite-mashini.html", "text": "Новост през този сезон при зимното поддържане на града са GPS-ите на снегопочистващите машини. Това съобщи кметът на Добрич Йордан Йорданов, предаде кореспондент на Радио „Фокус” – Варна. Зимната подготовка на Община град Добрич вече е приключила и тя е в готовност, посочи кметът. По думите му GPS-ите в реално време ще дават информация за местонахождението на техниката, дали е в движение и дали се почиства снегът или не. С това нововъведение се изпълнява още едно от изискванията по одита на Сметна плата. На практика ще има един нов начин на отчитане на работата от гледна точка на нейната ефективност. Проведени са разговори с фирмата изпълнител по зимното поддържане на Добрич, осигурени са соли. „В абсолютно мобилизирана готовност са ако ни изненада първият сняг. Аз съм убеден, че няма да ни изненада“, посочи кметът. Той допълни, че както и в предходни години централната пешеходна зона ще се почиства в зимни условия от малогабаритна техника. \r\nЖулиета НИКОЛОВА", "date": "2017.11.20", "title": "Йордан Йорданов, кмет на Добрич: Новост в зимното поддържане на града са GPS-ите на снегопочистващите машини"}
{"url": "http://www.focus-news.net/news/2017/11/20/2458904/pazardzhik-okolo-5-km-e-snezhnata-pokrivka-v-kurortnoto-selo-panagyurski-kolonii-kray-panagyurishte.html", "text": "Около 5 км е снежната покривка в курортното село Панагюрски колонии край Панагюрище, съобщи за Радио „Фокус” – Пазарджик Петко Стоев, кмет на населеното място. Сняг вали и към момента,  температурата е 1 градус. Курортът е готов за посрещане на зимния туристически сезон. „В готовност са ски пистата и ски влекът към нея. Материалната база в частните хотели е в много добро състояние. Цените на нощувките са от 10 до 15 лв.”, уточни Стоев. В Панагюрски колонии живеят около 350 души. Селото се намира на 15 км от Панагюрище. Природата в тази част на Средна гора се характеризира със стари букови гори. Районът на Панагюрски колонии представлява планински ливади, като вече е облагороден и район с изкуствено засадени разнообразни дървесни видове. В близост до курорта се намират местностите Манзул, Белотруп, Пряслопа и връх Братия.\r\nАлбена ЖИЛЕКОВА", "date": "2017.11.20", "title": "Пазарджик: Около 5 км е снежната покривка в курортното село Панагюрски колонии край Панагюрище"}
{"url": "http://www.focus-news.net/news/2017/11/20/2458905/targovishte-87-godishna-zhena-e-stanala-zhertva-na-telefonna-izmama-za-okolo-5-000-leva.html", "text": "87-годишна жена е станала жертва на телефонна измама за около 5 000 лева. Това съобщиха от Областната дирекция на МВР – Търговище. Вчера около 16.00 часа в Районно управление „Полиция” – Попово е получен сигнал за това, че на същия ден за времето от 12.30 до 15.30 часа след проведен разговор по стационарния й телефон е била въведена в заблуждение 87-годишна жена от същия град. Под предлог за необходимост да окаже съдействие на полицейски служители, осъществяващи операция по задържането на извършители на телефонни измами, непознатият е отнел от владението й сумата от 4 700 лв. По случая е образувано досъдебно производство по чл. 209 от Наказателния кодекс по описа на Районно управление „Полиция” – Попово.", "date": "2017.11.20", "title": "Търговище: 87-годишна жена е станала жертва на телефонна измама за около 5 000 лева"}
{"url": "http://www.focus-news.net/news/2017/11/20/2458906/blagoevgrad-otpadatsite-na-grada-shte-badat-izvozvani-v-razlog-sled-preustanovyavane-deynostta-na-depoto-v-selo-buchino.html", "text": "Отпадъците на Благоевград ще бъдат извозвани в Разлог след преустановяване дейността на депото на общината, което се намира в землището на село Бучино. Това решение бе взето на извънредна сесия на Общински съвет – Благоевград, която се проведе в зала „22 септември“, предаде репортер на Радио „Фокус“ – Пирин. По време на заседанието се стигна до сериозен дебат между кметът д-р Атанас Камбитов и част от общинските съветници във връзка с разглежданата точка, която бе включена под номер 5 в дневния ред на местния парламент. Кметът на Благоевград припомни, че ако депото не бъде затворено до 31 декември, то тогава Общината ще подлежи на сериозни финансови глоби. „Глобите, които биха ни били наложени, са в пъти по-големи от това, което ще плащаме за извозване на отпадъците до Разлог. Нека не забравяме, че ние вече имаме избран изпълнител за изграждане на Регионалната система за управление на отпадъците в село Бучино и затова се надяваме, че до август месец проблема ще бъде решен“, каза още д-р Атанас Камбитов. На въпрос относно това кой ще поеме разходите за извозването на отпадъците в Разлог, кметът на Благоевград заяви, че Общината сама не може да си позволи да плати сумата, която ще бъде необходима, затова ще се търси помощ от страна на държавата. „Правителството на Бойко Борисов винаги подхожда адекватно и е показало отношение към Благоевград, затова нямаме съмнение и се надяваме, че и в тази конкретна ситуация държавата ще ни помогне“, отбеляза д-р Камбитов. Той заяви, че освен в Разлог ще се търсят и други варианти за извозване на отпадъците на Благоевград и останалите четири общини в сдружение, с които е Общината – Симитли, Кочериново, Бобошево и Рила, защото капацитетът на депото в Разлог е 38 тона. Преди тази точка, общинските съветници разгледаха и приеха и други две, които също бяха свързани с проблема за отпадъците на Благоевград. Първата от тях касаеше „Актуализация за 2017 година на Програма за управление на отпадъците на Община Благоевград за периода 2015-2020 година“, а втората кандидатстване по процедура № BG16M1OP002-2.002 „Комбинирана процедура за проектиране и изграждане на компостиращи инсталации и на инсталации за предварително третиране на битови отпадъци” по приоритетна ос 2 на Оперативна програма „Околна среда 2014-2020 година”.\r\nЛивия НИНОВА", "date": "2017.11.20", "title": "Благоевград: Отпадъците на града ще бъдат извозвани в Разлог след преустановяване дейността на депото в село Бучино"}
{"url": "http://www.focus-news.net/news/2017/11/20/2458907/faz-frank-valter-shtaynmayer-shte-prieme-angela-merkel-v-kasniya-sledobed.html", "text": "Държавният глава на Федерална република Германия Франк-Валтер Щайнмайер ще приеме канцлера Ангела Меркел в късните следобедни часове, когато лидерът на Християнсоциалния съюз (ХДС) ще информира президента за ситуацията след провала на преговорите за съставяне на новото правителство в Берлин, съобщава националният ежедневник Die Frankfurter Allgemeine Zeitung.\r\nСъответната информация бе разпространена от двореца \"Белвю\", резиденцията на президентската власт в Германия. Заради срещата си с канцлера, Щайнмайер бе принуден да отмени планирано посещение в Северен Рейн-Вестфалия. Наложи се отмяната и на визита на нидерландския министър-председател Марк Рюте в Берлин. \r\nСлед фиаското на преговорите за „ямайска“ коалиция в Берлин Щайнмайер има ключова роля. Той трябва да предложи на Бундестага кандидат за канцлерския пост в Германия.Тереза Герова", "date": "2017.11.20", "title": "FAZ: Франк-Валтер Щайнмайер ще приеме Ангела Меркел в късния следобед"}
{"url": "http://www.focus-news.net/news/2017/11/20/2458908/pazardzhik-sedem-snegopochistvashti-mashini-shte-se-izpolzvat-za-zimnoto-poddarzhane-na-patishtata-v-obshtina-peshtera.html", "text": "Утвърден вече е планът на Община Пещера за зимно поддържане и снегопочистване през тази зима. Това съобщи за Радио „Фокус” – Пазарджик Стоян Йовчев, експерт в Общината. Както всяка година, така и тази то ще се извършва от ОП “Чистота и поддържане на общинската инфраструктура“. „Зимното поддържане и снегопочистване на територията на общината обхваща уличната мрежа и пешеходните зони в Пещера, с. Радилово, с. Капитан Димитриево и летовище „Св. Константин”. От сняг трябва да се чистят и  близо 35 км общинска пътна мрежа.\r\nТази зима в работата на общинското предприятие ще бъде включена нова снегопочистваща машина – роторен снегорин УНИМОГ. Освен с него, фирмата разполага още с два колесни трактора – снегорини, врижен булодзер за Курорта, два товарни автомобила, оборудвани с гребло и пясъкоразпръскващо устройство, самосвал оборудван за опесъчаване”, уточни Йовчев. Той добави, че  в складова клетка на предприятието са депонирани 350 куб. м. пясък, 52 тона сол и 1 тон от препарата „Айсмелт”.\r\nАлбена ЖИЛЕКОВА", "date": "2017.11.20", "title": "Пазарджик: Седем снегопочистващи машини ще се използват за зимното поддържане на пътищата в община Пещера"}
{"url": "http://www.focus-news.net/news/2017/11/20/2458909/plovdiv-barelef-na-prof-d-r-krasimir-murdzhev-shte-bade-otkrit-v-umbal-sveti-georgi.html", "text": "Барелеф на проф. д-р Красимир Мурджев – един от най-добрите гръдно-коремни хирурзи у нас, ще бъде открит в УМБАЛ „Свети Георги“ в Пловдив. Това съобщиха за Радио „Фокус” - Пловдив от Университетска болница. Барелефът е изработен от скулптура Цвятко Сиромашки по поръчка на ръководството на болницата. По този начин колегите засвидетелстват своето уважение към големия пловдивски хирург. Откриването на барелефа ще е на 22 ноември от 10.00 часа по повод една година от внезапната смърт на професора. В негова памет е взето решение и заседателната зала във Втора хирургия в болницата да носи името на професора.\r\nПроф. д-р Красимир Мурджев е роден на 10 януари 1964 г. Завършва медицина в Медицинския университет в Пловдив, където преподава по обща и гръдна хирургия. Защитил е още магистратура по здравен мениджмъмнт. Има научна и образователна степен „доктор“. Той и екипът му спасиха ранените от жестоката катастрофа на магистрала „Тракия” през юни 2011 година, когато автобус се удари в мантинелата, преобърна се и се запали. Медиците  тогава бяха отличени от БЛС и от Регионалната лекарска колегия в Пловдив.\r\nПоклонението ще бъде на гроба на проф. Мурджев на Централни гробища от 12,30 ч. на 22 ноември.", "date": "2017.11.20", "title": "Пловдив: Барелеф на проф. д-р Красимир Мурджев ще бъде открит в УМБАЛ „Свети Георги“"}
{"url": "http://www.focus-news.net/news/2017/11/20/2458910/nkzhi-vazstanoveno-e-dvizhenieto-na-vlakove-v-mezhdugariyata-vladaya-gorna-banya-i-plachkovtsi-krastets.html", "text": "В 11.14 часа е възстановено движението на влакове в междугарията Владая – Горна баня и Плачковци – Кръстец. Това съобщиха от пресцентъра на НК „Железопътна инфраструктура”. Отстранени са повредите по контактна мрежа вследствие на паднали дървета тази сутрин.", "date": "2017.11.20", "title": "НКЖИ: Възстановено е движението на влакове в междугарията Владая – Горна баня и Плачковци – Кръстец"}
{"url": "http://www.focus-news.net/news/2017/11/20/2458911/blagoevgrad-18-posterni-tabla-sa-razpolozheni-vav-foayeto-na-obshtinata-kato-chast-ot-izlozhba-posvetena-na-120-godini-ot-otkrivaneto-na-chetvarto-osnovno-uchilishte-dimcho-debelyanov.html", "text": "Изложба „120 години Четвърто основно училище „Димчо Дебелянов“ – Благоевград“ бе открита във фоайето на Общината, предаде репортер на Радио „Фокус“ – Пирин. Официалното представяне се състоя от 11.00 часа, като на него присъстваха представители на Община Благоевград, Регионален исторически музей – Благоевград, образователните институции в града, бивши и настоящи възпитаници на учебното заведение. Изложбата се състои от 18 постерни табла, които следват три идейно-изобразителни линии – първата е историята на училището в своята хронология, личности, постижения, дейности; втората е националната история с отражението на големите исторически събития върху живота на училището и третата е детството – облика на малкия ученик в началните класове от края на 19 век до настоящата учебна 2016 – 2017 година. Инициативата за откриването на изложба, посветена на големия училищен юбилей, принадлежи на ръководството на Четвърто основно училище в лицето на директора Илиян Чапкънов, училищното настоятелство и учителския колектив. В изложбата са включени и интересни документи и фотографии, а училищната летописна книга е сред основните исторически извори. Ценна подкрепа при съставянето на изложбата оказват историците от Държавен архив – Благоевград, които обогатяват изложението с оригинални архивни документи и снимки, свързани с училищната история. Важен личен принос имат Веска Анастасова, която предоставя своя личен фотоархив и Вера Начева – учителствала, заедно със съпруга си Александър Начев в Четвърто основно училище през 60-те години и чийто личен музеен фонд също е сред представените на изложбата. Анализът на информацията, подборът на фотографиите и изображенията са творчески труд на отдел „Нова и Най-нова история“ в Регионален исторически музей – Благоевград, съорганизатор на събитието.\r\nЛивия НИНОВА", "date": "2017.11.20", "title": "Благоевград: 18 постерни табла са разположени във фоайето на Общината като част от изложба, посветена на 120 години от откриването на Четвърто основно училище „Димчо Дебелянов“"}
{"url": "http://www.focus-news.net/news/2017/11/20/2458912/focus-alternativa-za-germaniya-poiska-ostavkata-na-angela-merkel.html", "text": "„Ангела Меркел се провали“. Това бе заключението на вицепредседателя на популистката „Алтернатива за Германия“ Александер Гауланд след тежката нощ, която тласна страната към политическа криза, отбелязва изданието Focus.\r\nГауланд поиска оставката на Меркел от канцлерския пост и не скри задоволството си, че партията „Зелени“ на Джем Йоздемир „няма да поеме отговорността за управлението“. \r\nФракционният лидер на „Алтернатива за Германия“ Алис Вайдел също изглежда доволна от провала на преговорите за съставяне на „ямайска“ коалиция в Берлин. „Ще се радваме на нови избори“, бе съобщението, разпространено от Вайдел в сутрешните часове на понеделник.Тереза Герова", "date": "2017.11.20", "title": "Focus: „Алтернатива за Германия“ поиска оставката на Ангела Меркел"}
{"url": "http://www.focus-news.net/news/2017/11/20/2458913/shumen-84-godishen-mazh-e-stanal-zhertva-na-telefonna-izmama.html", "text": "84-годишен мъж е станал жертва на телефонна измама. Това съобщиха от Областната дирекция на МВР – Шумен. Около 15.00 часа в петък на стационарен телефон му позвънил мъж, който се представил за полицай. Помолил възрастния човек да съдейства на полицията, за да бъдат заловени телефонни измамници. С идеята, че помага на органите на реда, мъжът оставил в торбичка всичките си 600 лева и ги оставил пред вратата на дома си. Малко по-късно установил, че е измамен. Образувано е досъдебно производство.", "date": "2017.11.20", "title": "Шумен: 84-годишен мъж е станал жертва на телефонна измама"}
{"url": "http://www.focus-news.net/news/2017/11/20/2458914/vidin-vazstanoveno-e-dvizhenieto-po-patya-mezhdu-selata-byala-i-skomlya.html", "text": "Възстановено е движението по път I-1 Видин - Монтана, в участъка село Бяла - село Скомля. Това съобщиха от пресцентъра на Агенция „Пътна инфраструктура”. Временната организация на движението бе наложена поради аварирал товарен камион.", "date": "2017.11.20", "title": "Видин: Възстановено е движението по пътя между селата Бяла и Скомля"}
{"url": "http://www.focus-news.net/news/2017/11/20/2458915/sdvr-mazh-e-ograbil-ofis-na-firma-za-parichni-prevodi.html", "text": "Мъж е откраднал оборота от офис на фирма за парични преводи в София. Това съобщиха за Агенция \"Фокус\" от пресцентъра на СДВР. Сигналът за инцидента е получен вчера, 19 ноември, около 16.40 часа. В офис на фирма за парични преводи е влязъл мъж като клиент, ударил е служителката, отнел е оборотните пари и е избягал. По първоначални данни жената не е тежко пострадала. Няма информация за откраднатата сума. На място незабавно са изпратени полицейски служители, които са извършили оглед. Образувано е досъдебно производство, а  работата по издирване и задържане на нападател продължава. \r\nЦветилена СИМЕОНОВА", "date": "2017.11.20", "title": "СДВР: Мъж е ограбил офис на фирма за парични преводи"}
{"url": "http://www.focus-news.net/news/2017/11/20/2458916/smolyan-neizgraden-krepezh-v-uchastak-s-neustoychivi-skali-e-prichinata-za-zlopolukata-s-minyorite-v-rudnik-krushev-dol.html", "text": "Неизграден крепеж в участък с неустойчиви скали е причината за злополуката с миньорите в рудник „Крушев дол“ в Мадан. Това съобщи за Радио „Фокус“ – Смолян инж. Емилия Даракчиева, директор на Дирекция „Инспекция по труда“ – Смолян. По думите ѝ още в петък от „Горубсо – Мадан“ са ги уведомили за инцидента и проверката е започнала веднага. В събота тя е приключила, като е изготвен протокол, с който са приложени принудителни административни мерки. Инж. Даракчиева отбеляза, че основното нарушение, довело до свличането на скални и земни маси, които са затиснали работниците, е неизграден крепеж в участък с неустойчиви скали в галерия „Устрем“ на хоризонт 450. \"Веднага след констатирането на нарушението инспекторите са спрели извършването на пробивно-взривни работи там, тъй като има опасност за живота и здравето на работещите\", подчерта инж. Даракчиева. Глобата, която може да бъде наложена на дружеството заради злополуката и установените нарушения, е между 1 500 и 15 000 лв.\r\nИнцидентът с двамата миньори на 34 и 38 години е станал в петък по обед. Единият от тях е получил фрактура на гръбначен стълб и наранявания в областта на главата, а колегата му е с охлузи рани и без опасност за живота. Първоначално пострадалите са транспортирани за смолянската болница, но по-късно единият е изпратен за лечение в УМБАЛ „Св. Георги“ - Пловдив.\r\nНели ГЕРГЬОВСКА", "date": "2017.11.20", "title": "Смолян: Неизграден крепеж в участък с неустойчиви скали е причината за злополуката с миньорите в рудник „Крушев дол“"}
{"url": "http://www.focus-news.net/news/2017/11/20/2458917/dobrich-obshtinata-organizira-koleden-bazar2017.html", "text": "И тази година на площад „Свобода“ в Добрич от 5 до 31 декември включително ще отвори врати Коледен базар‘2017, съобщиха от пресцентъра на Общината. Дейностите по време на базара ще се осъществяват върху 9 места по 6 кв.м, 4 места по 12 кв.м. и 10 места по 2 кв.м за търговия с картички и сурвакници, изрично посочени в схема на разполагане, утвърдена от гл. архитект. Заведенията за бързо хранене, които ще участват, ще предлагат меню, подходящо за празника – греяно вино и други топли, безалкохолни и алкохолни напитки, коледни десерти, прясно приготвена храна и др. Посетителите ще могат да закупят и ситничарски, хлебни и сладкарски изделия, месни и млечни продукти, пакетирани и насипни шоколадови изделия, бонбони, ядки, плодове, мед и пчелни продукти. За празничната атмосфера ще допринесат и стоките с подаръчен характер, сред които картини, сувенири, украса, играчки, сурвакници и картички.\r\nРедът, условията за участие и целият регламент, са публикувани на сайта на Община Добрич.", "date": "2017.11.20", "title": "Добрич: Общината организира Коледен базар‘2017"}
{"url": "http://www.focus-news.net/news/2017/11/20/2458918/deutsche-welle-zeleni-izklyuchiha-uchastieto-si-v-pravitelstvo-na-maltsinstvoto-v-berlin.html", "text": "След изненадващото решение на Свободната демократическа партия (СвДП) на Кристиан Линднер да се оттегли от преговорите за съставяне на новата коалиция в Берлин, от партията „Зелени“ изключиха възможността за формиране на правителство на малцинството, съобщава медията Deutsche Welle.\r\n„Германия трябва да има стабилно правителство и за такова е необходимо мнозинство в парламента“, подчерта Юрген Тритин, един от „зелените“ делегати в преговорите за „ямайска“ коалиция.\r\nНа свой ред един  от лидерите на „Зелени“ – Катрин Гьоринг-Екард, изрази увереност, че създаването на правителствена коалиция със Съюза (ХДС/ХСС) и СвДП е било възможно. Тя припомни, че партиите са постигнали компромисни решения по ключови въпроси като опазване на климата, селското стопанство и имиграцията, а по останалите точки позициите им са били много близки. \r\nСъздаването на „ямайска“ коалиция можеше да бъде мощен сигнал за избирателите, подчерта Гьоринг-Екард. Същевременно „зеленият“ политик изказа благодарности на канцлера Ангела Меркел за усилията й за създаване на коалиция и за готовността й към компромиси. \r\n„Споразумението беше възможно – при наличието на добра воля“, заяви другият „зелен“ лидер Джем Йоздемир, допълвайки, че неговите съпартийци са били склонни на компромис до последната минута от преговорите.\r\nПо повод поведението на Линднер „зеленият“ политик Райнхард Бютикофер написа в своя профил в „Туитър“: „Той избра популистката агитация пред държавническата политическа отговорност“. \r\n„Мисля, че свободните демократи са взели това решение преди три-четири дни“, заяви на свой ред Роберт Хабек, друг „зелен“ политик.Тереза Герова", "date": "2017.11.20", "title": "Deutsche Welle: „Зелени“ изключиха участието си в правителство на малцинството в Берлин"}
{"url": "http://www.focus-news.net/news/2017/11/20/2458919/grazhdanski-komitet-zapadni-pokraynini-nuzhdata-ot-pokana-na-lekari-za-osashtestvyavane-na-pregledi-v-bosilegrad-se-osnova-na-nevazmozhnostta-na-mestnite-meditsinski-vlasti-da-gi-osiguryat.html", "text": "Агенция \"Фокус\" публикува без редакторска намеса становището на Граждански комитет \"Западни покрайнини\", относно хуманитарната акция на лекарите в Босилеград осуетена от местните власти в Босилеград на 10 ноември 2017 г. \r\nПредседател на Граждански Комитет Западни Покрайнини Проф. Лозан Митев", "date": "2017.11.20", "title": "Граждански комитет \"Западни покрайнини\": Нуждата от покана на лекари за осъществяване на прегледи в Босилеград се основа на невъзможността на местните медицински власти да ги осигурят"}
{"url": "http://www.focus-news.net/news/2017/11/20/2458920/blagoevgrad-38-godishen-mazh-ot-ruse-e-otrit-v-bezpomoshtno-sastoyanie-pred-hotel-v-bansko-ne-sa-otkriti-sledi-ot-nasilie.html", "text": "38-годишен мъж от Русе е отрит в безпомощно състояние пред хотел в Банско – не са открити следи от насилие. Това съобщиха от Областната дирекция на МВР – Благоевград. Сигнал за намерен около 06.40 часа на 18 ноември  мъж в безпомощно състояние на стълбите пред входа на хотел в Банско, е получен в Районно управление „Полиция” – Банско. От пристигналите на място полицейски служители и екип на ФСМП – Банско е установено, че се касае за 38-годишен мъж от Русе, който е починал. Видими следи от насилие по лицето не са констатирани. Уведомена е Районна прокуратура – Разлог.", "date": "2017.11.20", "title": "Благоевград: 38-годишен мъж от Русе е отрит в безпомощно състояние пред хотел в Банско – не са открити следи от насилие"}
{"url": "http://www.focus-news.net/news/2017/11/20/2458921/yordan-yordanov-kmet-na-dobrich-obshtinata-shte-obzhalva-nalozhenata-nova-finansova-korektsiya-za-tsentralnata-peshehodna-zona.html", "text": "Общината ще обжалва наложената нова финансова корекция за централната пешеходна зона. Това съобщи кметът на Добрич Йордан Йорданов, предаде кореспондент на Радио „Фокус” – Варна. „У мен буди недоумение как хора и от предишното управление твърдяха и продължават на моменти да твърдят, че току-виж тежка техника минавала по центъра и счупила плочките. Нищо подобно. Абсолютно неверни твърдения. Най-тежката техника, която аз съм виждал, е била по време на изборите през 2015 година, когато се разпъваха големи сцени. Тогава бяха най-тежките камиони“, коментира кметът. В този контекст той допълни, че винаги зимното поддържане на центъра на Добрич се е извършвало с малогабаритна техника. И тази година ще е така. \r\nЙордан Йорданов подчерта, че заявява всичко това с цел да не се допускат неверни твърдения. Кметът е категоричен, че причина за натрошените плочки по централната пешеходна зона (и това е заявявано многократно) е некачествено изпълнение на дейностите. „Това нещо се потвърждава и в доклада на Управляващия орган, където много точно и ясно е казано, че на първо място е начинът, по който е създаден проектът. На второ място е некачественото изпълнение“, посочи кметът. Всичко това е причина да бъде наложена новата финансова корекция за Общината в размер на 100 000 лв. Тя ще бъде обжалвана пред Управляващия орган, каза Йордан Йорданов и допълни: „Това е много важно, за да не се допуска по-голям размер. Решенията, взети в началото на годината от кметския екип и последвалите действия, са „спасили“ Община град Добрич от по-голяма глоба, подчерта кметът. Общата стойност на проекта за обновяване на настилката на пешеходната зона е около 5 млн. лв. Наложената санкция съставлява 2%. През последните месеци Общината е направила постъпки тези проценти да бъдат увеличени, каза Йордан Йорданов. \r\nЖулиета НИКОЛОВА", "date": "2017.11.20", "title": "Йордан Йорданов, кмет на Добрич: Общината ще обжалва наложената нова финансова корекция за централната пешеходна зона"}
{"url": "http://www.focus-news.net/news/2017/11/20/2458922/focus-v-ochakvane-na-reaktsiyata-na-germanskite-sotsialdemokrati-martin-shults-otmeni-svikanata-preskonferentsiya.html", "text": "Председателят на Германската социалдемократическа партия (ГСДП) Мартин Шулц отмени пресконференцията, на която трябваше да представи позицията на партията по създалата се патова ситуация в страната след оттеглянето на свободните демократи (СвДП) от преговорите за новото коалиционно правителство в Берлин, съобщава изданието Focus.\r\nШулц трябваше да направи изявление в 10 часа (местно време), но вместо това отложи пресконференцията за следобедните часове на понеделник. Вниманието на обществеността в Германия е насочено към социалдемократите, които може да изведат страната от политическата криза, към която бе тласната в нощта на понеделник. След изборите за Бундестаг през септември, лидерът на ГСДП изключи възможността за съставянето на нова голяма коалиция в Берлин. В следващите часове предстои да бъде изяснено дали социалдемократите са преосмислили позицията си.Тереза Герова", "date": "2017.11.20", "title": "Focus: В очакване на реакцията на германските социалдемократи – Мартин Шулц отмени свиканата пресконференция"}
{"url": "http://www.focus-news.net/news/2017/11/20/2458923/blagoevgrad-47-godishen-mazh-e-postradal-po-vreme-na-lov-v-zemlishteto-na-selo-nikudin.html", "text": "47-годишен мъж е пострадал по време на лов в землището на село Никудин. Това съобщиха от Областната дирекция на МВР – Благоевград. Около 14.45 часа на 18 ноември на тел. 112 е получено съобщение за това, че по време на провеждане на редовен ловен излет в землището на село Никудин, е пострадал 47-годишен мъж от София. Същият е прострелян от произведен изстрел от законно притежавано ловно оръжие от 48-годишен мъж от Сандански. Пострадалият е настанен за лечение в МБАЛ – Сандански с прострелни рани в областта на корема и левия крак. По случая е образувано досъдебно производство.", "date": "2017.11.20", "title": "Благоевград: 47-годишен мъж е пострадал по време на лов в землището на село Никудин"}
{"url": "http://www.focus-news.net/news/2017/11/20/2458924/petar-paunov-kmet-na-kyustendil-obshtinata-e-osadena-da-zaplati-za-izvarshvane-na-nepoiskani-deynosti-za-chiyato-neobhodimost-ne-e-bila-uvedomena.html", "text": "Общината е осъдена да заплати за извършване на непоискани дейности, за чиято необходимост не е била уведомена. Това каза на пресконференция кметът на Община Кюстендил Петър Паунов, предаде репортер на Радио „Фокус” – Кюстендил. Според кмета за първи път орган на публична власт е осъден да заплаща суми за извършване на хипотетични дейности, без да е възлагал каквито и да е било дейности, без да е уведомяван за тях и без да е приемал тяхното извършване. Кметът Петър Паунов каза, че преди малко повече от 8 години се е случило наводнение, донесло многобройни щети за региона, след излизане на река Бистрица от коритото ѝ. Тогавашният областен управител е посочил изпълнители, сключени са договори с тях, а около половин година след извършване на дейностите са предявени претенции от тяхна страна за извършване на допълнителни работи. Те са били в района на село Сажденик. През 2012 година е заведено дело пред Кюстендилски окръжен съд. То е приключило с влязло в сила решение, защото не е било допуснато касационно обжалване. Преди около 10 дни е излязло определение на Върховен касационен съд, с което в актовете на съдебната инстанция е прието, че Община Кюстендил не е възлагала дейности за изпълнение, извън сключения договор, а в него присъства клауза, че надработеното е за сметка на изпълнителя. Според съдебната инстанция на основание на член 59 от Закона за задълженията и договорите Община Кюстендил е осъдена да заплати повече от 290 000 лева заради неоснователно обогатяване, което се изразява в конкретен брой машиносмени и количества инертна маса на повече от 1000 м надморска височина. „Община Кюстендил не ги е възлагала, не ги е приемала и не е била уведомявана за тяхното извършване”, каза Петър Паунов. Лихвите до момента са над 170 000 лева, а разноските по делото са над 20 000 лева.\r\nВенцеслав ИЛЧЕВ", "date": "2017.11.20", "title": "Петър Паунов, кмет на Кюстендил: Общината е осъдена да заплати за извършване на непоискани дейности, за чиято необходимост не е била уведомена"}
{"url": "http://www.focus-news.net/news/2017/11/20/2458925/premierat-boyko-borisov-shte-se-sreshtne-s-predsedatelya-na-evropeyskiya-parlament-antonio-tayani.html", "text": "Премиерът Бойко Борисов ще се срещне утре, 21 ноември, с председателя на Европейския парламент Антонио Таяни, съобщиха от правителствена информационна служба. Двамата ще обсъдят задачите и отговорностите по време на Българското председателство на Съвета на ЕС, ключови теми за бъдещето на Европа, както и европейската перспектива и свързаността на държавите от Западните Балкани.\r\nСлед разговора между министър-председателя и председателя на ЕП ще се състои среща между членовете на правителството и делегацията, водена от Антонио Таяни. Той ще бъде придружаван от генералния секретар на ЕП Клаус Веле, председателите на политическите групи в ЕП и други делегати. Работното посещение на Антонио Таяни в София е традиционно за всяко ротационно председателство на Съвета на Европейския съюз.\r\nПремиерът Борисов и председателят на Европарламента Таяни ще дадат съвместна пресконференция в Гранитна зала на Министерския съвет след края на срещата между Председателския съвет на ЕП и българското правителство.", "date": "2017.11.20", "title": "Премиерът Бойко Борисов ще се срещне с председателя на Европейския парламент Антонио Таяни"}
{"url": "http://www.focus-news.net/news/2017/11/20/2458926/targovishte-rayonnata-prokuratura-rakovodi-dosadebno-proizvodstvo-za-pozhar-v-uchilishtna-sgrada.html", "text": "Районната прокуратура в Търговище ръководи досъдебно производство за пожар, избухнал в Първо основно училище „Христо Ботев“ в града за престъпление по член 330, ал.1 от НК. Това съобщиха от пресцентъра на Апелативна прокуратура – Варна. В 01.00 часа след полунощ на 20 ноември полицейски екип забелязал пламък от покрива на училището, в което се извършва основен ремонт. Заради ремонта в училището не се провеждат учебни занятия, а учениците учат в друго учебно заведение в града. В същата сграда се намира и Кукленият театър, чийто покрив също е пострадал от пожара. \r\nЗапочналото разследване ще търси причините за пожара.", "date": "2017.11.20", "title": "Търговище: Районната прокуратура ръководи досъдебно производство за пожар в училищна сграда"}
{"url": "http://www.focus-news.net/news/2017/11/20/2458927/sport-kapitanat-na-real-madrid-shte-propusne-macha-ot-shampionska-liga-sreshtu-kiparskiya-apoel.html", "text": "Капитанът на Реал Мадрид Серхио Рамос ще пропусне двубоя от Шампионска лига срещу кипърския АПОЕЛ, който ще се играе във вторник. Съответната информация бе потвърдена на официалната интернет страница на мадридския клуб. \r\nФутболистът на Реал Мадрид получи травма в мач от Примера дивисион срещу отбора на Атлетико, завършил с нулево равенство.", "date": "2017.11.20", "title": "Спорт: Капитанът на Реал Мадрид ще пропусне мача от Шампионска лига срещу кипърския АПОЕЛ"}
{"url": "http://www.focus-news.net/news/2017/11/20/2458928/yambol-e-pobeditel-v-konkursa-za-kulturno-turisticheski-eden-destinatsii-v-balgariya.html", "text": "Община Ямбол е победител в конкурса на Министерство на туризма за избор на нови ЕДЕН дестинации по проект „Културно-туристически ЕДЕН дестинации в България”, съобщиха от пресцентъра на Общината. От постъпилите общо 31 формуляра от общини и областни администрации, за победител е класиран Ямбол. За дестинации подгласници са обявени общините Мездра, Драгоман, Чавдар и Ардино.\r\nИзбраните дестинации ще станат част от европейската ЕДЕН мрежа, ще получат професионално фото заснемане, отпечатване на промоционални брошури, публикации в медии и сертификати. EDEN (European Destinations of Excellence - Най-добри европейски дестинации) е проект, който популяризира моделите на устойчиво развитие на туризма на територията на целия Европейски съюз. Министерството на туризма е бенефициент по проекта. С реализацията му се цели да се привлече вниманието и да се промотират нововъзникващи български туристически дестинации като се популяризират не толкова известни, но притежаващи туристически потенциал места.\r\nСред основните критерии, които Ямбол покри с най-голям брой точки, за да бъде отличен като победител, са: качество, богатство и оригиналност на туристическата оферта въз основа на местните културно-материални активи; достъпност на дестинацията, инфраструктура и качество на туристическото предлагане; събития и атракции за насърчаване на културния туризъм; привлекателност на дестинацията за туристите, базирана на предлаганите в нея уникални преживявания.\r\nОтличените нови ЕДЕН дестинации ще бъдат промотирани с широка рекламна и информационна кампания, включително чрез участия в туристически борси, специализирани турове и др. Награждаването на победителите ще бъде по време на официална церемония през януари 2018 г.\r\nСамо преди година Ямбол отново получи престижно отличие за развитие на туризма. Археологическият резерват „Тракийски и античен град Кабиле“ грабна най-големия приз „Изборът на българите“ в Първите годишни награди, организирани от Министерство на туризма. Музеят на бойната слава пък зае призово място в категория „Музеи“ на кампанията „Чудесата на България“. От юли тази година още два ямболски обекта бяха включени в списъка на 100-те национални туристически обекта: Културно-информационния център „Безистен“ с Интерактивен музей и военният музей.", "date": "2017.11.20", "title": "Ямбол е победител в конкурса за Културно-туристически ЕДЕН дестинации в България"}
{"url": "http://www.focus-news.net/news/2017/11/20/2458929/petar-paunov-kmet-na-obshtina-kyustendil-za-parvi-pat-se-poluchava-paradoks-pri-koyto-organ-na-publichna-vlast-tryabva-da-zaplashta-sumi-izvan-vsyakakva-zakonova-ramka.html", "text": "За първи път се получава парадокс, при който орган на публична власт трябва да заплаща суми извън всякаква законова рамка. Това каза на пресконференция кметът на Община Кюстендил Петър Паунов, предаде репортер на Радио „Фокус” – Кюстендил. Според кмета Община Кюстендил е поставила въпроси на касационната инстанция дали по този начин не се заобикаля Законът за обществените поръчки, както и редица други законодателствени норми. В определението си Върховен касационен съд е счел тези въпроси като неотносими към спора, наричайки ги хипотетични. „Дори е решил, че ние черпим права от собственото си бездействие, тоест че сме били длъжни да възложим обществена поръчка. Възложителят е този, който преценява, а дори да сметнем, че е трябвало, то това е било за дейности, за които ние не сме били уведомявани”, каза Петър Паунов. По думите му в рамките на 6 месеца, след сключване на договора няма уведомявания за извършване на допълнително необходими действия. Общината е изпратила писмо до министър-председателя на Република България, до Висшия съдебен съвет, до председателя на Върховния касационен съд, до Главния прокурор на Република България, до министъра на правосъдието, до омбудсмана на Република България и до областния управител на област Кюстендил. В писмото са приложени необходимите доказателства и документи, а искането е съобразно тяхната компетентност да бъдат предприети мерки по решаване на проблемите – уеднаквяване на съдебната практика или промяна на законодателството.\r\nВенцеслав ИЛЧЕВ", "date": "2017.11.20", "title": "Петър Паунов, кмет на Община Кюстендил: За първи път се получава парадокс, при който орган на публична власт трябва да заплаща суми извън всякаква законова рамка"}
{"url": "http://www.focus-news.net/news/2017/11/20/2458930/api-shofyorite-na-leki-avtomobili-veche-preminavat-bez-ogranicheniya-na-dvizhenieto-v-tunel-vitinya-na-magistrala-hemus.html", "text": "Шофьорите на леки автомобили преминават без ограничения в тунел „Витиня“ на автомагистрала „Хемус“. Това съобщиха от пресцентъра на Агенция „Пътна инфраструктура”. Днес от 12.00 часа се възстановява движението в обновената тръба за София, която е с ново осветление и системи за видеонаблюдение и пожароизвестяване. Със завършването на предвидените дейности автомобилният трафик от столицата към Северна България вече преминава без ограничения в двете тръби на най-дългия тунел у нас „Витиня“ (1195 м). \r\nВъзстановителните работи за повишаване на безопасността на движение в тръбата за София стартираха на 25 септември т. г., веднага след като бе пуснат трафикът в ремонтираната тръба за Варна и досега движението се извършваше двупосочно в нея.\r\nТръбата за София на тунел „Витиня“ вече е с енергоефективно LED осветление. Монтирани са 354 бр. осветителни тела. Съоръжението е с нова електроснабдителна система, видеонаблюдение, пожароизвестителна и оповестителна система. За повишаване безопасността на движение е монтирана светофарна уредба и променливи пътни знаци. Ремонтните дейности на съоръжението са изпълнени от „Автомагистрали“ ЕАД по договора за текущо поддържане на автомагистралния участък.\r\nВ сряда, 22 ноември, от 10.00 до 16.00 часа ще бъде спряно движението в тръбата за Варна за извършването на изпитвания на носимоспособността на мостовото съоръжение веднага след тунел „Витиня“, което също бе ремонтирано през последните месеци. По време на изпитването автомобилният трафик ще бъде пренасочен двупосочно в тръбата за София.\r\nТежкотоварните МПС над 10 т продължват да преминават по задължителния обходен маршрут по път I-1 Ботевград - София. \r\nВ посока Варна движението се отклонява от пътен възел „Витинска река“ при 30-ти километър на автомагистралата по път I-1 София – Ботевград и път II-17 и трафикът за Варна се връща обратно на АМ „Хемус“ при пътен възел „Ботевград“ на 47-ми километър. В посока Видин се преминава по път I-1.\r\nЗа пътуващите към София движението се отклонява при 35-ти километър чрез временна връзка по път I-1 Ботевград – София. Трафикът се включва отново в автомагистралата при п. в. „Витинска река“ при 30-ти километър.\r\nЗадължителният маршрут за МПС над 10 т, пътуващи по направлението Видин - София от областите Видин, Монтана и Враца до София е: път I-1 - път II-16 при с. Ребърково - Своге – София, а от Видин и Монтана за София - път II-81 прохода Петрохан.\r\nАлтернативен маршрут за МПС над 10 т, пътуващи от областите Велико Търново и Русе до София е: път I-5 Бяла - Велико Търново - Котленски проход - АМ „Тракия“ /или по Подбалканския път I-6/ - София.\r\nАлтернативен маршрут за МПС над 10 т, пътуващи от областите Ловеч и Плевен до София е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге - София.", "date": "2017.11.20", "title": "АПИ: Шофьорите на леки автомобили вече преминават без ограничения на движението в тунел „Витиня“ на магистрала „Хемус“"}
{"url": "http://www.focus-news.net/news/2017/11/20/2458931/montana-82-godishna-zhena-e-s-opasnost-za-zhivota-sled-katastrofa-na-glaven-pat-e-79-v-rayona-na-gorno-belotintsi.html", "text": "82-годишна жена е с опасност за живота след катастрофа на главен път Е-79 в района на Горно Белотинци.  Това съобщиха от ОД МВР – Монтана. Сигналът е подаден на 19 ноември около 15.00 часа в ОДМВР - Монтана. Установено е, че в района на село Горно Белотинци лек автомобил „Фолксваген Поло“ със софийска регистрация, с водач 42-годишен мъж с инициали Г. М. от София при движение в посока от гр. Видин към гр. Монтана на прав участък от пътя губи контрол върху автомобила и навлиза в канавка, която се намира вдясно от пътното платно и която завършва с водосточен канал, в който настъпва удар. Вследствие на реализираното произшествие един от пътниците в автомобила – жена на 82 г. от гр. Видин е настанена в МБАЛ - Монтана с фрактура на долните крайници и с опасност за живота. Водачът е изпробван с техническо средство за наличие на алкохол, като пробата е отрицателна. Причините за възникналото ПТП са в процес на изясняване. На местопроизшествието е извършен оглед и е образувано досъдебно производство в РУ - Монтана.", "date": "2017.11.20", "title": "Монтана: 82-годишна жена е с опасност за живота след катастрофа на главен път Е-79 в района на Горно Белотинци"}
{"url": "http://www.focus-news.net/news/2017/11/20/2458932/anadolu-agency-yomer-chelik-prizova-za-razsledvane-na-intsidenta-v-koyto-turskiyat-prezident-be-opredelen-kato-vrazheski-satrudnik-ot-nato.html", "text": "Турският министър по европейските въпроси Йомер Челик призова за разследване на „командирите по веригата“, включени в ученията на НАТО в Норвегия, след като цивилен норвежки служител описа президента Реджеп Тайип Ердоган като „вражески сътрудник\", предава Anadolu Agency.\r\nНорвежкият гражданин бе отстранен от ученията след инцидента. Последваха извинения от генералния секретар на Алианса Йенс Столтенберг и министъра на отбраната на скандинавската държава отбраната Франк Бакке-Йенсен.\r\nГоворейки в рамките на IX Международния форум по въпросите на сигурността в канадския град Халифакс, Челик настоя да бъде инициирано разследване срещу командира, отговарял за работата на норвежкия гражданин. Тереза Герова", "date": "2017.11.20", "title": "Anadolu Agency: Йомер Челик призова за разследване на инцидента, в който турският президент бе определен като „вражески сътрудник“ от НАТО"}
{"url": "http://www.focus-news.net/news/2017/11/20/2458933/sofiya-stotitsi-nezakonno-pritezhavani-boepripasi-sa-izzeti-pri-proverka-na-chasten-imot-v-zlatitsa.html", "text": "Стотици незаконно притежавани боеприпаси са иззети от служители на РУ- Пирдоп от колата и дома на мъж в Златица, извършителят е задържан за срок до 24 часа. Това съобщиха от ОДМВР - София. Около 2.40 часа на 17 ноември, при провеждането на полицейска операция в Златица, служители на РУ - Пирдоп спрели за проверка лек автомобил „Фолксваген Голф“, управляван от 68-годишен мъж. На задната седалка на колата полицаите установили ловна пушка, въздушна пушка с оптика и трета в разглобено състояние, заглушител, както и общо 407 патрона различен калибър. При последвалото претърсване в дома на водача в гр. Златица служителите на реда попаднали на цял боен арсенал. Иззети са две имитационни гранати, две тротилови пресовки, девет артилерийски димки, осем електрозапалки, 47 учебни залпове, 12 взриватели и четири ръчни димни гранати. 68- годишният мъж е задържан за срок до 24 часа. По случая е образувано досъдебно производство.", "date": "2017.11.20", "title": "София: Стотици незаконно притежавани боеприпаси са иззети при проверка на частен имот в Златица"}
{"url": "http://www.focus-news.net/news/2017/11/20/2458934/64-godishen-peshehodets-e-zaginal-pri-katastrofa-na-glaven-pat--8-sofiya-slivnitsa-pri-km-41.html", "text": "64-годишен пешеходец е загинал при катастрофа на главен път 1-8 при км 41. Това съобщиха от ОДМВР - София. Около 18.30 часа на 17 ноември в РУ- Сливница постъпил сигнал за тежко пътнотранспортно произшествие в района на 41 км на главен път 1-8. Извършен е оглед на местопроизшествието, при който е установено, че лек автомобил „Фиат Браво“ е ударил внезапно изскочил на пътното платно 64-годишен пешеходец, който е загинал на място. Водачът е тестван за употреба на алкохол и наркотични вещества- резултатите му са отрицателни. По случая е образувано досъдебно производство.", "date": "2017.11.20", "title": "64-годишен пешеходец е загинал при катастрофа на главен път I-8 София - Сливница при км 41"}
{"url": "http://www.focus-news.net/news/2017/11/20/2458935/liderat-na-bsp-sofiya-i-predsedatel-na-grupata-na-partiyata-v-sos-kaloyan-pargov-shte-provede-priemna-za-grazhdani.html", "text": "Лидерът на БСП – София и председател на групата на партията в СОС Калоян Паргов ще проведе приемна за граждани, съобщиха от пресцентъра на БСП – София. На 21 ноември от 15.00 до 17.00 часа Паргов ще бъде на разположение на софиянци в постоянната приемна на БСП – София на ул. \"Леге\" №10, етаж 1.\r\nЖелаещите може да се запишат предварително на телефон 02/987 20 86.", "date": "2017.11.20", "title": "Лидерът на БСП – София и председател на групата на партията в СОС Калоян Паргов ще проведе приемна за граждани"}
{"url": "http://www.focus-news.net/news/2017/11/20/2458936/n-tv-sled-kraha-na-yamayka-ima-li-shans-za-sastavyaneto-na-keniyska-koalitsiya-v-berlini.html", "text": "Поне теоретично, след провала на преговорите за съставяне на правителство с участието на Съюза (ХДС/ХСС), Свободната демократическа партия (СвДП) и „Зелени“, в Германия все още има шанс за съставянето на коалиция, без да бъдат провеждани нови избори в страната, предава телевизионният канал N-tv.\r\nСлед фиаското на „ямайския“ съюз, надеждите се за формиране на „кенийска“ коалиция, която да включва Съюза (ХДС/ХСС), „Зелени“ и Германската социалдемократическа партия (ГСДП). За тази цел обаче ще бъде необходимо съгласието на партията, водена от Мартин Шулц. След изборите за Бундестаг през септември социалдемократите отказаха категорично участието си в още една коалиция, водена от Съюза (ХДС/ХСС). В следващите часове на понеделник предстои да бъде изяснено дали те са преосмислили позицията си.\r\nСлед тежката нощ, в която Германия тръгна по пътя на политическа криза, от редиците на баварския Християнсоциален съюз (ХСС) коментираха, че не са в състояние да си представят преговори с ГСДП. И все пак генералният секретар на партията Андреас Шойер заяви: „В тази ситуация не мога да разбера категоричния отказ на социалдемократите“ за водене на преговори с блока, воден от Меркел.Тереза Герова", "date": "2017.11.20", "title": "N-tv: След краха на „Ямайка“ – има ли шанс за съставянето на „кенийска“ коалиция в Берлин?"}
{"url": "http://www.focus-news.net/news/2017/11/20/2458937/petar-paunov-kmet-na-obshtina-kyustendil-nadyavam-se-da-bade-preodolyana-porochnata-praktika-koyato-bi-mogla-da-stimulira-poredniya-haos-v-obshtestvenite-otnosheniya.html", "text": "За първи път е постигнат толкова солиден противоправен ефект, след осъждането на Общината за извършване на непоискани дейности. Това каза на пресконференция кметът на Община Кюстендил Петър Паунов, предаде репортер на Радио „Фокус” – Кюстендил. Според кмета очакванията са за бърза и компетентна реакция от страна на институциите. „На практика се дерогира изцяло договорното законодателство и Закон за обществени поръчки. Оттук нататък всеки би могъл да работи на територията на публични обекти, когато прецени и за време за което прецени, а след това размерите ще му бъдат присъдени съответно по тази практика, която представям пред вас”, каза Петър Паунов. По думите му реално Община Кюстендил е осъдена за нещо, за което не е възлагала, не е приемала и не е била информирала. „Обикновено всички ги съдят за това, че са подписали някъде, ние сме първите за това, че не сме подписали”, каза Петър Паунов. По думите му трябва да има окончателна практика по подобен тип казуси. Трябва да бъде изчистен този казус и да бъде преодоляна порочната практика, която би могла да стимулира поредния хаос в обществените отношения и в отношенията между възложители и изпълнители на всички нива.\r\nВенцеслав ИЛЧЕВ", "date": "2017.11.20", "title": "Петър Паунов, кмет на Община Кюстендил: Надявам се да бъде преодоляна порочната практика, която би могла да стимулира поредния хаос в обществените отношения"}
{"url": "http://www.focus-news.net/news/2017/11/20/2458938/blagoevgrad-dvama-mazhe-sa-otstrelyali-diva-koza-v-rayona-na-natsionalen-park-pirin-zhivotnoto-e-zastrashen-vid.html", "text": "Двама мъже са отстреляли дива коза в района на Национален парк „Пирин“ – животното е застрашен вид. Това съобщиха от Областната дирекция на МВР – Благоевград . От полицейски служители на Районно управление „Полиция” – Банско и служители на Национален парк „Пирин“ около 16.30 часа вчера в района на Национален парк „Пирин“ над Банско е извършена проверка на лек автомобил „Шкода Октавия“, управляван от 42-годишния с инициали Б.С. от София и пътник в него 56-годишен с инициали А.М. от Банско. В хода на проверката са намерени: законно притежавано оръжие и 13 бр. боеприпаси, самоделно оръжие и 4 бр. боеприпаси, 5 бр. ножове, две брадви и труп на отстреляна  дива коза. Б.С. и А.М. са задържани със заповед за задържане до 24 часа. За случая е уведомена Районна прокуратура – Разлог.", "date": "2017.11.20", "title": "Благоевград: Двама мъже са отстреляли дива коза в района на Национален парк „Пирин“ – животното е застрашен вид"}
{"url": "http://www.focus-news.net/news/2017/11/20/2458939/veliko-tarnovo-121-kucheta-sa-osinoveni-ot-obshtinskiya-priyut-v-selo-shemshevo-ot-nachaloto-na-godinata.html", "text": "121 кучета са осиновени от Общинския приют в село Шемшево от началото на годината. Това съобщи за Радио „Фокус“ – Велико Търново управителят д-р Глория Христова.  Общият им брой за миналата година е 146. Процедурата е напълно безплатна. Всички обитатели на институцията, които към момента са 71, са ваксинирани, обезпаразитени, регистрирани и с редовни паспорти. „Изискване на Наредбата за приютите е хората, които желаят да осиновят куче, да носят лична карта и да попълнят декларация по образец. Преди да бъде осиновено едно куче провеждаме кратко интервю с кандидата. До момента не сме срещали лоши осиновители“, обясни д-р Христова. Тя уточни, че освобождаването на дадено куче от приюта става по нейна преценка. Това се случва, след като поведението му е проследено, и то е показало, че не е агресивно.\r\nОбщинският приют за кучета заработи през есента на 2015 година. От тогава през него са преминали близо 600 кучета. Целта е да се прибират проблемните животни – кучета от паркове, градини, детски площадки или такива, срещу които е подаден сигнал за агресивно поведение. Всичко това се прави, за да се гарантира спокойствието на гражданите. „Другата причина за създаването на такъв приют е, че той е част от общинската програма за намаляване на броя на безстопанствените животни“, добави Христова. Капацитетът на приюта е 74 кучета.\r\nЛуиза ТРАНЧЕВА", "date": "2017.11.20", "title": "Велико Търново: 121 кучета са осиновени от Общинския приют в село Шемшево от началото на годината"}
{"url": "http://www.focus-news.net/news/2017/11/20/2458940/predsedatelyat-na-evropeyskiya-parlament-antonio-tayani-shte-napravi-obrashtenie-kam-deputatite-ot-44-toto-narodno-sabranie.html", "text": "Председателят на Европейския парламент Антонио Таяни ще направи обръщение към народните представители от 44-тото Народно събрание на извънредно заседание на парламента на 21 ноември, вторник, от 14.45 часа. Това съобщиха от пресцентъра на Народното събрание. В 14.30 часа ще се проведе двустранна среща между председателя на Народното събрание Цвета Караянчева и председателя на Европейския парламент Антонио Таяни. След това гостът ще отправи приветствие към депутатите. В пленарната зала ще бъдат и посланици на държавите-членки на ЕС и на страните от Западните Балкани. \r\nВ 15.00 часа в зала „Изток“ ще се състои среща между Председателския съвет на ЕП, Председателския съвет на Народното събрание и комисиите, ангажирани с Парламентарното измерение на Българското председателство на Съвета на Европейския съюз.", "date": "2017.11.20", "title": "Председателят на Европейския парламент Антонио Таяни ще направи обръщение към депутатите от 44-тото Народно събрание"}
{"url": "http://www.focus-news.net/news/2017/11/20/2458941/pregled-na-mezhdunarodnite-novini-do-13-chasa-agentsiya-fokus.html", "text": "След изненадващото решение на Свободната демократическа партия (СвДП) на Кристиан Линднер да се оттегли от преговорите за съставяне на новата коалиция в Берлин, от партията „Зелени“ изключиха възможността за формиране на правителство на малцинството.\r\n„Германия трябва да има стабилно правителство и за такова е необходимо мнозинство в парламента“, подчерта Юрген Тритин, един от „зелените“ делегати в преговорите за „ямайска“ коалиция.\r\nНа свой ред един  от лидерите на „Зелени“ – Катрин Гьоринг-Екард, изрази увереност, че създаването на правителствена коалиция със Съюза (ХДС/ХСС) и СвДП е било възможно. Тя припомни, че партиите са постигнали компромисни решения по ключови въпроси като опазване на климата, селското стопанство и имиграцията, а по останалите точки позициите им са били много близки. \r\nСъздаването на „ямайска“ коалиция можеше да бъде мощен сигнал за избирателите, подчерта Гьоринг-Екард. Същевременно „зеленият“ политик изказа благодарности на канцлера Ангела Меркел за усилията й за създаване на коалиция и за готовността й към компромиси. \r\n„Споразумението беше възможно – при наличието на добра воля“, заяви другият „зелен“ лидер Джем Йоздемир, допълвайки, че неговите съпартийци са били склонни на компромис до последната минута от преговорите.\r\nПо повод поведението на Линднер „зеленият“ политик Райнхард Бютикофер написа в своя профил в „Туитър“: „Той избра популистката агитация пред държавническата политическа отговорност“. \r\n„Мисля, че свободните демократи са взели това решение преди три-четири дни“, заяви на свой ред Роберт Хабек, друг „зелен“ политик.\r\n*** Държавният глава на Федерална република Германия Франк-Валтер Щайнмайер ще приеме канцлера Ангела Меркел в късните следобедни часове, когато лидерът на Християнсоциалния съюз (ХДС) ще информира президента за ситуацията след провала на преговорите за съставяне на новото правителство в Берлин.\r\nСъответната информация бе разпространена от двореца \"Белвю\", резиденцията на президентската власт в Германия. Заради срещата си с канцлера, Щайнмайер бе принуден да отмени планирано посещение в Северен Рейн-Вестфалия. Наложи се отмяната и на визита на нидерландския министър-председател Марк Рюте в Берлин. \r\nСлед фиаското на преговорите за „ямайска“ коалиция в Берлин Щайнмайер има ключова роля. Той трябва да предложи на Бундестага кандидат за канцлерския пост в Германия.\r\n*** Поне теоретично, след провала на преговорите за съставяне на правителство с участието на Съюза (ХДС/ХСС), Свободната демократическа партия (СвДП) и „Зелени“, в Германия все още има шанс за съставянето на коалиция, без да бъдат провеждани нови избори в страната.\r\nСлед фиаското на „ямайския“ съюз, надеждите се за формиране на „кенийска“ коалиция, която да включва Съюза (ХДС/ХСС), „Зелени“ и Германската социалдемократическа партия (ГСДП). За тази цел обаче ще бъде необходимо съгласието на партията, водена от Мартин Шулц. След изборите за Бундестаг през септември социалдемократите отказаха категорично участието си в още една коалиция, водена от Съюза (ХДС/ХСС). В следващите часове на понеделник предстои да бъде изяснено дали те са преосмислили позицията си.\r\nСлед тежката нощ, в която Германия тръгна по пътя на политическа криза, от редиците на баварския Християнсоциален съюз (ХСС) коментираха, че не са в състояние да си представят преговори с ГСДП. И все пак генералният секретар на партията Андреас Шойер заяви: „В тази ситуация не мога да разбера категоричния отказ на социалдемократите“ за водене на преговори с блока, воден от Меркел.\r\n*** Турският министър по европейските въпроси Йомер Челик призова за разследване на „командирите по веригата“, включени в ученията на НАТО в Норвегия, след като цивилен норвежки служител описа президента Реджеп Тайип Ердоган като „вражески сътрудник\".\r\nНорвежкият гражданин бе отстранен от ученията след инцидента. Последваха извинения от генералния секретар на Алианса Йенс Столтенберг и министъра на отбраната на скандинавската държава отбраната Франк Бакке-Йенсен.\r\nГоворейки в рамките на IX Международния форум по въпросите на сигурността в канадския град Халифакс, Челик настоя да бъде инициирано разследване срещу командира, отговарял за работата на норвежкия гражданин.\r\n*** Серийният убиец и лидер на окултна група от 60-те години на миналия век – Чарлс Менсън, е починал на 83-годишна възраст.\r\nМенсън, който излежаваше няколко доживотни присъди заради серия от убийства, извършени през 1969 г., е починал в болница в щата Калифорния. Заедно с водената от него група той бе признат за виновен по обвинение в убийството на съпругата на режисьора Роман Полански.\r\n*** Гръцките власти са намерили тялото на още един от изчезналите след наводненията в Атика от сряда миналата седмица, с което броят на жертвите достигна 20 души. Тялото е намерено в неделя, като все още двама души са в неизвестност след тежките наводнения от 15-и ноември. \r\nМеждувременно дъждовете в страната продължават, очаква се след обилните валежи в неделя времето да се влоши още повече в понеделник.\r\n*** В понеделник Върховният съд на Ирак обяви за противоконституционен референдума за независимост на Иракски Кюрдистан, проведен през месец септември.\r\nВ разпространеното изявление се казва, че съдът „е взел решение, обявяващо за противоконституционен референдума, проведен на 25 септември 2017 г. в Иракски Кюрдистан... и отменя всички последствия и резултати\" от него.\r\n***", "date": "2017.11.20", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/11/20/2458942/uspeshno-priklyuchi-uchastieto-na-fregatata-drazki-vav-voennomorsko-uchenie-na-turskite-vms.html", "text": "Успешно приключи участието на фрегата „Дръзки” във военноморското учение с международно участие „Dogu Akdeniz 17” на турските Военноморски сили (ВМС). Това съобщиха от пресцентъра на Министерство на отбраната. В него „Дръзки“ участва като част от състава на Втората постоянна група кораби на НАТО в Средиземно море. Учението бе наситено с много упражнения, сериали и тактически действия включващи противоподводни учения; две артилерийски стрелби – по брегова и по морска цел; търсене и спасяване на бедстващи хора на море; ескортна операция – противоподводно охранение на конвой; тактически маневрирания. Участваха общо 24 кораби от ВМС на България, Великобритания, Румъния, САЩ и Турция.\r\nНа 18 ноември приключи 41-дневното плаване на фрегата „Дръзки” в Средиземно море, от които 17 дни в операция на НАТО „Sea Guardian” и 19 дни като част от Втората постоянна група кораби на НАТО. От началото на плаването – 11 октомври до сега, фрегата „Дръзки” е проплавала 5739 морски мили. Предстоят още 625 морски мили по обратния път към дома.", "date": "2017.11.20", "title": "Успешно приключи участието на фрегатата „Дръзки“ във военноморско учение на турските ВМС"}
{"url": "http://www.focus-news.net/news/2017/11/20/2458943/kyustendil-izgotven-e-grafik-za-provezhdaneto-na-obshtinskite-kragove-na-uchenicheskite-olimpiadi-v-oblastta.html", "text": "Изготвен е график за провеждането на общинските кръгове на ученическите олимпиади в област Кюстендил. Това съобщиха за Радио „Фокус” – Кюстендил от Регионално управление на образованието – Кюстендил. Общинските кръгове ще се проведат в периода от 16 декември 2017 година до 10 февруари 2018 година. Ученическите състезания са по 20 изучавани предмета, както и интердисциплинарна олимпиада „Знам и мога” за ученици от четвъртите класове. Изготвен е и графикът за националните състезания. Най-много са националните състезания по математика, следвани от тези по информатика и физика.\r\nВенцеслав ИЛЧЕВ", "date": "2017.11.20", "title": "Кюстендил: Изготвен е график за провеждането на общинските кръгове на ученическите олимпиади в областта"}
{"url": "http://www.focus-news.net/news/2017/11/20/2458944/d-r-atanas-kambitov-kmet-na-blagoevgrad-okolo-5-mln-shte-ni-struva-izvozvaneto-na-otpadatsite-sled-zatvaryane-na-depoto-v-selo-buchino-obshtinata-ne-mozhe-sama-da-poeme-tozi-razhod.html", "text": "Около 5 млн. ще ни струва извозването на отпадъците след затваряне на депото в село Бучино, Общината не може да си позволи сама да поеме този разход. Това коментира за Радио „Фокус“ – Пирин кметът на Благоевград д-р Атанас Камбитов след провелата се извънредна сесия на Общинския съвет, на която бе взето решение отпадъците на общината да се извозват до Разлог. „Депото в Разлог е с ограничен капацитет и затова нека предположим, че ще возим отпадъците и до други депа – ако стойността на това е около 140 лева на тон с включен транспорт, то на база 30 000 тона на година, които произвеждаме като отпадъци, значи целият процес на нас ще ни струва около 5 милиона, а собствените приходи на Община Благоевград за година са 20 милиона. Това показва, че ние нямаме как да поемем целия ангажимент“, каза още д-р Атанас Камбитов. Той изрази надежда, че държавата ще помогне на Общината. Кметът д-р Камбитов отбеляза, че всъщност до затварянето на сега действащото депо за отпадъци се е стигнало заради ангажимент на държавата – да се прекрати дейността на депа като това на Община Благоевград, което се намира в село Бучино. „Мисля, че на територията на България такива депа са 4 или 5, но към момента не мога да кажа точно. Това трябва да се случи до 31 декември 2017 година. Тази сага започва още през 2009 година, когато има наказателна санкция. Без да се връщам назад в историята ще припомня, че тогава страната поема определени ангажименти. Тезата на сдружението, в което е включена и Община Благоевград заедно с общините Симитли, Рила, Бобошево и Кочериново е, че всичко, което е било необходимо като действия от наша страна, е направено“, подчерта д-р Камбитов. Той заяви, че от сдружението, в което е и Благоевград, са изминали целия път от всички възможни процедури, включително препятствия и трудности. „До момента ни се наложи да минем през доста тежка процедура на обжалвания с ПУДООС, което беше трудна съвместна работа. Цялото това нещо ни забави около 4 години по отношение изграждането на новото депо. Ако не бяхме минали през всичко това, то до сега въобще нямаше да има такъв проблем. В крайна сметка такива са законите, такива са правилата, тоест вървим така, както трябва да бъде. Имаме избран изпълнител за изграждането на новата Регионалната система за управление на отпадъците в село Бучино, имаме осигурено финансиране. Дори ще кажа, че направихме процедурата без да се съобразим с това, което ни казваше ПУДООС. Общината е възложител, значи ние носим отговорност за абсолютно всичко. Респективно аз като кмет поемам отговорността“, заяви д-р Камбитов. Той добави, че преди този срок да изтече, Общината има избран изпълнител и тя си е изпълнила всички ангажименти. „Оттам нататък проблемът е от национален характер. В този ред на мисли държавата и Община Благоевград са от „една страна на барикадата“ и затова мисля, че няма нищо по-логично от това държавата да ни помогне в този случай, поемайки част от ангажимента. Ние от своя страна ще изградим депото, което е наша работа, но просто няма как да поемем финансирането по извозването на отпадъците докато направим нашата регионална система за отпадъци. Тук не говорим за желание или нежелание, а говорим за финанси и точно определени стойности“, коментира д-р Камбитов.\r\nЛивия НИНОВА", "date": "2017.11.20", "title": "Д-р Атанас Камбитов, кмет на Благоевград: Около 5 млн. ще ни струва извозването на отпадъците след затваряне на депото в село Бучино, Общината не може сама да поеме този разход"}
{"url": "http://www.focus-news.net/news/2017/11/20/2458945/sport-dvama-balgari-specheliha-zlato-ot-svetovnoto-parvenstvo-po-smeseni-boyni-izkustva-v-bahreyn.html", "text": "Двама български състезатели спечелиха златни медали от Световното първенство по смесени бойни изкуства, което се проведе в Бахрейн. \r\nДелян Георгиев получи златото в категория до 65,8 кг, след като спечели с 2:1 съдийски гласа срещу финландеца Джоел Аролайнен. Второто злато за България донесе Атанас Свисов в категория до 120,2 килограма. С единодушно решение съдиите го обявиха за победител над поляка Марчин Калата.", "date": "2017.11.20", "title": "Спорт: Двама българи спечелиха злато от Световното първенство по смесени бойни изкуства в Бахрейн"}
{"url": "http://www.focus-news.net/news/2017/11/20/2458946/veliko-tarnovo-sreshta-razgovor-s-zhurnalista-rumen-stoichkov-shte-se-sastoi-na-22-noemvri-v-konferentnata-zala-na-izlozhbeni-zali-rafael-mihaylov.html", "text": "Среща-разговор с Румен Стоичков ще се състои на 22 ноември от 17.30 часа в Конферентната зала на Изложбени зали „Рафаел Михайлов”. Това съобщиха от пресцентъра на Община Велико Търново. Румен Стоичков е журналист от БНР, дългогодишен водещ на предаването „Нощен хоризонт” и автор на 4 книги: „Преди забравата”, „Из стръмнините на България”, „Някъде там” и „Сърце на длан”. Последната от които излезе преди броени дни. Те съдържат предимно репортажи от малки селища, градове и манастири – сред тях изчезналото Радовци, Павликени, Велико Търново, Преображенския манастир, Елена, Дряново, Килифаревския манастир, Златарица, Плачковци, Костел, Селце, Тодювци, Руховци, Марянския манастир и т.н.", "date": "2017.11.20", "title": "Велико Търново: Среща-разговор с журналиста Румен Стоичков ще се състои на 22 ноември в Конферентната зала на Изложбени зали „Рафаел Михайлов”"}
{"url": "http://www.focus-news.net/news/2017/11/20/2458947/die-zeit-preskonferentsiyata-na-frank-valter-shtaynmayer-e-nasrochena-za-1530-chasa.html", "text": "По данни на германските медии държавният глава на ФРГ Франк-Валтер Щайнмайер е приел канцлера Ангела Меркел за среща в двореца „Белвю“ точно в 12 часа (местно време), съобщава националният ежедневник Die Zeit.\r\nПресконференцията, на която германският президент ще обяви какви ще бъдат стъпките, които ще предприеме след провала на преговорите за съставяне на новото коалиционно правителство в Берлин, е насрочена за 14.30 часа местно време (15.30 часа българско).\r\nЗаради срещата си с канцлера, Щайнмайер бе принуден да отмени планирано посещение в Северен Рейн-Вестфалия. След фиаското на преговорите за „ямайска“ коалиция в Берлин Щайнмайер има ключова роля. Той трябва да предложи на Бундестага кандидат за канцлерския пост в Германия.Тереза Герова", "date": "2017.11.20", "title": "Die Zeit: Пресконференцията на Франк-Валтер Щайнмайер е насрочена за 15.30 часа"}
{"url": "http://www.focus-news.net/news/2017/11/20/2458948/shumen-oblastnata-komisiya-voenni-pametnitsi-izdade-polozhitelno-stanovishte-otnosno-izgrazhdane-na-voenen-pametnik-na-7-mi-preslavski-pehoten-polk.html", "text": "Областната комисия „Военни паметници“ издаде положително становище до министъра на отбраната относно изграждането на военен паметник на 7-ми Преславски пехотен полк, предаде репортер на Радио „Фокус“ - Шумен. Избрана бе и комисия с председател военния историк Мишо Йорданов, която да подготви предложение за броя и начина на изписване на имената на загиналите от полка. Заседанието, водено от областния управител Стефан Желев, в което участва и директорът на Дирекция „Социална политика“ към Министерство на отбраната Иво Антонов, бе свикано във връзка с постъпилия проект за паметника. Ивайло Цанев, експерт в Община Шумен представи извършените дотук технически дейности. С постановление на МС за отбелязване на 100 години от Първата световна война и участието на България в нея, са отпуснати 25 000 лв. за изграждане на Паметник портал на 7-ма Преславска дружина, а относно избора на мястото на ситуирането му са били проведени около 10 заседания. След одобрение на мястото е пристъпено и към изработването на проект от арх. Красимир Генов. Той е съгласуван от главния архитект на Шумен и е изпратен за одобрение и съгласуване в Министерството на отбраната. Цялостното проектиране е възлязло на около 4 200 лв., а за изграждането на паметника са необходими близо 80 000 лв. с ДДС. \"Той ще се изгражда на територия на МО и отделената от държавата сума от 25 000 лв. не е достатъчна, необходимо е допълнително финансиране\", посочи Ивайло Цанев. При представянето на проекта, неговият автор арх. Генов посочи, че е търсено оптимално място, което да не е в противоречие със собствености, с техническа инфраструктура, с договори и ангажименти на Общината с други институции. Паметникът ще бъде разположен в южното пешеходно платно на бул. „Славянски“, между две от сградите на Военното училище под ъгъл. Той ще бъде и бъдещият главен вход на Военното училище. Площадките пред Паметника ще бъдат използвани за провеждане на военни ритуали. „Видимостта на Паметника порта от пл. “Кристал“ е ясна, чиста и концептуално правилна“, заяви арх. Генов. Той обясни, че монументът е копие на този, който е бил построен в началото на 20-ти век, на мястото, където е била ситуирана и 7-ма Преславска пехотна дружина, като почти на 100% са спазени габарити, височини и пропорции. Паметникът портал ще бъде с бетонова конструкция, с облицовка от гранит и частично от врачански неполиран камък, шестте плочи ще бъдат от черен гранит с вдълбани бронзови надписи. Предвидено е фасадно осветление и благоустрояване на терена.\r\nИвелина ИВАНОВА", "date": "2017.11.20", "title": "Шумен: Областната комисия „Военни паметници“ издаде положително становище относно изграждане на военен паметник на 7-ми Преславски пехотен полк"}
{"url": "http://www.focus-news.net/news/2017/11/20/2458949/razpredeleni-sa-resorite-na-zamestnik-ministrite-na-zdraveopazvaneto.html", "text": "Разпределени са ресорите на заместник-министрите на здравеопазването. Това съобщиха от пресцентъра на Министерство на здравеопазването. В ресора на  влизат медицинските дейности, образованието, квалификацията и следдипломното обучение в системата на здравеопазването. Д-р Пенков ще отговаря и за регулирането и осигуряването на лекарствени продукти и медицински изделия, както и за управлението на системата при кризи. Той ще осъществява контрол върху центровете за спешна медицинска помощ, домовете за медико-социални грижи за деца и държавните психиатрични болници. Д-р Пенков ще контролира работата на Център „Фонд за лечение на деца“, Центъра за асистирана репродукция, Националния център за обучение и квалификация в системата за спешна медицинска помощ, Изпълнителната агенция „Медицински одит“, Изпълнителната агенция по лекарствата и Изпълнителната агенция по трансплантация. Той ще отговаря за Националния център по трансфузионна хематология и за районните центрове по трансфузионна хематология, както и за Националния съвет по цени и реимбурсиране на лекарствени продукти. \r\nНа  са поверени обществените поръчки в системата на здравеопазването, администрирането на международните проекти и програми, европейската координация и международните дейности и въвеждането на електронното здравеопазване. Тя ще упражнява контрол върху управлението на търговските дружества, капиталовите разходи и собствеността, върху управлението на бюджета и финансите на Министерство на здравеопазването, както и върху дейностите по планиране и анализиране в системата.  продължава да отговаря за превенцията на общественото здраве, за  дейностите, свързани с отчитането и оценката на националните здравни програми и специализирани донорски програми. На зам.-мининистър Йорданова са поверени още режимите, свързани с водите и храните и дейностите, отнасящи се до ваксините, които се осъществяват от главния държавен здравен инспектор. Заместник-министърът осъществява контрол върху Националния център по заразни и паразитни болести, Националната експертна лекарска комисия и Националния център по радиобиология и радиационна защита. \r\nВсеки от заместник-министрите ще осъществява контрол върху дейността на Регионалните здравни инспекции и на Националния център по обществено здраве и анализи, съгласно разпределението на ресорите.", "date": "2017.11.20", "title": "Разпределени са ресорите на заместник-министрите на здравеопазването"}
{"url": "http://www.focus-news.net/news/2017/11/20/2458950/mishel-barnie-es-shte-predlozhi-ambitsiozen-targovski-pakt-ako-london-prieme-usloviyata-po-brekzit.html", "text": "Европейският съюз е готов да предложи на Великобритания „най-амбициозната\" сделка за свободна търговия, ако Лондон приеме условията за Брекзит. Това заяви в понеделник главният преговарящ от страна на Брюксел по въпросите за излизането на Обединеното кралство от структурите на Общността, предава AFP.\r\n„Ако успеем да договорим планирано оттегляне и да създадем условия за равнопоставеност, ЕС ще бъде готов да предложи своя най-амбициозен подход за (подписване на) споразумение за свободна търговия\", заяви Барние в рамките на реч, изнесена в Брюксел.Тереза Герова", "date": "2017.11.20", "title": "Мишел Барние: ЕС ще предложи  амбициозен търговски пакт, ако Лондон приеме условията по Брекзит"}
{"url": "http://www.focus-news.net/news/2017/11/20/2458951/vitsepremierat-valeri-simeonov-vsichki-pritesneniya-i-upretsi-na-zelenite-organizatsii-za-natsionalen-park-pirin-byaha-othvarleni.html", "text": "Притесненията на зелените организации са свързани с демографски проблеми, безработица, намаляване на приходите, цени на имотите. По всички пунктове и по въпросите, поставен от организациите на природозащитниците ще бъде отговорено и с точни цифри, тъй като бяха отхвърлени притесненията и упреците им. Това каза вицепремиерът по икономическата и демографската политика Валери Симеонов на брифинг след кръгла маса по предложението на кмета на община Банско за завършване на процедурата по изменение на действащия План за управление на Национален парк „Пирин“, предаде репортер на Агенция „Фокус“. „Бяха изказани притеснения основно от зелените организации. В 1-седмичен срок концесионерът и община Банско ще се постараят конкретно на въпросите, въпреки че устно беше отговорено на голяма част от тях“, посочи той. „Имаше само един въпрос, свързан с екологията от всичките им изказвания - дали със изсичането на гора няма да се влоши ситуацията в района при евентуални силни валежи, дали това не би предизвикало някакви по-големи наводнения“, обясни Валери Симеонов. „Всички други въпроси не бяха свързани с екологични притеснения, което е добре и означава, че няма никакви рискове“, каза още вицепремиерът. \r\nБиляна ИВАНОВА", "date": "2017.11.20", "title": "Вицепремиерът Валери Симеонов: Всички притеснения и упреци на зелените организации за Национален парк „Пирин“ бяха отхвърлени"}
{"url": "http://www.focus-news.net/news/2017/11/20/2458952/afp-es-izrazi-uverenost-v-stabilnostta-i-priemstvenostta-na-vlastta-v-germaniya.html", "text": "Европейският съюз е уверен в „стабилността и приемствеността\" на властта в Германия, въпреки разпадането на преговорите за формиране на коалиционно правителство, предава AFP.\r\n„Ние сме уверени, че германският конституционен процес ще осигури основата за стабилност и приемственост – запазената марка на германската политика\", заяви говорителят на Европейската комисия Маргаритис Схинас, след като най-голямата икономика в Европа бе изправена пред перспективата за предсрочни избори за разрешаване на политическата криза.Тереза Герова", "date": "2017.11.20", "title": "AFP: ЕС изрази увереност в „стабилността и приемствеността\" на властта в Германия"}
{"url": "http://www.focus-news.net/news/2017/11/20/2458953/yordan-mladenov-bsp-tryabva-da-se-promeni-politikata-v-obrazovatelniya-sektor.html", "text": "Управляващите твърдят, че има реформа в образованието, но на практика тя не се усеща от хората. Това каза за Радио „Фокус“ – Пазарджик депутатът от \"БСП за България\" Йордан Младенов. Според него се увеличава делът на децата, които напускат училище, а родителите не могат да си позволят да ги изпратят в учебните заведения, защото нямат средства. „Друг проблем е неравенството сред самите училища. В големите градове училищата имат все повече ученици. Те имат и по-големи бюджети, а децата имат възможност за по-добро образование. В малките населени места се закриват всяка година все повече училища“, коментира Младенов. Той добави ,че е недопустимо и частните училища да получават финансиране от държавния бюджет. „С новия бюджет за 2018 година не се променя почти нищо в сферата на образованието. В икономиката липсват кадри, защото няма последователност и обвързаност на образованието и бизнеса. Подкрепяме увеличаването на заплатите на учителите, но трябва да се промени политиката в образователния сектор“, каза още Младенов.\r\nВаня НИКОЛОВА", "date": "2017.11.20", "title": "Йордан Младенов, БСП: Трябва да се промени политиката в образователния сектор"}
{"url": "http://www.focus-news.net/news/2017/11/20/2458954/smolyan-zapochna-izkupnata-kampaniya-na-tyutyuna-v-selo-brashten.html", "text": "Започна изкупната кампания на тютюна в доспатското село Бръщен. Това каза за Радио “Фокус“ – Смолян кметът на населеното място Кемил Кочаков. Той уточни, че фирма от Хасково е сключила договори с местните производители, като за килограм тютюн плаща по 8.20 лв. Тази година в селото производителите са едва 13, които имат около 10 тона тютюн. Според Кочаков със всяка следваща година, тютюнопроизводителите в селото намаляват драстично. За сравнение той посочи, че през 2008 година в селото е имало реколта от 114 тона тютюн и това е било поминъкът на хората. \"Сега, около 10 години по-късно, добивите са над 10 пъти по-малки. Една от основните причини за намаляването на производителите на тютюн са ниските изкупни цени през последните години, които карат хората да се отказват и да търсят работа в чужбина\", каза още кметът на село Бръщен.\r\nНели ГЕРГЬОВСКА", "date": "2017.11.20", "title": "Смолян: Започна изкупната кампания на тютюна в село Бръщен"}
{"url": "http://www.focus-news.net/news/2017/11/20/2458955/vitsepremierat-valeri-simeonov-golemite-strupvaniya-na-turisti-na-lifta-na-bansko-ne-tryabva-da-prodalzhavat-chas-po-skoro-tryabva-reshenie.html", "text": "Всички присъстващи на работната среща се обединиха около общото становище,че  никакъв начин не трябва да продължава проблемът с големите струпвания в основата на лифта, който отвежда туристите нагоре към ски зоните. Това каза вицепремиерът по икономическата и демографската политика Валери Симеонов на брифинг след кръгла маса по предложението на кмета на община Банско за завършване на процедурата по изменение на действащия План за управление на Национален парк „Пирин“, предаде репортер на Агенция „Фокус“. „Обединихме се около това, че това е много сериозен проблем, на който час по-скоро трябва да бъде намерено решение“, посочи той. „Изрично цитирам и г-н Андрей Ковачев, който каза, че не е против втори кабинков лифт, но като цяло това беше общата позиция на всички, които присъстваха“, каза още вицепремиерът. \r\nБиляна ИВАНОВА", "date": "2017.11.20", "title": "Вицепремиерът Валери Симеонов: Големите струпвания на туристи на лифта на Банско не трябва да продължават, час по-скоро трябва решение"}
{"url": "http://www.focus-news.net/news/2017/11/20/2458956/burgas-obshtinata-organizira-nikuldenskoto-gradche-na-6-dekemvri.html", "text": "Община Бургас организира Никулденското градче в градинката до Часовника за празника на града – 6 декември, съобщиха от пресцентъра на Общината. В пространството ще бъдат представени няколко вида изкуства като литература, музика, танци, балет, театър, изобразително изкуство. Автентични рибарски лодки ще пресъздават типичната атмосфера на празника. Те обаче ще бъдат преобразени като арт пространство, на което ще се представят различни изкуства. В една от тях жители и гости ще могат да си вземат книга от бургаски писатели с автограф от автора. В друга – ще се демонстрира плетене на морски възли.\r\nХудожник ще рисува безвъзмездно портрети на посетителите, като ще ги представя като герои на своите шаржове. Танцьори и актьори ще внасят празнично настроение от нова, специално изработена сцена. За морската атмосфера ще допринесе голям кораб, който ще опъне платна зад нея. Рибарска мрежа също ще украси градинката до Часовника.\r\nКолоритни рибарски истории и шеги ще разсмиват гостите на никулденското градче. Вестникарчета ще раздават най-новия брой на традиционния за празника „Бургаски вестник\". В него всеки гражданин и гост на Бургас ще открие интересни факти за Никулден, честванията и трапезата му, морски, рибарски истории и снимки, както и всичко по-любопитно, свързано с морето. В никулденското градче ще участват танцова школа „Дюн”, клуб по спортни танци „Бургас 75”, СК „Black Style”, СКА „Акро-джъмп”, „Зумба Бургас с Мария”, „Салса клуб 29”, детска театрална школа „Усмивка”, детска театрална студия „Арлекин”, детска вокална школа „Морски песъчинки”, вокална група „Синева”, детска фолклорна формация „Шарени гайтани”, народен хор „Трепатлика”, ФА „Никола Гинов”, ФА „Трите пъти”, детски танцов ансамбъл „Звездички”, танцов ансамбъл „Зорница” и др.\r\nПрограмата за 6 декември ще завърши с големия никулденски концерт на площад „Тройката”. В него ще се включи един от най-популярните съвременни български поп изпълнители Владимир Ампов - Графа, който ще поздрави бургазлии за празника на града. От сцената на площад „Тройката” той ще изпълни най-известните си песни като подарък за всички, които празнуват на площада. В никулденския концерт ще вземе участие и една от най-обичаните от бургазлии певици Тони Димитрова. Част от програмата са и младите таланти от НУМСИ „Панчо Владигеров”, ПФА „Странджа”, хор „Милка Стоева, Клуб по спортни танци „Бургас 75” и Бургаски духов оркестър.\r\nВодещи на тазгодишния никулденски концерт ще бъдат Мария Силвестър и Ники Станоев.\r\nКулминацията на празненството ще бъде традиционното запалване на светлините на коледната елха и приказната украса по главните улици на града. Концертът на 6 декември е с начало 17.30 часа на площад „Тройката”.", "date": "2017.11.20", "title": "Бургас: Общината организира Никулденското градче на 6 декември"}
{"url": "http://www.focus-news.net/news/2017/11/20/2458957/ministar-neno-dimov-kontsesionniyat-dogovor-za-natsionalen-park-pirin-tryabva-da-bade-priveden-s-novite-iziskvaniya.html", "text": "Промяната на концесионния договор е необходима, защото когато е правен договорът през 2001 година нямаше опит в тази сфера, това беше първият такъв договор. Този опит доведе до текстове, които водят до много спорове. Това каза министърът на околната среда и водите Нено Димов на брифинг след кръгла маса по предложението на кмета на община Банско за завършване на процедурата по изменение на действащия План за управление на Национален парк „Пирин“, предаде репортер на Агенция „Фокус“. „Сега действащият концесионен договор е много различен от този, който действа през 2001 година. Концесията трябва да бъде приведена с новите изисквания“, заяви той. „В стария концесионен договор е предвиден санкционен режим само от гледна точка на приходите, на Министерството на финансите. Не са предвидени санкционни режими за опазването на околната среда, което е предвидено в новите промени. Това от екологична гледна точка е изключително важно“, обясни Нено Димов. „Служебното правителство, Министерството на околната среда и водите по това време, излезе с няколко противоречиви становища, които са в тежка съдебна фаза относно новия план за управление“, припомни министърът. „Старият план е изтекъл много отдавна, чисто законово трябва да бъде продължен, защото действа 10 години“, уточни той. „Трябва да се довърши процедурата по актуализация на стария план, нещо което поиска с писмо кметът на Банско. Длъжен съм да процедирам по закон“, каза още Нено Димов. \r\nБиляна ИВАНОВА", "date": "2017.11.20", "title": "Министър Нено Димов: Концесионният договор за Национален парк „Пирин“ трябва да бъде приведен с новите изисквания"}
{"url": "http://www.focus-news.net/news/2017/11/20/2458958/kyustendil-v-dupnitsa-se-izvarshvat-proverki-na-stroitelnite-deynosti-po-gradskata-infrastruktura.html", "text": "В Дупница се извършват проверки на строителните дейности по градската инфраструктура. Това съобщи за Радио „Фокус” – Кюстендил Христо Апостолов, експерт към Община Дупница. По думите му проверките са на база издадена от кмета на Община Дупница заповед, с която до 15 ноември е трябвало да приключат всички подобни дейности, включително и възстановяването на инфраструктурата. Комисията е съставена от експерти от строителния отдел към Общината и вече работи на терен. Проверяват се всички обекти. „Общо 33 са констатираните забележки по участъци от над 20 улици в града. Констатациите са за невъзстановена асфалтова или тротоарна настилка или за некачествено направена такава, за неизвозени строителни отпадъци”, каза Христо Апостолов. По думите му всички протоколи от огледите са предадени към юридическия отдел на Община Дупница, където ще бъдат изготвени актове за установените нарушения. На изпълнителите ще бъде даден и срок за възстановяване на набелязаните участъци.\r\nВенцеслав ИЛЧЕВ", "date": "2017.11.20", "title": "Кюстендил: В Дупница се извършват проверки на строителните дейности по градската инфраструктура"}
{"url": "http://www.focus-news.net/news/2017/11/20/2458959/sofiya-eksperimentalno-se-udalzhava-marshrutat-na-avtobusni-linii-20-21-i-22.html", "text": "Експериментално се удължава маршрутът на автобусни линии 20, 21 и 22, съобщиха от пресцентъра на Столична община. Маршрутът на  се удължава експериментално от с. Локорско по маршрута си до кръстовището ул. „Рояк“ и ул. „Първа българска армия“, по ул. „Първа българска ария“ ул. „Каменоделска“ ул. „Константин Стоилов“ площад Сточна гара, по бул. „Сливница“ и площад Лъвов мост.\r\nВ удължения участък се разкриват автобусни спирки „Католичен гробищен парк“ на ул. „Каменоделска“ след ул. „Първа българска армия“ и спирка „Първа българска армия“ на ул. „Рояк“ след ул. „Първа българска армия“.  от с. Подгумер и от с. Войняговци по маршрутите си до кръстовището на ул. „Мара Бунева“ и ул. „Първа българска армия“, по ул. „Първа българска армия“, ул. „Каменоделска“, ул. „Константин Стоилов“, площад „Сточна гара“, по бул. „Сливница“, пл. Лъвов мост. Разкриват се допълнителни автобусни спирки „Католичен гробищен парк“ на ул. „Каменоделска“ по бул. „Първа българска армия“ в посока пл. „Лъвов мост. \r\nПромяната в организацията на движение важи до 18 май.", "date": "2017.11.20", "title": "София: Експериментално се удължава маршрутът на автобусни линии 20, 21 и 22"}
{"url": "http://www.focus-news.net/news/2017/11/20/2458960/blagoevgrad-s-kontsert-na-grupa-horizont-beshe-zakrit-festivalat-na-greyanoto-vino.html", "text": "В последния ден от фестивала на греяното вино жители и гости на града можеха да опитат разнообразни кулинарни продукти и питиета под акомпанимента на рок бандата Хоризонт. Това съобщиха от пресцентъра на Община Благоевград. Фестивалът се проведе в четири поредни дни и посрещна едни от най-добрите български изпълнители. Стартът поставиха Обратен ефект, във втората вечер златните хитове на  Илия Ангелов от „Диана Експрес“ подгряваше посетителите на феста. В съботната вечер Монти от Ice Cream излезе на сцената за доброто настроение на ценителите на виното. Фестивалът на греяното вино закриха рок легендите от група Хоризонт. Фестивалът на греяното вино е първият по рода си. Събитието акцентира върху изобилието от рецепти за любимата напитка в студените месеци – греяното вино. Стартът на Фестивал на греяното вино бе даден на 16 ноември в Благоевград. Това беше и първото място от обиколката, която предстои. Фестивалът на греяното вино ще посети и други градове от Югозапада", "date": "2017.11.20", "title": "Благоевград: С концерт на група Хоризонт беше закрит Фестивалът на греяното вино"}
{"url": "http://www.focus-news.net/news/2017/11/20/2458961/tass-federalnata-sluzhba-za-sigurnost-na-ruskata-federatsiya-sazdade-baza-danni-za-chuzhdestrannite-teroristi.html", "text": "Федералната служба за сигурност на Руската федерация създаде база данни със сведения за чуждестранните терористи. Това разкри в понеделник министърът на външните работи Сергей Лавров, предава TACC. \r\nПървият дипломат на Москва подчерта, че борбата срещу терористичните престъпления е от изключителна важност. Съгласно думите, базата данни може да бъде използвана от „всички желаещи, и колкото по-широка става тя, колкото повече държави участват в нея, толкова по-лесно ще бъде следенето на маршрутите на придвижване на терористите, които днес може да прехвърлят от Близкия изток към Централна Азия, а оттам – в Малайзия“. Тереза Герова", "date": "2017.11.20", "title": "ТАСС: Федералната служба за сигурност на Руската федерация създаде база данни за чуждестранните терористи"}
{"url": "http://www.focus-news.net/news/2017/11/20/2458962/d-r-emiliya-baeva-zam-kmet-na-dobrich-podgotvya-se-vremenniyat-priyut-za-bezdomni-koyto-obshtinata-i-bchk-poddarzhat-prez-zimniya-sezon.html", "text": "От днес се подготвя временният приют за бездомни, който Община град Добрич и Областният съвет на Български червен кръст поддържат през зимния сезон. Всеки момент къщата ще бъде отворена. Това съобщи зам.-кметът „Хуманитарни дейности“ д-р Емилия Баева, предаде кореспондент на Радио „Фокус” – Варна. Къщата за временно настаняване се намира по улицата зад сградата на Стоматологията и е с капацитет 6 души, но в нея могат да бъдат настанени 8, посочи д-р Баева. БЧК предоставя легла, дюшеци и постелъчен материал. На работа в тази къща ще бъдат назначени двама служители, пазач е осигурен денонощно, защото и къщата ще работи 24 часа през зимния сезон. В къщата има отопление и течаща топла вода. Желанието на Общината е с помощта на БЧК да бъде осигурена храна чрез обществената трапезария, допълни д-р Емилия Баева. \r\nЖулиета НИКОЛОВА", "date": "2017.11.20", "title": "Д-р Емилия Баева, зам.-кмет на Добрич: Подготвя се временният приют за бездомни, който Общината и БЧК поддържат през зимния сезон"}
{"url": "http://www.focus-news.net/news/2017/11/20/2458963/afp-teheran-opredeli-kato-bezpolezna-rezolyutsiyata-na-arabskata-liga.html", "text": "В понеделник Ирак отхвърли като „безполезна“ резолюцията на външните министри на страните от Арабската лига, с която Техеран бе обвинен в „агресия“ срещу арабските държави, предава AFP.\r\n„Разрешаването на проблемите в региона не се в състои в публикуването на такива безполезни изявления, а в прекратяването на политиката на ционисткия режим (Израел), който се опитва да подклажда разделение\", подчерта говорителят на външното министерство в Техеран Бахрам Гасеми.\r\nВ неделя Арабската лига проведе извънредно заседание в Кайро по искане на Саудитска Арабия, след като напрежението в Близкия изток се засили на фона на кризата в Ливан.Тереза Герова", "date": "2017.11.20", "title": "AFP: Техеран определи като „безполезна“ резолюцията на Арабската лига"}
{"url": "http://www.focus-news.net/news/2017/11/20/2458964/vitsepremierat-valeri-simeonov-s-postroyavaneto-na-vtori-lift-na-bansko-shte-se-oblekchi-vazmozhnostta-turistite-da-stigat-do-ski-zonite.html", "text": "С построяването на втори лифт, което е главната цел на тези промени, ще се облекчи възможността туристите да стигат до ски зоните. Това каза вицепремиерът по икономическата и демографската политика Валери Симеонов на брифинг след кръгла маса по предложението на кмета на община Банско за завършване на процедурата по изменение на действащия План за управление на Национален парк „Пирин“, предаде репортер на Агенция „Фокус“. „В момента се чака по 2-3 часа. Хората идват от цяла Европа, за да не могат да използват пистите пълноценно. Вторият лифт няма да увеличи туристите, а ще намали времето за чакане“, заяви той. „В концесионния договор са предвидени промени и в плащанията. Очаква се сумите, които ще постъпват от концесията да бъдат два пъти по-големи“, обясни Валери Симеонов. „Предвижда се разрешаване на строителство на нови ски съоръжения- лифтове, влекове, писти и т.н. На концесионната територия няма да има никакво друго строителство на сгради за хотели, къщи за гости и прочие“, каза още той. \r\nБиляна ИВАНОВА", "date": "2017.11.20", "title": "Вицепремиерът Валери Симеонов: С построяването на втори лифт на Банско ще се облекчи възможността туристите да стигат до ски зоните"}
{"url": "http://www.focus-news.net/news/2017/11/20/2458965/mayya-sapozhnikova-edin-ot-vnositelite-na-kolektivna-zhalba-sreshtu-vik-dobrich-vik-druzhestvata-da-nosyat-otgovornost-za-zagubite-po-vodoprenosnata-mrezha.html", "text": "Да бъдат направени законодателни промени, които да задължат ВиК дружествата да носят отговорност за загубите по водопреносната мрежа, а не те да бъдат за сметка на ползвателите. Това каза за Радио „Фокус” каза Майя Сапожникова, един от вносителите на колективна жалба срещу ВиК услугите в Добрич. По думите й освен честите аварии в града, които са от години, има и немалко други проблеми. „Те са свързани с общите водомери и несъбираемостта на задълженията. Сериозен проблем са и течове по водопреносната мрежа, които са 86% и влизат в цената на водата, което се разпределя пропорционално на изразходваните кубици от всеки абонат. Нужно е да си оправят проблемите (течовете), сами да си намират кой краде. Не ние, обикновените абонати, трябва да се занимаваме с това. За тази висока цена искаме качество на услугата“, каза Сапожникова. Тя допълни, че колективната жалба срещу качеството на предлаганата от ВиК-Добрич услуга е изпратена до различни български и европейски институции.", "date": "2017.11.20", "title": "Майя Сапожникова, един от вносителите на колективна жалба срещу ВиК – Добрич: ВиК дружествата да носят отговорност за загубите по водопреносната мрежа"}
{"url": "http://www.focus-news.net/news/2017/11/20/2458966/veliko-tarnovo-blizo-340-000-leva-sa-nuzhni-za-remont-na-patya-elena-lazartsi-miykovtsi.html", "text": "Областната Междуведомствена комисия подкрепи искане за ремонт и възстановяване на пътя Елена – Лазарци – Мийковци на стойност 338 958.96 лв. Това съобщиха от пресцентъра на Областна администрация – Велико Търново. Пътят се нуждае от ремонт и укрепване, след като преди няколко месеца бе засегнат от старо свлачище. В момента е проходимо само едното платно.\r\nПо време на заседание на междуведомствената комисия в Областната администрация днес е одобрено искането за финансиране и то ще бъде изпратено за разглеждане до Междуведомствената комисия за възстановяване и подпомагане към Министерски съвет.", "date": "2017.11.20", "title": "Велико Търново: Близо 340 000 лева са нужни за ремонт на пътя Елена – Лазарци – Мийковци"}
{"url": "http://www.focus-news.net/news/2017/11/20/2458967/zamestnik-ministar-malina-krumova-shte-otkrie-nauchnoprakticheska-konferentsiya-v-sferata-na-opos-i-prsr-2014-2020.html", "text": "Заместник-министърът на регионалното развитие и благоустройството Малина Крумова ще открие утре, 21 ноември, седмата Национална научнопрактическа конференция на тема „Оперативна програма „Околна среда“ и Програмата за развитие на селските райони за периода 2014 – 2020“. Това съобщиха от пресцентъра на МРРБ. \r\nФорумът е с начален час 09.30 и ще се проведе в зала „Средец“ на „София хотел Балкан“. Организатори са Камарата на строителите в България, Българската асоциация по водите и в. „Строител“.", "date": "2017.11.20", "title": "Заместник-министър Малина Крумова ще открие научнопрактическа конференция в сферата на ОПОС и ПРСР 2014-2020"}
{"url": "http://www.focus-news.net/news/2017/11/20/2458968/prezidentat-rumen-radev-balgariya-ima-ambitsiyata-da-se-utvardi-kato-regionalen-tsentar-na-unitsef-za-zashtita-na-pravata-na-detsata.html", "text": "България има амбицията да се превърне в регионален център на УНИЦЕФ и да сподели своя опит за защита на правата на децата с държавите от  Централна и Източна Европа. Това заяви президентът Румен Радев на среща на „Дондуков“ 2 с представителя на УНИЦЕФ за страната ни Мария Хесус Конде по повод Световния ден на детето, обявен от ООН през 1954 г., съобщиха от прессекретариата на държавния глава. По време на разговора беше подчертан постигнатият от страната ни напредък по отношение на процеса по деинституционализация на социалните услуги за деца, лишени от родителска грижа, осигуряването на приобщаващо образование, ранното детско развитие, детското правосъдие и други мерки за защита на правата на децата през изминалите десет години. \r\nМария Хесус Конде представи новата Програма за партньорство между УНИЦЕФ и Правителството на Република България и заяви, че през месец януари 2018 г. ще бъде одобрен план за действие за изпълнение на Програмата. \r\nОбща бе оценката, че информационните технологии, общуването в интернет и социалните мрежи са част от съвременния процес на социализация на децата, но това изисква и адекватно законодателство и ефективно наказателно преследване на хората, които използват интернет за извършването на престъпления срещу деца и младежи. \"Дигитализацията е една от важните теми на предстоящото Българско председателство на Съвета на ЕС и тази тема ще бъде във фокуса на сътрудничеството на страната и УНИЦЕФ\", подчерта държавният глава. \"Президентската институция подкрепя действията на УНИЦЕФ за изработването на комплексен подход за справяне с проявите на агресия в училище, в който да участват както родителите и учителите, така и самите ученици\", каза още Румен Радев. Мария Хесус Конде отбеляза, че социалните проблеми в едно общество неизбежно се отразяват върху поведението на децата, което налага общи усилия от страна на цялата образователна общност – институции, родители и ученици, както и неправителствените организации.", "date": "2017.11.20", "title": "Президентът Румен Радев: България има амбицията да се утвърди като регионален център на УНИЦЕФ за защита на правата на децата"}
{"url": "http://www.focus-news.net/news/2017/11/20/2458969/sport-uest-bromich-uvolni-menidzhara-na-otbora.html", "text": "След десет поредни загуби в Премиър лийг мениджърът на Уест Бромич Тони Пулис бе освободен от длъжност. \r\nПоследният двубой, в който Пулис бе начело на тима, бе изигран в събота, когато Уест Бромич допусна загуба от Челси с 0:4. В навечерието му Пулис призна, че няма да бъде изненадан, ако бъде освободен от заеманата длъжност. \r\n59-годишният Пулис започна работа в клуба на 1 януари 2015 година, а под негово ръководство Уест Бромич завърши на 13-то, 14-то и 10-то място в Премиър лийг.", "date": "2017.11.20", "title": "Спорт: Уест Бромич уволни мениджъра на отбора"}
{"url": "http://www.focus-news.net/news/2017/11/20/2458970/ministar-neno-dimov-po-dobre-da-ima-vtori-lift-na-bansko-otkolkoto-varvolitsa-ot-koli-koito-mnogo-poveche-zamarsyavat-okolnata-sreda.html", "text": "От екологична гледна точка най-чистият транспорт е електротранспортът, какъвто е лифтът. Според мен е много по-добре да има втори лифт, отколкото цялата върволица от коли, които много повече замърсяват околната среда. Това каза министърът на околната среда и водите Нено Димов на брифинг след кръгла маса по предложението на кмета на община Банско за завършване на процедурата по изменение на действащия План за управление на Национален парк „Пирин“, предаде репортер на Агенция „Фокус“. „След разговора днес ще започнем процедурата по съгласуване и внасянето в МС. Кога ще бъде разгледано не мога да кажа“, коментира той. „Нещата, които са най-спорни, допуснати при първоначалното подписване, се базират на Закона на концесиите за подземни богатства, действащ през 2001 година“, обясни министърът. „Сега вече има закон с възможност за концесии за строителство. Там става дума единствено и само за ски съоръжения и прилежащата им техническа инфраструктура, никакво друго строителство не се предвижда“, уточни той. „Двата документа не касаят каквото и да било строителство на леглова база, нищо извън ски съоръжения и техническа инфраструктура“, каза още Нено Димов. \r\nБиляна ИВАНОВА", "date": "2017.11.20", "title": "Министър Нено Димов: По-добре да има втори лифт на Банско, отколкото върволица от коли, които много повече замърсяват околната среда"}
{"url": "http://www.focus-news.net/news/2017/11/20/2458971/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин с помощта на Вангелия Тренева, секретар на Народно читалище „Братя Миладинови“ в Петрич, ще Ви разкажем повече за историята на културната институция и дейностите, които ежедневно се провеждат в нея. Ще говорим и за това какво е свършено през годината от екипа на читалището, а също така ще отправим поглед към предстоящите коледно-новогодишни празници. \r\nЩе продължим и поредицата „Духовност, просвета и култура“, като от отец Павел ще научим повече за храма, по-известен като Петричкия манастир, разположен в северното подножие на планина Беласица, в западните покрайнини на град Петрич. \r\nСотир Иванов, директор на Исторически музей – Петрич, пък, ще ни гостува в рубриката „Кметове в историята на Петрич“. Бъдете с нас, за да опознаете и обикнете община Петрич.", "date": "2017.11.20", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2017/11/20/2458972/kyustendil-peshehodka-e-bila-blasnata-ot-lek-avtomobil-na-bulevard-makedoniya-v-grada.html", "text": "Пешеходка е била блъсната от лек автомобил на булевард „Македония” в Кюстендил. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Произшествието се обслужва от екип на „Пътна полиция”. Жената е транспортирана за преглед в болницата в Кюстендил.\r\nВенцеслав ИЛЧЕВ", "date": "2017.11.20", "title": "Кюстендил: Пешеходка е била блъсната от лек автомобил на булевард „Македония” в града"}
{"url": "http://www.focus-news.net/news/2017/11/20/2458973/silistra-narodniyat-predstavitel-ot-gerb-altimir-adamov-organizira-priemna-za-grazhdani-v-dulovo-na-27-noemvri.html", "text": "Народният представител от ГЕРБ – Силистра Алтимир Адамов организира приемен ден в Дулово на 27 ноември, понеделник, от 09.00 до 11.00 часа, съобщиха от пресцентъра на партията.\r\nПриемната ще се проведе в общинския офис на ГЕРБ, който се намира на ул. „Васил Левски” 7, ет. 2 (срещу полицията).", "date": "2017.11.20", "title": "Силистра: Народният представител от ГЕРБ Алтимир Адамов организира приемна за граждани в Дулово на 27 ноември"}
{"url": "http://www.focus-news.net/news/2017/11/20/2458974/ministar-nikolay-nankov-prez-2018-g-shte-badat-rehabilitirani-oshte-pone-15-km-ot-patya-ruse-byala.html", "text": "През 2018 г. ще бъдат рехабилитирани още поне 15 км от първокласния път Русе – Бяла. Това съобщи днес министърът на регионалното развитие и благоустройството Николай Нанков при посещението си в Русе, съобщиха от пресцентъра на Министерство на регионалното развитие и благоустройството. Там той проведе работна среща с кмета на града Пламен Стоилов и народни представители от региона. Пред медии в града министърът коментира, че физическото изпълнение на извършващия се в момента ремонт на близо 10-километровия участък на Беленския баир от пътя Русе – Бяла вече е над 50%. Поради интензивния тежкотоварен трафик по трасето на участъка са положени асфалтобетон и геомембранна мрежа. Остава да бъдат положени износващ слой и маркировка. \"Очаква се изпълнението да приключи в рамките на следващите две седмици\", посочи Николай Нанков, който по-рано днес инспектира ремонта на пътя. \"Предстои Агенция „Пътна инфраструктура“ и кметът на Община Бяла да сключат споразумение за съвместно изграждане на обезопасителни съоръжения на кръговото кръстовище, което е един от най-тежките участъци от гледна точка на безопасност, с висока степен на травматизъм и жертви в страната\", каза още министърът. Той добави, че се предвижда изграждане на насип от инертни материали и осветление. \"В рамките на следващите няколко седмици предстои подмяна на защитни съоръжения, мантинели и парапети там\", заяви Нанков. \r\n\"Взетото през месец септември решение за наддоговаряне с 212 млн. лв. на ресурса по Оперативна програма „Региони в растеж“ позволи да поканим кмета и да сключим договорите за обновяване на сградите от образователната инфраструктура в Община Русе, за да може да стартира реалното им изпълнение\", каза още министър Нанков. Той добави, че по тях вече се работи и в рамките на 2018 г. се очаква да има обновени материална база, оборудване, обзавеждане и спортна база в училища и детски градини в града.\r\n\"През 2018 г. ще стартира изпълнението на големия воден проект в Община Русе, финансиран с европейски средства, по който ВиК - Русе е бенефициент\", обяви Николай Нанков. Той поясни, че около 50 млн. лв. ще бъдат вложени в подобряване на питейно-битовото водоснабдяване, а малко над 30 млн. лв. ще са инвестициите за канализация и пречистване на отпадъчни води. \r\nМинистърът съобщи, че след сключване на споразумение с Агенция „Пътна инфраструктура“ Община Русе ще може да осъществява адекватна поддръжка на бул. „България“, който е част от републиканската пътна мрежа. За тази цел на общината на годишна база ще бъдат предоставени над 396 хил. лв.\r\nАгенция „Митници“, Главна дирекция „Гранична полиция“, Община Русе и АПИ работят съвместно по решаване на проблема с отводняване на трасето в посока Дунав мост. Предвидено е уширение на пътя, което ще премахне сега образуващата се „тапа“ там. Проектът за него ще стартира през месец февруари или март 2018 г., стана ясно от думите на министъра.\r\nНиколай Нанков коментира, че трябва да бъдат ускорени действията между Министерствата на регионалното развитие и благоустройството и на транспорта, информационните технологии и съобщенията, за да може Община Русе максимално бързо да стартира договора за строителство, реконструкция и рехабилитация по изграждането на кейовата стена в най-големия ни Дунавски град.\r\n\"От 28 ноември започват обществените обсъждания на процедурата по оценка на въздействието върху околната среда на проекта за изграждане на магистралата Русе – Бяла – Велико Търново\", каза още министър Нанков. В Русе такова ще се състои на 1 декември, а всички ще се проведат в рамките на две седмици, като в тях ще участва председателят на Управителния съвет на АПИ инж. Дончо Атанасов. Николай Нанков посочи, че след провеждане на обсъжданията, в рамките на 45 дни, министърът на околната среда и водите трябва да се произнесе с одобряване на някой от трите варианта на трасе, след което ще могат да започнат реални дейности по проекта.\r\nДнес в Русе министър Нанков посети блок „Русия“, който е със сериозни конструктивни проблеми и предстои да бъде обновен в рамките на Националната програма за енергийна ефективност на многофамилни жилищни сгради. Предстои да бъде взето решение относно варианта за конструктивно укрепване и финансиране на дейностите по сградата, за да може животът ѝ да бъде удължен и да се гарантира безопасността на живеещите в нея хора.", "date": "2017.11.20", "title": "Министър Николай Нанков: През 2018 г. ще бъдат рехабилитирани още поне 15 км от пътя Русе – Бяла"}
{"url": "http://www.focus-news.net/news/2017/11/20/2458975/d-r-atanas-kambitov-kmet-na-blagoevgrad-nyama-da-varvim-v-posoka-vdigane-na-taksa-bitovi-otpadatsi-vapreki-problema-s-depoto.html", "text": "Няма да вървим в посока вдигане на такса „Битови отпадъци“, въпреки проблема с депото за отпадъци, който имаме в момента. Това коментира за Радио „Фокус“ – Пирин кметът на Благоевград д-р Атанас Камбитов след провелата се извънредна сесия на Общинския съвет, на който бе взето решение отпадъците на общината да се извозват до Разлог, след затваряне на сега действащото депо в село Бучино. По думите на д-р Атанас Камбитов до 31 декември трябва да има яснота по проблема и дали държавата ще помогне на Ощината по отношение на разходите, които ще бъдат необходими за транспортиране на отпадъците до Разлог. \r\n„Вярвам, че ще намерим решение на казуса. Неслучайно по време на сесията казах на колегите, че 23 милиона лева, които са ни нужни за новата Регионална система за отпадъци в Бучино, тоест – 17.6 милиона лева от ПУДООС и 5.4 милиона лева, които имаме осигурени чрез писмо от Министерството на финансите, ни биват отпуснати от държавата. Лично аз съм на мнение, че държавата изпълнява своя ангажимент и с точно такова разбиране ще бъдем и оттук насетне. Още повече, че за разлика от другите общини, които имат проблем, то при нас неговото решение изглежда близо, защото в периода август – септември  ще сме готови с новата система за отпадъци“, каза още д-р Атанас Камбитов. Той коментира, че към момента вече води кореспонденция с Министерството на околната среда и водите, като той е говорил и с представители на други сдружения, които имат същия проблем като Община Благоевград. \r\n„Те също подкрепят подобна позиция - че държавата трябва да ни окаже съдействие, затова и ще вървим към това да се проведат официални преговори. Ще търсим подкрепа от Министерството на околната среда и водите, както и от Министерството на финансите. Може би, все пак, за да бъдем коректни, това, което убягна на Общинския съвет, но аз не исках да влизам в излишни спорове, е, че от тези 140 000 лева на тон, 45 000 са отчисленията, които е нормално да си ги поемем ние, от Общината, защото така или иначе и в момента си ги плащаме“, уточни д-р Камбитов. Според него всъщност това ще бъде и моделът, за реализирането на който ще се търси съдействие. „Сами разбирате, че просто няма как централният бюджет да поеме отчисленията, които са си наш ангажимент. Дори и в момента, при работещо депо, ние си ги плащаме тях, защото така е по Закона за управление на отпадъците, но разликата би трябвало да се поеме от държавата, или поне така смятаме ние, защото има такъв прецедент. Доколко си спомням, отпадъците на София също тогава, когато ги транспортираха до Цалапица, мисля, че беше, се поемаха от централния бюджет“, заяви д-р Атанас Камбитов. \r\nТой обясни, че всъщност до проблема, който съществува в момента, се е стигнало, защото предходните ръководства на Общината не са предприели нищо във връзка с депото. „Специално за депото в Благоевград, аз Ви казах, първата крачка за неговото изграждане, по спомен, беше през ноември 2011 година, когато регистрирахме сдружение. Ние не продължихме да работим по нещо, вече започнато, а тръгнахме от под нулата. Ако не бяха се случили обжалванията на по-късен етап, то в момента пред нас нямаше да стои този въпрос“, посочи д-р Камбитов.\r\nЛивия НИНОВА", "date": "2017.11.20", "title": "Д-р Атанас Камбитов, кмет на Благоевград: Няма да вървим в посока вдигане на такса „Битови отпадъци“, въпреки проблема с депото"}
{"url": "http://www.focus-news.net/news/2017/11/20/2458976/liderat-na-pes-sergey-stanishev-kam-zoran-zaev-imate-palnata-podkrepa-na-pes-za-evropeyskata-integratsiya-na-makedoniya.html", "text": "Партията на европейските социалисти категорично подкрепя европейската интеграция на страните от Западните Балкани. Това е важно както за тях, така и за самия ЕС и за региона. На днешната конференция искаме да чуем вас – левите премиери и лидери на партии – какви са предизвикателствата пред вашите страни и правителства. Това заяви лидерът на ПЕС Сергей Станишев след срещата, съобщиха от пресофиса на Сергей Станишев. „Амбицията ни е да организираме голяма среща в София по време на българското председателство догодина, на която заедно с премиерите от нашето политическо семейство да предложим конкретна Пътна карта за присъединяването на страните от Западните Балкани към ЕС. Тази Пътна карта ще има две части. Първата – политическата част – ще се отнася до процеса на присъединяване на държавите от региона. Втората – икономическата част – ще даде перспектива за хората – ясни ангажименти относно инфраструктурни и транспортни проекти, инвестиции, както и предложението за включване на страните в европейското пространство, свободно от роуминг такси. Така вашите граждани ще могат осезаемо да почувстват ползите от влизането на държавите им в Съюза.\r\nСега има прозорец от възможности. Затова, ние ще настояваме да бъде приета Софийска декларация по време на срещата на върха у нас догодина, която да включва и конкретните предложения от Пътната карта. “\r\nТова заяви Сергей Станишев по време на Балканската конференция, организирана от ПЕС в Сараево, с участието на левите премиери, партии и фондации в региона. Балканската конференция на ПЕС се провежда традиционно от 2005 година насам по инициатива на Станишев.\r\nНа двустранна среща премиерът на Република Македония Зоран Заев благодари на лидера на европейските социалисти за подкрепата на ПЕС за връщането на страната му към нормалните демократични процедури и покани Станишев на работно посещение в Скопие.\r\n„Високо оценявам политическата воля на премиера Заев за подписването на Договора за добросъседство с България. Близо 10 години преговаряхме за Договор за добросъседство с Груевски и все не успявахме да се разберем, а скоро след като дойде правителството на Заев подписахме Договора. Това е голям приятелски жест от тяхна страна и ясно показва, че новото правителство желае да работи с България като приятели и съюзници. \r\nПреди години Македония беше сочена за водеща в процеса на евроинтеграция в региона. Сега са необходими огромни усилия, но ние оценяваме напредъка, който премиерът Заев и неговото правителство постигнаха до момента, както и желанието им да върнат европейската перспектива на страната си. По време на нашето председателство ние също трябва да демонстрираме добронамереност и да направим всичко възможно да помогнем на Македония да навакса пропуснатото по време на режима на Груевски.\r\nОбещах на Заев и подкрепата на ПЕС и в търсенето на дипломатическо решение с Гърция по въпроса с името на Македония, което е пречка по пътя на присъединяване“, каза още Сергей Станишев.", "date": "2017.11.20", "title": "Лидерът на ПЕС Сергей Станишев към Зоран Заев: Имате пълната подкрепа на ПЕС за европейската интеграция на Македония"}
{"url": "http://www.focus-news.net/news/2017/11/20/2458977/stara-zagora-obshtinata-uchastva-v-nay-golyamoto-turistichesko-izlozhenie-v-rumaniya.html", "text": "Туристическият информационен център към Община Стара Загора представи града като атрактивна туристическа дестинация на най-голямото туристическо изложение в Румъния „Targul de Turism al Romaniei“, което се състоя в Букурещ от 16 до 19 ноември. Това съобщиха от пресцентъра на Община Стара Загора. Международният форум се провежда два пъти годишно на експозиционна площ от 15 000 кв .м, в 6 павилиона. Предназначен е както за масова публика, така и за професионалисти от туристическия бранш. Участието на Туристически информационен център - Стара Загора е в рамките на националния щанд на България, организиран от Министерството на туризма. С рекламно-информационни материали на английски и румънски език в дните на изложението бе представено хилядолетното културно-историческо наследство на града, както и туристически маршрути с най-значимите забележителности на Стара Загора - Музей „Неолитни жилища“, Античен форумен комплекс на Августа Траяна, Музей на религиите, Регионален исторически музей, както и възможностите за СПА и уелнес, делови, спортен и други видове туризъм.\r\n„Румъния е ключов пазар за българския туризъм. През 2016 г. страната ни е посетена от 1 096 874 румънски туристи, които идват основно за ваканционен, СПА и културен туризъм, но също и за празници като Коледа и Нова година“, съобщи след завръщането си заместник-кметът Красимира Чахова, която участва във форума.", "date": "2017.11.20", "title": "Стара Загора: Общината участва в най-голямото туристическо изложение в Румъния"}
{"url": "http://www.focus-news.net/news/2017/11/20/2458978/chetvartiyat-mandat-na-angela-merkel-e-pod-vapros-sled-provala-na-koalitsionnite-pregovori-v-berlin-obzor.html", "text": "В навечерието на вота Бундестаг през септември социолозите побързаха да заклеймят изборите като едни от най-скучните в следвоенната история на Германия. Още в първите дни след гласуването обаче стана ясно, че Берлин крие много изненади, които дадоха основание на мнозина да предположат, че Германия може да посрещне новата 2018 г. без правителство. Едва ли обаче тогава някой си представяше, че страната ще бъде тласната по пътя на политическа криза. Шокът дойде в нощта срещу понеделник, когато стана ясно, че надеждите за „ямайска“ коалиция между Съюза (ХДС/ХСС), Свободната демократическа партия (СвДП) и „Зелени“ са разбити на пух и прах.\r\nПреговорите за новата правителствена коалиция в Германия бяха прекратени – свободните демократи (СвДП) на Кристиан Линднер се оттеглиха от консултациите в Берлин заради „липсата на доверие“ между потенциалните партньори за „ямайски“ съюз. „Не можем да носим отговорност за духа, който изпълва документите на правителствените консултации“, обясни ръководството на партията в профила си в социалната мрежа „Туитър“. „Бихме били принудени да се откажем от нашите основни принципи и от всичко, към което се стремим през последните години. Няма да подвеждаме нашите избиратели, поддържайки политически курс, в който не вярваме“, бе казано още в разпространеното съобщение. \r\nЛинднер обясни срива в консултациите с „отсъствието на доверие“ между партньорите, участващи в тях. Съгласно думите му, партиите не са постигнали консенсус в идеите за модернизация на Германия. „По-добре да не управляваме страната, отколкото да правим това по грешен начин. Днес, след седмици на преговори, ние имаме пред себе си списък с безбройни противоречия, открити въпроси и несъвместими цели“, подчерта младият лидер на свободните демократи.\r\nСпоред Линднер противоречията между СвДП от една страна, и Съюза (ХДС/ХСС) от друга, в крайна сметка са се оказали непреодолими. В хода на консултациите от неделя са били предприети стъпи в обратна посока, тъй като са били поставени под съмнение по-рано постигнати компромисни решения, обясни свободният демократ.\r\nТака Германия осъмна в политическа криза, която постави под въпрос четвъртия мандат на Ангела Меркел. Какви обаче са възможните сценарии за бъдещето на Германия? Един от възможните варианти за излизане от задънената улица остава формирането на правителството на малцинството, в което ще влязат Съюзът (ХДС/ХСС) и партията „Зелени“. Теоретически такава възможност съществува, но до този момент в следвоенната история на Германия подобно правителство не е заставало начело в Берлин. \r\nИ още нещо. След изненадващото решение на Свободната демократическа партия (СвДП) на Кристиан Линднер да се оттегли от преговорите за съставяне на новата коалиция в Берлин, от партията „Зелени“ изключиха възможността за формиране на правителство на малцинството. \r\n„Германия трябва да има стабилно правителство и за такова е необходимо мнозинство в парламента“, подчерта Юрген Тритин, един от „зелените“ делегати в преговорите за „ямайска“ коалиция.\r\nНа свой ред един от лидерите на „Зелени“ – Катрин Гьоринг-Екард, изрази увереност, че създаването на правителствена коалиция със Съюза (ХДС/ХСС) и СвДП е било възможно. Тя припомни, че партиите са постигнали компромисни решения по ключови въпроси като опазване на климата, селското стопанство и имиграцията, а по останалите точки позициите им са били много близки. \r\nСъздаването на „ямайска“ коалиция можеше да бъде мощен сигнал за избирателите, подчерта Гьоринг-Екард. Същевременно „зеленият“ политик изказа благодарности на канцлера Ангела Меркел за усилията й за създаване на коалиция и за готовността й към компромиси. \r\n„Споразумението беше възможно – при наличието на добра воля“, заяви другият „зелен“ лидер Джем Йоздемир, допълвайки, че неговите съпартийци са били склонни на компромис до последната минута от преговорите.\r\nПоне теоретично, след провала на преговорите за съставяне на правителство с участието на Съюза (ХДС/ХСС), Свободната демократическа партия (СвДП) и „Зелени“, в Германия все още има шанс за съставянето на коалиция, без да бъдат провеждани нови избори в страната.\r\nСлед фиаското на „ямайския“ съюз, надеждите се за формиране на „кенийска“ коалиция, която да включва Съюза (ХДС/ХСС), „Зелени“ и Германската социалдемократическа партия (ГСДП). За тази цел обаче ще бъде необходимо съгласието на партията, водена от Мартин Шулц. След изборите за Бундестаг през септември социалдемократите отказаха категорично участието си в още една коалиция, водена от Съюза (ХДС/ХСС). Предстои да бъде изяснено дали те са преосмислили позицията си, а решението ще бъде обявено на пресконференция в Берлин от лидера на партията Мартин Шулц. \r\nСлед тежката нощ, в която Германия тръгна по пътя на политическа криза, от редиците на баварския Християнсоциален съюз (ХСС) коментираха, че не са в състояние да си представят преговори с ГСДП. И все пак генералният секретар на партията Андреас Шойер заяви: „В тази ситуация не мога да разбера категоричния отказ на социалдемократите“ за водене на преговори с блока, воден от Меркел.\r\nСлед гръмкото фиаско на междупартийните сондажи за съставяне на „ямайска“ коалиция в Берлин, провеждането на нови избори в Германия е най-вероятният сценарий. Но и пътят към тях също ще бъде труден – препятствията са заложени в Основния закон на страната.\r\nПреди да се стигне до ново гласуване, трябва да бъде разпуснат Бундестагът. Един от начините това да се случи е гласуването на вот за доверие. Това бе сценарият при бившите канцлери Вили Бранд (ГСДП), Хелмут Кол (ХДС) и Герхард Шрьодер (ГСДП). Но за Ангела Меркел този път е блокиран. \r\nСледователно остава само възможността за разпускане на парламента след канцлерски избори. Съгласно член 63 от Основния закон на ФРГ, ще възникне следният сценарий: президенът Франк-Валтер Щайнмайер ще предложи на Бундестага да избере Меркел за канцлер. Ако тя не успее да събере необходимото мнозинство, изборите може да бъдат повторени в рамките на 14-дневен срок. Ако и във втория кръг не спечели, в третия кръг на Меркел ще й бъде необходимо не абсолютно, а относително мнозинство. А такова едва ли ще бъде трудно да събере, предвид факта, че едва ли ще бъде издигнат друг кандидат за поста. \r\nПри подобна ситуация Щайнмайер има две възможности – да назначи Меркел за канцлер или да разпусне Бундестага. За решението президентът разполага със седемдневен срок. Ако той разпусне парламента, в рамките на 60 дни в Германия трябва да бъдат проведени нови избори. \r\nСпоред настоящите проучвания на общественото мнение и след изборите няма да настъпят много промени. Математически вероятни са единствено „ямайска“ и голяма коалиция. Социолозите допускат обаче, че избирателите може да накажат четирите партии, които не постигнаха успех за съставянето на новото германско правителство. От редиците на Съюза (ХДС/ХСС) и „Зелени“ се опасяват, че от новия вот дивидентите ще бъдат само за десните популисти. Другото опасение е, че новите избори може да създадат положение, в която дори ще бъде невъзможно създаването на голяма коалиция (Съюза (ХДС/ХСС) и ГСДП).\r\nСледва да се отбележи обаче, че социологическите проучвания на общественото мнение, проведени след септемврийските избори за Бундестаг, показват, че гражданите на Германия биха предпочели да излязат отново до избирателните урни, пред това в Берлин отново да управлява голяма коалиция. \r\nПървите парчета от пъзела, който ще разкрие картината на политическото бъдеще в страната, ще бъдат представени още в понеделник. Ключовата роля е на президента Франк-Валтер Щайнмайер. В следобедните часове на деня той ще обяви какви ще бъдат стъпките, които ще предприеме след провала на преговорите за съставяне на новото коалиционно правителство в Берлин.Тереза Герова", "date": "2017.11.20", "title": "Четвъртият мандат на Ангела Меркел е под въпрос след провала на коалиционните преговори в Берлин (ОБЗОР)"}
{"url": "http://www.focus-news.net/news/2017/11/20/2458979/kyustendil-blasnatata-na-bul-makedoniya-peshehodka-e-transportirana-ot-ekip-na-speshniya-tsentar-naznacheni-sa-y-skener-i-drugi-izsledvaniya.html", "text": "42-годишна е блъснатата пешеходка на булевард „Македония” в Кюстендил. Това съобщиха за Радио „Фокус” – Кюстендил от „Спешен център” – Кюстендил. Жената е транспортирана от екип на „Спешен център”. Назначени са й скенер и други медицински изследвания. Към момента жената се окачествява като средно пострадала. Екипът е взел и проби на водача на лекия автомобил, блъснал пешеходката. Той е тестван за наличие на алкохол и упойващи вещества в кръвта.\r\nВенцеслав ИЛЧЕВ", "date": "2017.11.20", "title": "Кюстендил: Блъснатата на бул. „Македония” пешеходка е транспортирана от екип на Спешния център, назначени са й скенер и други изследвания"}
{"url": "http://www.focus-news.net/news/2017/11/20/2458980/prezidentat-rumen-radev-shte-provede-sreshta-s-predsedatelskiya-savet-na-evropeyskiya-parlament-na-21-noemvri.html", "text": "Президентът Румен Радев ще проведе среща с Председателския съвет на Европейския парламент на 21 ноември от 11.30 часа на „Дондуков“ 2. Това съобщиха от прессекретариата на държавния глава. В срещата ще участват председателят на Европейския парламент Антонио Таяни, генералният секретар на ЕП Клаус Веле, председатели и представители на политическите групи в ЕП.", "date": "2017.11.20", "title": "Президентът Румен Радев ще проведе среща с Председателския съвет на Европейския парламент на 21 ноември"}
{"url": "http://www.focus-news.net/news/2017/11/20/2458981/sport-prezidentat-na-italianskata-futbolna-federatsiya-podade-ostavka.html", "text": "Президентът на Италианската футболна федерация Карло Тавекио подаде оставка. В рамките на извънредна пресконференция в Рим Тавекио поднесе извинение, подчертавайки, че е настъпил моментът италианският футбол да навлезе в нова ера.\r\nМедиите в средиземноморската страна на свой ред съобщават, че изборите за нов президент на Италианската футболна федерация трябва да бъдат проведени в рамките на 90 дни.\r\nМиналата седмица главният треньор на националния отбор по футбол Джампиеро Вентура също обяви оттеглянето си от поста, след като Италия не успя да се класира за световното първенство в Русия догодина.", "date": "2017.11.20", "title": "Спорт: Президентът на Италианската футболна федерация подаде оставка"}
{"url": "http://www.focus-news.net/news/2017/11/20/2458982/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“-Пловдив продължаваме разходката из община Садово, за да се докоснем до проблемите и постиженията на кметствата на най-малките селища там и да разберем какви грижи полага за тях местната власт. В началото на днешната ни среща ще разговаряме с кмета на с. Караджово Борислав Благоев, който ще ни каже как върви изпълнението на капиталовата програма на Общината в частта й, касаеща територията на селото, и колко улици са асфалтирани тази година там. \r\nСлед това ще отидем до село Ахматово. Селото е живописно. То е разположено под пясъчните хълмове в м. Ямача. Как живеят хората там и какво се прави за тях ще ни разкаже кметът Йордан Йорданов. \r\nЩе чуем и Янка Чукалова, директор на Дома за настаняване от семеен тип, който се помещава в същото село, но приютява хора от цялата област. От нея ще разберем предвидени ли са благотворителни инициативи по Коледа за хората, настанени в дома. В края на предаването отново ще говорим с Маринела Ставрева, секретар на читалището в село Поповица, която ще ни каже започна ли вече подготовката за коледните празници в селото.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.11.20", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2017/11/20/2458983/burgas-nad-6-godini-zatvor-130-000-lv-globa-i-otnemane-na-lek-avtomobil-e-nakazanieto-za-turski-grazhdanin-prenesal-kontrabandno-prez-granitsata-blizo-28-kg-heroin.html", "text": "Наложиха наказание от 6 години и 3 месеца „лишаване от свобода”, глоба в размер на 130 000 лв. и отнемане на лек автомобил „Рено” в полза на държавата (като средство, послужило за пренос на наркотика) на 35-годишния Метин Херсек. Това съобщиха от пресцентъра на Окръжната прокуратура – Бургас. Херсек е признал вината си за това, че на 10 октомври 2016 г. през ГКПП „Малко Търново”, област Бургас, действайки, като извършител в съучастие с неизвестни лица, действали като подбудители и помагачи, с лек автомобил марка „Рено”, без надлежно разрешително, пренесъл през границата на страната от Турция в България високорисково наркотично вещество - 56 пакета с хероин – престъпление по чл. 242, ал. 4, предл. първо, вр. ал. 2, предл. първо, вр. чл. 20, ал. 2 от НК \r\nТой е признал вината си за това, че на същото място и по същото време не изпълнил задължението си за деклариране пред митническите органи на парични средства – сумата от 37 500 евро – престъпление по чл. 251, ал. 1, вр. чл. 23, ал. 1 от НК. Посочената сума също е отнета в полза на държавата.\r\nВещественото доказателство – 27 946,990 гр. хероин се отнема в полза на държавата и подлежи на унищожение.\r\nНаказанието „лишаване от свобода“ ще бъде изтърпяно при първоначален „общ“ режим. \r\nСпоразумението, което е одобрено от Окръжен съд – Бургас, има силата на влязла в законна сила осъдителна присъда и не подлежи на обжалване.", "date": "2017.11.20", "title": "Бургас: Над 6 години затвор, 130 000 лв. глоба и отнемане на лек автомобил е наказанието за турски гражданин, пренесъл контрабандно през границата близо 28 кг хероин"}
{"url": "http://www.focus-news.net/news/2017/11/20/2458984/faz-okonchatelno-gsdp-nyama-da-uchastva-v-nova-koalitsiya-prizova-za-provezhdaneto-na-novi-izbori.html", "text": "След провала на преговорите между Съюза (ХДС/ХСС), Свободната демократическа партия (СвДП) и „Зелени“ за съставяне на „ямайска“ коалиция в Берлин, социалдемократите нарушиха мълчанието и потвърдиха, че няма да участват в ново правителство заедно с партията, водена от канцлера Ангела Меркел, съобщава националният ежедневник Die Frankfurter Allgemeine Zeitung.\r\nРешението на ръководството на Германската социалдемократическа партия (ГСДП) е единодушно – в страната трябва да бъдат проведени нови избори. Така бе сложен край на надеждите за съставянето на „кенийска\" коалиция между Съюза (ХДС/ХСС), „Зелени“ и ГСДП. По-рано от редиците на „Зелени“ отхвърлиха възможността за участието си в правителство на малцинството, водено от Меркел. Сега единственият изход от внезапната политическа криза в Берлин е организирането на нови избори.Тереза Герова", "date": "2017.11.20", "title": "FAZ: Окончателно – ГСДП няма да участва в нова коалиция, призова за провеждането на нови избори"}
{"url": "http://www.focus-news.net/news/2017/11/20/2458985/ognyan-tsenkov-kmet-na-vidin-obnoveniyat-pristanishten-terminal-vidin-tsentar-e-saobrazen-s-traditsiite-na-grada-ni.html", "text": "Обновеният пристанищен терминал Видин-център е съобразен с традициите на града ни, каза кметът на Общината Огнян Ценков, който заедно с народните представители Владимир Тошев от ГЕРБ и Росен Живков от „Обединени патриоти“, и областния управител Албена Георгиева прие поканата на Държавно предприятие (ДП) „Пристанищна инфраструктура“ за посещение на терминала, предаде репортер на Радио „Фокус“ – Видин.  Кметът на Видин посочи, че реализирането на проекта за рехабилитация на пристанищната инфраструктура, обслужваща корабните места в участъка на пристанищния терминал от Речна гара до „Колодрума“ допринася за повишаване на сигурността на корабоплаването по река Дунав с осигуряването на 5 корабни места. \r\n„Изградената инфраструктура се вписва добре в градската среда, завършвайки Крайдунавския парк. Тази инфраструктура е достъпна и аз съм сигурен, че тази алея ще се превърне в предпочитано място за разходка, както на видинчани, така и на гостите на града“, посочи Огнян Ценков. Той допълни, че една от основните цели на реализацията на проекта е създаване на условия за развитие, съобразени с местните природни и културни условия, и традициите във Видин. \r\nПроектът за обновяване на пристанищния терминал е на стойност 270 000 лв.\r\n\"Видин е вратата на Европа и направихме така, че тази врата да е харесвана от гостите на града и от хората, живеещи тук\", каза директорът на ДП „Пристанищна инфраструктура“ Ангел Забуртов. „Видин за мен винаги е бил особено място и по моя преценка трябва да е една от най-развитите точки в страната. Знаем, че Видин е вратата на Европа и затова направихме вратата на Европа да изглежда по този начин – да е харесвана, както от гостите на града, така и от хората, които живеят тук“, коментира той. \r\nВ рамките на обновяването на пристанищния терминал Видин-център е изградена подземна електрическа мрежа за ниско напрежение с трасе от трафопоста в сграда „Оперативна“ до короната на кейовата стена. Прокарани са електрически изводи до действащите 5 корабни места. Създаден е резерв от 5 извода за бъдещо развитие на терминала. Изградена е пешеходна алея с метален парапет по протежението на реката, поставена е тротоарна настилка, обособени са 8 площадки за отдих с пейки. Инвеститор е Държавно предприятие „Пристанищна инфраструктура“. В участъка от Речната гара до „Колодрума“ във Видин Държавно предприятие „Пристанищна инфраструктура“ е вложило над 5 млн. лв. за обезопасяване на кейовата стена, започнало през 2012 г. и завършено през 2015 г. През 2016 г. е изграден предпазен метален парапет с дължина 730 метра.\r\nВладимир Тошев, народен представител от ГЕРБ, посочи, е над 2,5 км брегова ивица във Видин е напълно обновена и променена. „Помня как изглеждаше тази бряг преди години, когато нямаше дига и до река Дунав тук можеше да се стигне и с камион. Сега брегът изглежда по различен начин – защитен е, красив, благоустроен и достъпен. ДП „Пристанищна инфраструктура“ показва, че и държавните структури, когато се ръководят успешно и с перспектива, могат да бъдат печеливши“, каза Владимир Тошев. Той допълни, че само за видинското пристанище са вложени няколко милиона лева. „Задачата сега е да натоварим тази инфраструктура с работа – т. е., да докараме повече туристи. Вече можем да кажем, че не само крепостта „Баба Вида“ краси нашия град, но и пристанището ни е достойно да бъде посещавано и няма защо да се срамуваме от него“, заяви народният представител.\r\nАнна ЛОЗАНОВА", "date": "2017.11.20", "title": "Огнян Ценков, кмет на Видин: Обновеният пристанищен терминал Видин-център е съобразен с традициите на града ни"}
{"url": "http://www.focus-news.net/news/2017/11/20/2458986/patria-dostavya-na-slovakiya-nova-versiya-na-amv-versiya-xp-kato-chast-ot-savmestna-slovashko-finlandska-programa-za-proizvodstvo-na-boyna-mashina-8x8.html", "text": "Словашкото и финландското министерства на отбраната се споразумяха за съвместна програма за разработка на бойни машини 8х8 за пехотата. Kато част от програмата компанията Patria бе избрана да достави нова прототипна версия на шасито на AMVXP 8x8. Това съобщиха от пресцентъра на компанията. Избраните индустриални партньори за реализация на проекта от министерствата на отбраната на двете страни са Konstrukta Defense a.s. (главен изпълнител), Patria Land Systems Oy (машина) и EVPU a.s. (оръжейна система).\r\nПрограмата за развитие на бойната машина за пехотата включва фаза на изпитване в Словакия, а след словашкия период на изпитване, машината  ще бъде тествана през тази зима във Финландия.  Въз основа на резултатите от тази програма за развитие и успешни тестове, Словакия планира да закупи до 81 бойни машини за пехотата, които ще бъдат доставени през 2018-2024 г. като част от програмата за  модернизация на армията.\r\nМашината Patria AMVXP 8x8 включва  решения, доказани в  НАТО и ЕС, които отговарят на изискванията на клиентите. „По време на тази програма ще разработим заедно с компанията EVPU нова модификация на амфибия AMVXP на вече изпитана в бой платформа AMV. Машината ще използва оръжейната система Turra, която отговаря на изискванията, както на словашките, така и на финландските отбранителни сили. Същата оръжейна система беше демонстрирана и в България през месец декември 2016г. на полигон „Тюлбето“. Patria има серийно производство на машини от 2003 г. насам, което ще позволи доставки в кратък срок. Също така имаме солиден опит в програмите за трансфер на технологии и местно производството на машини. Словакия предвижда да закупи 81 бойни машини и да ги произведе локално. Това  създава възможности за работни места и позволява голяма част от инвестицията да остане в държавата. Ние предлагаме на България идентичен подход за усвояване на местно производство за 150 бр. бойни машини за модернизационния проект на сухопътни войски“, потвърди Мика Кари, президент на Patria Land System.", "date": "2017.11.20", "title": "Patria доставя на Словакия нова версия на AMV версия „XP“ като част от съвместна словашко-финландска програма за производство на бойна машина 8x8"}
{"url": "http://www.focus-news.net/news/2017/11/20/2458987/martin-shults-predsedatel-na-gsdp-ne-sme-na-razpolozhenie-za-golyama-koalitsiya.html", "text": "Председателят на Германската социалдемократическа партия Мартин Шулц направи първото си изявление след провала на преговорите за съставяне на „ямайска“ коалиция в Берлин между Съюза (ХДС/ХСС), Свободната демократическа партия (СвДП) и „Зелени“. А присъдата – социалдемократите няма да участват в нова голяма коалиция, предава изданието Focus.\r\n„Не сме на разположение за влизане в голяма коалиция“, заяви Мартин Шулц, потвърждавайки още веднъж позиция на партията, обявена след изборите за Бундестаг през септември. \r\n„ХДС, ХСС и „Зелени“ поставиха страната в тежка ситуация. Смятаме, че е важно избирателите да могат да направят преоценка на създалото се положение“, бяха думите, с които лидерът на германските социалдемократи се застъпи за провеждането на нови избори в страната.Тереза Герова", "date": "2017.11.20", "title": "Мартин Шулц, председател на ГСДП: Не сме на разположение за голяма коалиция"}
{"url": "http://www.focus-news.net/news/2017/11/20/2458988/veliko-tarnovo-regionalniyat-predstavitel-na-komisiyata-za-zashtita-ot-diskriminatsiya-organizira-priemna-v-svishtov.html", "text": "Регионалният представител на Комисията за защита от дискриминация Дияна Николова организира приемна за гражданите на Свищов. Това съобщиха от пресцентъра на Община Свищов. Приемната ще се проведе от 13.00 до 14.30 часа на 24 ноември 2017 г. /петък/ в Зала № 1 на Общината.\r\nКомисията за защита от дискриминация е независим специализиран държавен орган за предотвратяване и защита от всякакъв вид дискриминация, за осигуряване на равенство на възможностите. В съответствие с целите на Закона за защита от дискриминация, комисията инициира и търси активно и системно сътрудничество в изпълнение на държавната антидискриминационна политика.", "date": "2017.11.20", "title": "Велико Търново: Регионалният представител на Комисията за защита от дискриминация организира приемна в Свищов"}
{"url": "http://www.focus-news.net/news/2017/11/20/2458989/mrrb-otpuska-sredstva-za-proektirane-na-ukrepvaneto-i-saniraneto-na-blok-rusiya-v-ruse.html", "text": "МРРБ отпуска средства за проектиране на укрепването и санирането на блок „Русия” в Русе. Това обяви по време на среща с представители на етажната собственост днес министърът на регионалното развитие и благоустройството Николай Нанков, съобщиха от пресцентъра на ПП ГЕРБ. За първи път у нас се прави подобен ход за многоетажна жилищна сграда. На срещата присъстваха още народните представители от ГЕРБ - Русе Пламен Нунев, Светлана Ангелова и Андриан Райков, кметът на Община Русе Пламен Стоилов, неговите заместници Димитър Наков и Страхил Карапчански, главният архитект на Община Русе Живка Бучуковска.\r\nКметът Стоилов обясни на радостните жители на блока, че Общината ще изготви цялостен проект с конкретни мерки за конструктивно укрепване и енергийна ефективност, както и допълнителни мерки. Ще се направи възлагане в кратки срокове - до пролетта на идната година. Тогава ще се пристъпи към избор на изпълнител. Сумата, която ще е нужна за пълното завършване на блока в района на Автогара Юг надхвърля 3 пъти повече санирането, ако бе направено само то. Пламен Стоилов смята, че в реален срок април или май може да започне строителството. Той благодари на министъра за допускането изпълнението на пилотния проект в града ни, а той може да послужи и като модел за подобни укрепвания в Русе. „Това е грижата на държавата, грижата на МРРБ и лично на министъра на тези хора, които сами не могат да си решат проблема”, подчерта кметът.\r\nМинистър Нанков обеща, че ще дойде и трети път догодина за церемонията по откриването на блока след завършване на работата там.", "date": "2017.11.20", "title": "МРРБ отпуска средства за проектиране на укрепването и санирането на блок „Русия” в Русе"}
{"url": "http://www.focus-news.net/news/2017/11/20/2458990/narodniyat-predstavitel-ot-gerb-radostin-tanev-uchastva-v-globalna-konferentsiya-na-mladite-parlamentaristi-v-otava.html", "text": "Народният представител от ГЕРБ - Стара Загора Радостин Танев бе част от четвъртата Глобална конференция на младите парламентаристи, която се проведе в Отава, Канада, през изминалата седмица, съобщиха от пресцентъра на ПП ГЕРБ. Конференцията бе организирана съвместно от парламента на Канада и Междупарламентарния съюз, в който участват 178 парламента и 12 асоциирани членове.\r\nНа форума присъстваха млади депутати от 51 държави. Фокусът бе поставен върху младежкото политическо участие, миграцията и социалната интеграция, както и  приобщаващите икономически възможности. Младите политици ще целят да работят така, че да бъдат давани еднакви шансове за успех на всички хора, независимо от пол, социално положение, възраст или етнос.\r\nШирока дискусия предизвикаха статистическите данни, представени от Междупарламентарния съюз, които подчертават кризата на младежкото участие в парламентите. Депутатите под 30-годишна възраст представляват само 1,9% от народните представители по света. Повече от 80% от парламентите нямат депутати на възраст под 30 години.\r\nДобър пример бе даден от народния представител от ГЕРБ Радостин Танев, който е и един от най-младите депутати в 44 НС. Той подчерта важната роля на младежките организации на политическите партии, при формирането на гражданско и политическо мислене у младежите. Танев посочи пред колегите си, че наблюдава засилване на интереса на съгражданите си до 29 години, които са заинтересовани и инициативни. „МГЕРБ е добре структурирана и широкоспектърна организация, която в синхрон с политиката на партията съумява да развива  обществена дейност. Така привличаме млади хора, които са с широк кръг от интереси и заедно реализираме благотворителни и социални кампании, също толкова успешно колкото и политически академии, обучения и кръгли маси. По този начин се опитваме да бъдем полезни при изграждането на млади политици и лидери, които да работят за развитието на страната ни“, каза Танев, който е и областен координатор на младежката структура на партията в Стара Загора. Според експертите, представянето на младите хора в дискусиите за национални и глобални политики не е достатъчно в световен мащаб, а това води до заплаха при постигането на устойчиви решения за справяне с икономическите, социалните и политическите предизвикателства, които стоят пред държавите.\r\nВ конференцията взеха участие представители на различни политически и публични организации: Пол Кершу - експерт по семейна политика, Алиш Кембъл - главен търговски комисар на Канада, Фарах Мохамед - активист за правата на жените и момичетата, Кевин Чан - ръководител на публичната политика на Facebook в Канада, както и парламентаристи от Бангладеш, Канада, Индонезия, Италия, Йордания, Мали и Нигерия. На форума присъства и новоизбраният президент на Междупарламентарния съюз и млад депутат Габриела Чуевас Барън.", "date": "2017.11.20", "title": "Народният представител от ГЕРБ Радостин Танев участва в глобална конференция на младите парламентаристи в Отава"}
{"url": "http://www.focus-news.net/news/2017/11/20/2458991/premierat-boyko-borisov-svarzanostta-i-podobryavane-na-usloviyata-za-biznes-v-stranite-ot-zapadnite-balkani-sa-reshavashti-za-integratsiyata-im.html", "text": "Министър-председателят Бойко Борисов проведе телефонен разговор със сръбския президент Александър Вучич. Двамата обсъдиха развитието по подготовката на Българското председателство на Съвета на ЕС през първата половина на 2018 г., съобщиха от правителствената информационна служба. Акцент беше поставен върху темите за свързаността, инфраструктурата и подобряването на условията за бизнес и инвестиции в страните от региона. „България отдава голямо значение на активната комуникация и сътрудничество между държавите от Западните Балкани и Европейския съюз и полага усилия за поставянето на този регион във фокуса на внимание“, подчерта премиерът.\r\nБойко Борисов и Александър Вучич обсъдиха и предстоящата в София среща на министър-председателя с лидерите на държавите на Западните Балкани, съпътствана от конференция на Световната банка за регионално сътрудничество. Дискутирани бяха и темите за следващия кръг от четиристранния формат България-Гърция-Румъния-Сърбия, който ще се проведе в Белград през декември. Първата подобна среща се състоя във Варна в началото на октомври по инициатива на българския премиер.", "date": "2017.11.20", "title": "Премиерът Бойко Борисов: Свързаността и подобряване на условията за бизнес в страните от Западните Балкани са решаващи за интеграцията им"}
{"url": "http://www.focus-news.net/news/2017/11/20/2458992/tass-proevropeyskata-opozitsiya-v-moldova-se-obedinyava-predi-izborite.html", "text": "Лидерите на проевропейската опозиция в Молдова заявиха, че ще излязат с единна платформа на предстоящите парламентарни избори в страната през 2018 година. Това обявиха по време на брифинг председателят на „Партията на действието и солидарността“(ПДС) Мая Санду и лидерът на „Платформа ДА“ Андрей Настасе, предава ТАСС.\r\n„ПАС и ПД създават платформа на проевропейските и антиолигархически сили. Ние предлагаме обединение на другите проевропейски сили и политици, които споделят нашите ценности“, заяви Санду. Според нейните думи, в бъдещия парламент платформата ще вкара хора, които ще бъдат избирани от комисия, съставена от журналисти и представители на гражданското общество. Това, според нея, ще позволи да бъде върнато доверието на гражданите към законодателния орган.\r\nСанду и Настасе определят управляващата Демократическа партия на Молдова като главен съперник, който, според тяхното мнение, е компрометирал идеята за европейска интеграция. Друг техен съперник е Партията на социалистите на Република Молдова, която иска възстановяването на отношенията с Русия.\r\nПревод и редакция:", "date": "2017.11.20", "title": "ТАСС: Проевропейската опозиция в Молдова се обединява преди изборите"}
{"url": "http://www.focus-news.net/news/2017/11/20/2458993/predsedatelyat-na-ep-antonio-tayani-i-predsedatelite-na-8-te-politicheski-grupi-v-evroparlamenta-pristigat-na-rabotno-poseshtenie.html", "text": "Председателят на ЕП Антонио Таяни и председателите на 8-те политически групи в европарламента пристигат на работно посещение у нас днес, 20 ноември. Това съобщиха от пресцентъра на Министерство за Българското председателство на Съвета на Европейския съюз 2018. Поводът е предстоящото Българско председателство на Съвета на Европейския съюз. В делегацията са още Диего Канга Фано, началник на кабинета на председателя на ЕП, и Клаус Веле, генерален секретар на Европейския парламент.\r\nУтре, 21 ноември, министър Лиляна Павлова ще придружава председателя на Европейския парламент Антонио Таяни по време на всички срещи, планирани в програмата му у нас. В програмата са включени двустранни срещи на председателя Таяни с премиера Борисов, с президента Румен Радев, с председателя на Народното събрание Цвета Караянчева. \r\nПредседателският съвет на ЕП ще се срещне с българското правителство, след което ще се състои пресконференция на председателя на ЕП Антонио Таяни и българския министър-председател Бойко Борисов. \r\nОчаква се и специално обръщение на председателя на Европейския парламент към българските депутати от 44-то Народно събрание, след което председателските съвети на ЕП и НС ще проведат съвместна дискусия.\r\nПо-късно след обяд Антонио Таяни ще участва в дебат с млади хора на тема „Гласът на младите: Каква Европа искаме?“, който ще се проведе в зала 272 на Софийския университет „Св. Климент Охридски“. Дискусията ще даде възможност на българските студенти и академична общност да изразят своите виждания и очаквания, свързани с бъдещото развитие на европейския проект, както и да отправят въпросите си към лидерите на политическите партии в Европейския парламент.", "date": "2017.11.20", "title": "Председателят на ЕП Антонио Таяни и председателите на 8-те политически групи в европарламента пристигат на работно посещение"}
{"url": "http://www.focus-news.net/news/2017/11/20/2458994/die-zeit-frank-valter-shtaynmayer-prizova-partiite-da-proyavyat-gotovnost-za-edinstvo.html", "text": "Държавният глава на ФРГ Франк-Валтер Щайнмайер призова германските партии за единство, съобщава националният ежедневник Die Zeit.\r\n„Съставянето на правителство винаги е процес, изпълнен с трудности. Задачата остава“, подчерта германският президент в рамките на пресконференция, свикана след срещата му с канцлера Ангела Меркел. \r\nЩайнмайер припомни, че по силата на резултатите от изборите за Бундестаг през септември, партиите носят отговорност за бъдещето на Германия, която не може просто така да бъде върната обратно в ръцете на избирателите. \r\n„Това е моментът, в който всички участници трябва да спрат и да преосмислят отново отношението си\", предупреди Щайнмайер, като същевременно подчерта, че всички партии трябва да са отдадени на каузата „да служат на нашата страна“. В тази връзка той се обърна към партиите с призив да направят възможно съставянето на новото германско правителство. \r\nВ следващите дни Щайнмайер ще проведе преговори с лидерите на партиите, участвали в сондажите за „ямайска“ коалиция. Тереза Герова", "date": "2017.11.20", "title": "Die Zeit: Франк-Валтер Щайнмайер призова партиите да проявят готовност за единство"}
{"url": "http://www.focus-news.net/news/2017/11/20/2458995/yambol-okrazhna-prokuratura-zadarzha-za-72-chasa-ukrainski-grazhdanin-obvinen-v-prichinyavane-na-smart-po-nepredpazlivost-na-peshehodets.html", "text": "Окръжна прокуратура – Ямбол задържа под стража 46-годишния украински гражданин Виталий В., съобщиха от пресцентъра на прокуратурата. Той е обвинен за това, че на 19 ноември на път в землището на село Лесово, местност Поповата нива около 03.20 часа при управление на моторно превозно средство – товарен автомобил, нарушил правилата за движение по пътищата, като избраната от него скорост не е била съобразена с конкретните условия за видимост през нощта и в резултат от това предизвикал ПТП, и причинил по непредпазливост смъртта на Димитър К. – престъпление по чл. 343, ал.3, б.“б“, вр. чл.343, ал.1, б.“в“, вр. 342, ал.1 от НК.\r\nУкраинският гражданин е задържан благодарение на отличната работа на полицейските служители от Областните дирекции в градовете Ямбол и Шумен, където е установен обвиняемия. Предстои Окръжна прокуратура – Ямбол да внесе в съда искане за определяне на постоянна мярка за неотклонение „задържане под стража“.", "date": "2017.11.20", "title": "Ямбол: Окръжна прокуратура задържа за 72 часа украински гражданин, обвинен в причиняване на смърт по непредпазливост на пешеходец"}
{"url": "http://www.focus-news.net/news/2017/11/20/2458996/ministar-neno-dimov-podpisa-dogovor-za-izgrazhdane-na-instalatsii-za-otpadatsi-na-obshtinite-madan-zlatograd-i-nedelino.html", "text": "Министърът на околната среда и водите Нено Димов и кметовете на общините Мадан – Фахри Молайсенов, Златоград – Мирослав Янчев и Неделино – Боян Кехайов, подписаха договор за изграждане на две инсталации за обработка на отпадъци. Това съобщиха от пресцентъра на министерството. По проекта ще се изградят компостираща инсталация за разделно събрани зелени и биоразградими отпадъци и инсталация за предварително третиране на смесено събрани битови отпадъци. Общият им капацитет е 4200 т годишно. Съоръженията ще обслужват над 27 500 жители. В трите общини няма инсталации и съоръжения за предварително третиране на битови отпадъци и за рециклиране чрез компостиране на зелени и биоразградими отпадъци. Събраните битови отпадъци сега се обезвреждат чрез депониране на регионалното депо в Мадан. \r\n„България продължава напред в постигането на основните цели в сферата на отпадъците – да намалим депонирането и да вървим към преработка. Този дебат тече и в рамките на Европейския съюз. Амбициозната цел на България е в средата на това столетие да се достигне до максимално ниско ниво на депониране. Това означава да успеем да превърнем отпадъка в суровина“, каза министър Димов. Той даде за пример завода за отпадъци на Столичната община. „След направената на място проверка установихме, че 80% от отпадъка се рециклират. Целта е да увеличаваме добавената стойност и да намалим тежестта върху околната среда“, допълни министърът.\r\n„Радвам се, че след тригодишна подготовка подписваме договор. Проектът ще е в полза на общините и хората, които вече ще плащат по-ниски отчисления и данъци“, каза кметът на Мадан Фахри Молайсенов и благодари на МОСВ и ОПОС за доброто сътрудничество. „Осъзнаваме колко отговорен е проектът и колко тежка е задачата ни занапред. Ние знаем какво предизвикателство е да се управляват европейски средства и поемаме отговорност да изпълним успешно ангажимента си и да рециклираме над 70-80% от отпадъка в нашия регион“, каза кметът на Златоград Мирослав Янчев.\r\nМинистър Димов увери, че МОСВ ще окаже подкрепа в процеса на реализацията на проекта. „Заедно с още няколко общини, вие сте първи в управлението на такива проекти и имате задачата да прокарате правилния път“, добави той.\r\nОбщият размер на инвестицията е над 9 млн. лв. Безвъзмездната финансова помощ в размер на над 6,8 млн. лв. е осигурена от Оперативна програма „Околна среда 2014-2020“. Срокът за изпълнение на проекта е 30 месеца.", "date": "2017.11.20", "title": "Министър Нено Димов подписа договор за изграждане на инсталации за отпадъци на общините Мадан, Златоград и Неделино"}
{"url": "http://www.focus-news.net/news/2017/11/20/2458997/shumen-vavedena-e-vremenna-organizatsiya-na-dvizhenieto-vav-vrazka-s-tezhak-paten-intsident-mezhdu-razklonite-za-selata-drentsi-i-strahilitsa.html", "text": "Във връзка с възникнал тежък пътен инцидент на главен път Шумен – Силистра в участъка между разклоните за селата Дренци и Страхилица е въведена временна организация на движението. Това съобщиха от Областната дирекция на МВР – Шумен. Пътуващите в посока от Шумен към Силистра да ползват обходен маршрут село Хитрино – село Капитан Петко – село Венец, а пътуващите в посока Шумен да преминават през селата Черноглавци, Габрица и Близнаци. Водачите на МПС да ги управляват с повишено внимание и да спазват указанията на полицейските служители.", "date": "2017.11.20", "title": "Шумен: Въведена е временна организация на движението във връзка с тежък пътен инцидент между разклоните за селата Дренци и Страхилица"}
{"url": "http://www.focus-news.net/news/2017/11/20/2458998/blagoevgrad-otpadatsite-ot-teritoriyata-na-obshtinata-shte-badat-izvozvani-v-razlog-do-izgrazhdaneto-na-novo-regionalno-depo-obzor.html", "text": "Отпадъците от територията на община Благоевград ще бъдат извозвани в Разлог до изграждането на ново регионално депо. Това решение бе взето на извънредна сесия на Общински съвет (ОбС)– Благоевград. По време на заседанието се стигна до сериозен дебат между кмета д-р Атанас Камбитов и част от общинските съветници. Кметът на Благоевград припомни, че ако сега действащото депо за отпадъци бъде затворено до 31 декември, Общината ще подлежи на сериозни финансови глоби, които биха били в пъти по-големи от това, което ще се плаща за извозване на отпадъците до Разлог. На въпрос от страна на един от общински съветници относно това кой ще поеме разходите за извозването на отпадъците в Разлог, кметът на Благоевград заяви, че Общината сама не може да си позволи да плати сумата, която ще бъде необходима, и затова ще търси помощ от страна на държавата. По негови думи правителството на Бойко Борисов винаги подхожда адекватно и е показало отношение към Благоевград и местната власт очаква то да окаже необходимата помощ и в тази конкретна ситуация. Д-р Камбитов заяви, че ще се търсят и други варианти за извозване на отпадъците от Благоевград и останалите четири общини в сдружението, в което участва Общината – Симитли, Кочериново, Бобошево и Рила, защото капацитетът на депото в Разлог е 38 тона. \r\nТой коментира, че депото за отпадъци в Разлог е с ограничен капацитет и затова вероятно ще се наложи извозване на отпадъците до други депа, които ще струва около 140 лева на тон с включен транспорт при 30 000 тона отпадъци от територията на община Благоевград годишно, общата сума ще възлезе на около 5 милиона, а собствените приходи на Общината за година са 20 милиона и това показва, че тя няма как да поеме целия ангажимент“. Д-р Атанас Камбитов изрази надежда, че в тази връзка и държавата ще помогне на Общината. \r\nТой подчерта, че със сигурност няма да се върви към увеличаване на такса „Битови отпадъци“. По думите на д-р Атанас Камбитов до 31 декември трябва да има яснота по проблема с депото и дали държавата ще помогне на Общината по отношение на разходите, които ще бъдат необходими за транспортиране на отпадъците до Разлог. По думи на д-р Камбитов 23 милиона лева са нужни за новата Регионална система за отпадъци в с. Бучино – 17.6 милиона лева от ПУДООС и 5.4 милиона лева от Министерството на финансите. Той коментира, че от нужните 140 лева на тон са извозване на отпадъците, 45 000 са отчисленията, които е нормално да бъдат поети от общината, която ги плаща и в момента \r\nНа извънредно заседание на ОбС бе гласувана и актуализация на Програмата за управление на отпадъците на Община Благоевград за периода 2015 – 2020 г. Актуализацията се налага, защото Общината е директен бенефициент по ОП „Околна среда ‎2014-2020 г.“. Община Благоевград кандидатства по процедури за изграждане на компостираща инсталация, на инсталация за предварително третиране и на анаеробна инсталация за разделно събрани биоразградими отпадъци на общата стойност около 40 млн. лева“. Община Благоевград, в партньорство с общините от Регионалното сдружение за управление на отпадъците, ще кандидатства и с „Комбинирана процедура за проектиране и изграждане на компостиращи инсталации и на инсталации за предварително третиране на битовите отпадъци“ по приоритетна ос 2 на Оперативна програма „Околна среда ‎2014-2020 г.“. Проектът цели да гарантира, че всички постъпващи битови отпадъци на територията на община Благоевград ще бъдат обработвани и третирани по безопасен за околната среда начин. Община Благоевград вече има избран изпълнител за изграждане на Регионалната система за управление на отпадъците. В случай че няма обжалване, се очаква депото да бъде готово до август следващата година.\r\nЛивия НИНОВА", "date": "2017.11.20", "title": "Благоевград: Отпадъците от територията на общината ще бъдат извозвани в Разлог до изграждането на ново регионално депо (ОБЗОР)"}
{"url": "http://www.focus-news.net/news/2017/11/20/2458999/yambol-maket-na-tsepelin-l59-e-poslednata-pridobivka-koyato-popalva-kolektsiyata-ot-unikalni-eksponati-na-muzeya-na-boynata-slava-v-grada.html", "text": "Макет на легендарния цепелин L59 е последната придобивка, която попълва колекцията от уникални експонати на Музея на бойната слава в Ямбол, съобщиха от пресцентъра на Общината. Със своите 227 метра дължина, произведеният през 1917 г. дирижабъл е с най-големите размери в света. През ноември същата година той е прибазиран в Ямбол, където има изградена дирижабълна станция и хангар. Най-забележителния си полет L59 извършва от 21 до 25 ноември 1917 г., когато излитайки от базата си, преминава над Средиземно море и стига до Хартум, Судан. След 6 800 км полет и два пъти прекосяване на Тропика на Рака, дирижабълът каца отново в Ямбол. С това „Ямболският“ цепелин влиза в историята с рекорд по най-продължителен полет с времетраене драматичните 95 часа без прекъсване. Няколко месеца по-късно, на 7 април 1918 г. въздушният кораб е свален от съглашенски самолети над Средиземно море.\r\nМакетът на прочутия цепелин е изработен в мащаб 1:38 специално за Музея на бойната слава. Размерите му са 1 метър в диаметър и над 9 метра на дължина. Конструкцията е направена по запазени чертежи на гиганта, като са възпроизведени включително кабината за екипажа, товарните отделения и петте двигателя. Предвижда се това да е основният елемент на подготвяната от музея нова експозиция, посветена на Първата световна война и на 100-годишнината от забележителния полет на L59. За целта е направен и ремонт на помещението, където ще се разположи тематичната изложба. Предвижда се тя да бъде открита през март-април идната година.", "date": "2017.11.20", "title": "Ямбол: Макет на цепелин L59 е последната придобивка, която попълва колекцията от уникални експонати на Музея на бойната слава в града"}
{"url": "http://www.focus-news.net/news/2017/11/20/2459000/varna-oblastniyat-savet-na-bchk-posreshta-dashteryata-na-che-gevara.html", "text": "Алейда Гевара Марч – дъщеря на легендарния революционер Ернесто Че Гевара, ще гостува утре във Варна заедно с делегация на Кубинския институт за приятелство с народите. Това съобщиха от Областен съвет на БЧК – Варна. В 14.30 часа на 21 ноември (вторник) делегацията, в която участват Н.Пр. Педро Пабло Сан Хорхе Родригес – посланик на Куба в България, Елио Сотеро Гамес Нейра – първи заместник-председател на Кубинския институт за приятелство с народите, дипломати и представители на организацията, ще се срещне с  дружеството за приятелство на България с Куба. Домакин на срещата ще бъде Областният съвет на БЧК – Варна, чийто председател Илия Раев оглавява и дружеството за приятелство България-Куба в морската столица.\r\n56-годишната Алейда Гевара е най-голямата дъщеря от четирите деца на Че с Алейда Марч. Лекар педиатър по професия, тя  е участвала в хуманитарни мисии в Никарагуа, Ангола, Еквадор. Алейда Гевара идва за трети път в страната ни. Тя е споделяла, че обича България, която е оказала   огромна почест към паметта на баща й. Преди години работници от българска фабрика „приели“ Че Гевара за член на бригадата си, като заработвали и неговата заплата, внасяна във фонда за солидарност с Куба.", "date": "2017.11.20", "title": "Варна: Областният съвет на БЧК посреща дъщерята на Че Гевара"}
{"url": "http://www.focus-news.net/news/2017/11/20/2459001/anadolu-agency-zamestnik-ministar-predsedatelyat-na-turtsiya-opredeli-poslednoto-uchenie-na-nato-kato-nay-golemiya-skandal-v-istoriyata-na-organizatsiyata.html", "text": "Заместник министър-председателят на Турция Бекир Боздаг определи учението на НАТО в Норвегия като „един от най-големите скандали в историята“ на организацията, предава Anadolu Agency.\r\nВ изказване пред репортери в столицата Анкара той заяви: „Това е един от най-големите скандали в историята на НАТО. Ние заявяваме ясно, че този инцидент не трябва да бъде замитан под килима“.\r\nКакто Агенция „Фокус“ подробно информира, Турция се оттегли от военното учение на НАТО в Норвегия в петък, след като норвежки цивилен служител изобрази турския президент Реджеп Таийп Ердоган като „вражески заговорник“. След инцидента генералният секретар на НАТО генерал Йенс Столтенберг поднесе извиненията си към Анкара чрез писмено съобщение, както и по време на телефонен разговор с Ердоган.\r\nПревод и редакция:", "date": "2017.11.20", "title": "Anadolu Agency: Заместник министър-председателят на Турция определи последното учение на НАТО като най-големия скандал в историята на организацията"}
{"url": "http://www.focus-news.net/news/2017/11/20/2459002/shumen-dezhurniyat-prokuror-ot-okrazhnata-prokuratura-patuva-kam-myastoto-na-tezhkiya-intsident-po-patya-mezhdu-razklonite-za-selata-drentsi-i-strahilitsa.html", "text": "Сигналът за инцидента за тежкия пътен инцидент на главен път Шумен - Силистра в участъка между разклоните за селата Дренци и Страхилица е постъпил в Областната дирекция на МВР - Шумен в 15:14 часа. На място се очаква да пристигне дежурен прокурор от Окръжна прокуратура Шумен, който ще ръководи огледа на произшествието. Това съобщиха от Областната дирекция на МВР – Шумен.", "date": "2017.11.20", "title": "Шумен: Дежурният прокурор от Окръжната прокуратура пътува към мястото на тежкия инцидент по пътя между разклоните за селата Дренци и Страхилица"}
{"url": "http://www.focus-news.net/news/2017/11/20/2459003/yambol-sadat-zadarzha-pod-strazha-turski-grazhdanin-koyto-protivozakonno-prevel-prez-granitsata-na-r-balgariya-shestima-chuzhdi-grazhdani.html", "text": "По искане на Районна прокуратура – Елхово, съдът задържа под стража 38-годишния турски гражданин Джеват А., съобщиха от пресцентъра на прокуратурата. Той е привлечен като обвиняем за това, че на 13 ноември в района на ГКПП „Лесово” превел през границата на страната от Турция в България шестима чужди граждани Ирак без разрешение на надлежните органи на властта, като три от лицата са ненавършили 16 год. възраст – престъпление по чл. 280, ал. 2, т. 1, т. 3, т. 4, предл. първо, вр.ал. 1 от НК.\r\nСпоред прокурора, налице е обосновано предположение за това, че турският гражданин е извършил престъплението, в което е обвинен. Представителят на държавното обвинение е категоричен, че обвиняемият може да се укрие, т.к. няма постоянен адрес на територията на Република България. \r\nСъдът прие мотивите на прокурора и задържа под стража Джеват А.\r\nОпределението на Районен съд – Елхово може да бъде обжалвано пред Окръжен съд – Ямбол.", "date": "2017.11.20", "title": "Ямбол: Съдът задържа под стража турски гражданин, който противозаконно превел през границата на Р. България шестима чужди граждани"}
{"url": "http://www.focus-news.net/news/2017/11/20/2459004/vitsepremierat-i-ministar-na-vanshnite-raboti-ekaterina-zaharieva-uchastva-v-redovnoto-zasedanie-na-savet-obshti-vaprosi-v-bryuksel.html", "text": "Вицепремиерът и министър на външните работи Екатерина Захариева участва в редовното заседание на Съвет „Общи въпроси“, което се проведе днес в Брюксел. Министрите започнаха подготовката на предстоящия Европейски съвет, като обмениха мнения по заложените в дневния ред теми - отбрана, социални въпроси, култура и образование, миграция. Това съобщиха от пресцентъра на Министерство на външните работи.\r\nТемата за отбраната ще бъде разгледана в контекста на подписаната на 13 ноември от 23 държави-членки, включително България, нотификация за започване на Постоянно структурирано сътрудничество (ПСС). Лидерите ще направят преглед на развитието на сътрудничеството между ЕС и НАТО и ще преразгледат напредъка по други работни направления. Държавните и правителствени ръководители ще обсъдят и резултатите от Срещата на върха в Гьотеборг на 17 ноември, на която бе подписана Прокламация на Европейския стълб на социални права и бяха очертани стъпки в областта на културата и образованието.\r\nМинистър Захариева подкрепи заложените в програмата на лидерите теми, като подчерта тяхната значимост. Само преди година малцина вярваха, че е възможно толкова бързо да бъден даден старт на ПСС. Миналата седмица поставихме началото на дългосрочна съвместна работа и се надявам, че всички държави-членки ще се присъединят, заяви българският първи дипломат. В същото време трябва да продължим да работим за задълбочаването на сътрудничеството между ЕС и НАТО, отбеляза тя. \r\nСлед успешната Среща на върха в Гьотеборг Европейският съвет трябва продължи дебата за бъдещето на социалното измерение на ЕС, каза още Екатерина Захариева. Лидерите трябва да дадат ясни насоки как да продължим работата си за осигуряване на справедливи работни места и растеж, посочи тя. \r\nСъвет „Общи въпроси“ проведе обмен на мнения по Работната програма на ЕК за 2018 г., която акцентира върху необходимостта от конкретно измерими резултати с реална добавена стойност за гражданите на ЕС. България, която ще поеме председателството на Съвета на ЕС от 1 януари 2018 г., подкрепя амбициозната Работна програма на Комисията, заяви министър Захариева. От приоритетно значение за нас са досиетата в областта на миграцията и сигурността, укрепването на Икономическия  и паричен съюз, завършването на Банковия съюз и намаляването на рисковете в сектора. Очакваме предложението на ЕК за следващата Многогодишна финансова рамка, като смятаме, че Кохезионната политика трябва да запази мястото си в и бюджета на ЕС след 2020 г. като важен инструмент за гарантиране устойчиво развитие. Ще продължим усилията на настоящото Естонско председателство по отношение на Цифрова Европа. \r\nСъгласно установената практика, настоящото Естонско и встъпващото Българско председателство на Съвета на ЕС представиха пътна карта за Европейския семестър за 2018 г. Тя очертава всички ключови стъпки за изпълнение на Семестъра през следващата година и предоставя предварителни насоки относно фокуса на дискусиите в съответните формати на Съвета.", "date": "2017.11.20", "title": "Вицепремиерът и министър на външните работи Екатерина Захариева участва в редовното заседание на Съвет „Общи въпроси“ в Брюксел"}
{"url": "http://www.focus-news.net/news/2017/11/20/2459005/shumen-po-parvonachalni-danni-trima-dushi-sa-zaginali-a-chetirima-drugi-sa-raneni-pri-katastrofata-na-patya-shumen-silistra.html", "text": "По първоначални данни, трима души са загинали, а четирима са ранени и са откарани в болница. Това съобщиха от пресцентъра на МРВ във връзка с тежки пътен инцидент, станал на пътя Шумен-Силистра, в района преди с. Венец. Ранените са двама мъже, жена и дете. Катастрофата е между два леки автомобила и е възникнала към 15.30 часа на пътя Шумен-Силистра, между селата Страхилица и Дренци. На мястото на инцидента има полицейски и медицински екипи. \"Пътна полиция\" насочва движението по обходен маршрут през селата Капитан Петко и Хитрино.", "date": "2017.11.20", "title": "Шумен: По първоначални данни трима души са загинали, а четирима други са ранени при катастрофата на пътя Шумен-Силистра"}
{"url": "http://www.focus-news.net/news/2017/11/20/2459006/sport-miroslav-kirov-specheli-bronzov-medal-na-turnira-po-borba-alans-vav-vladikavkaz.html", "text": "Мирослав Киров спечели бронзов медал в категория до 70 килограма, на турнира „Аланс“ в руския град Владикавказ. Българинът загуби още на старта от руснака Зауреб Сидаков с 0:10, който след това достигна до финала на категорията и изтегли Киров до двубоя за бронза, който не се проведе, защото италианецът Франк Чимисо се отказа заради контузия. Другите двама български борци, които участват на турнира, отпаднаха още в първия кръг.", "date": "2017.11.20", "title": "Спорт: Мирослав Киров спечели бронзов медал на турнира по борба „Аланс“ във Владикавказ"}
{"url": "http://www.focus-news.net/news/2017/11/20/2459007/gabrovo-okrazhniyat-sad-e-priel-vklyuchvane-na-novi-88-dushi-v-kolektiven-isk-zaveden-sreshtu-mestnoto-toplofikatsionna-druzhestvo.html", "text": "88 абонати на топлофикационното дружество в Габрово са се включили в колективен иск, заведен срещу дружеството. На заседанието си в края на миналата седмица Окръжен съд – Габрово не е дал ход на делото, поради нередовното призоваване на един от присъединените към иска абонати. Това съобщиха за Радио „Фокус“ – Велико Търново от Общината.\r\nВ иска се включват Община Габрово, ОУ „Райчо Каролев”, ДГ „Слънце” и „Дом на хумора и сатирата” – Габрово. Недоволството е за това, чеза периода от 1 ноември 2016 г. до момента на сезиране на съда, дружеството не изпълнява законово вменени му задължения, като системно не доставя или доставя некачествена услуга на своите абонати.\r\nОбщина Габрово и присъединените към нея абонати настояват да се осъди „Топлофикация Габрово” ЕАД да предприеме действия по реално начисляване на неустойките за недоставено количество енергия по отношение на потърпевшите абонати, за периодите, в които не е доставяло топлинна енергия на същите.\r\nПретендира се още да се осъди дружеството да предприеме действия по привеждане на топлопреносната мрежа в съответствие с изискванията на Закона за енергетиката и подзаконовите нормативни актове по неговото приложение, както и да се признае правото на всички абонати да ползват пет процента компенсация независимо от момента на плащане на фактурата и предходните задължения.\r\nСлед предявени по съответния ред заявления, съдът е приел за участие в процеса още 88 лица от Габрово – абонати на топлофикационното дружество, информират от Окръжен съд – Габрово. От там уточняват, че поради нередовното уведомяване за насроченото за 17 ноември заседание на едно от присъединените към иска лица, съдът не е дал ход на делото. Съобразявайки разпоредбите на Гражданския процесуален кодекс, касаещи начина и сроковете за призоваване на страните по делата, съдът е насрочил следващо заседание за 23 януари 2018 година.\r\nЛуиза ТРАНЧЕВА", "date": "2017.11.20", "title": "Габрово: Окръжният съд е приел включване на нови 88 души в колективен иск, заведен срещу местното топлофикационна дружество"}
{"url": "http://www.focus-news.net/news/2017/11/20/2459008/tass-ot-srabskiya-parlament-zayaviha-che-ne-planirat-da-vavezhdat-sanktsii-sreshtu-rusiya.html", "text": "Сърбия не е въвела санкции срещу Русия досега и не планира да го прави в бъдеще. Това заяви в понеделник председателят на сръбския парламент Мая Гойкович на съвместна пресконференция с председателя на Съвета на Федерацията на Русия Валентина Матвиенко, предава ТАСС.\r\n„Благодаря на госпожа Матвиенко за посещението й, което свидетелства за развитието на нашите отношения във всички сфери, включително в парламентарната сфера. Ние обсъдихме нашите политически и икономически отношения. Съобщих на госпожа Матвиенко позицията ни по отношение на санкциите: Сърбия не е въвеждала и няма да въвежда санкции против Русия“, заяви Гойкович.\r\nОсвен това, председателят на сръбския парламент благодари на Русия „за нейната принципна позиция по отношение на Косово, уважението на териториалната цялост на Сърбия, както и противодействието срещу приемането на Прищина в международните организации“.\r\nПревод и редакция:", "date": "2017.11.20", "title": "ТАСС: От сръбския парламент заявиха, че не планират да въвеждат санкции срещу Русия"}
{"url": "http://www.focus-news.net/news/2017/11/20/2459009/prezidentat-rumen-radev-mozhe-da-sam-general-no-ne-haresvam-voynstvenata-retorika.html", "text": "Може да съм генерал, но не харесвам войнствената реторика. До нея прибягват лекомислено тъкмо политици без пагони. Това заявява президентът Румен Радев в интервю за EURACTIV, публикувано на официалния сайт на президентската институция. \r\nДържавният глава подчертава, че в отношенията с Русия се ръководи от интереса на България и на Европа. „Нима смятате, че войнствената реторика спрямо Русия е в наш интерес? Тя изостря напрежението, повишава риска и разделя Европа, точно когато трябва да стоим обединени срещу глобалния тероризъм, нахлуването на радикален ислям, нарастването на конфронтацията“, посочва президентът.\r\n„Канцлерът Меркел сподели наскоро, че не можем да говорим за сигурност в Европа без Русия. Премиерът на Люксембург Ксавие Бетел много точно отбеляза, че трябва да спрем да говорим за Русия и да започнем да говорим с Русия. Радетел съм на диалога, не на конфронтацията.… Българите имаме дълбоки исторически връзки с руския народ и България може да спомогне за този диалог\", заявява Румен Радев.\r\nВ отговор на въпрос за отношенията си с управляващите, президентът подчертава, че е за открити позиции в политиката и не приема над масата да си стискаме ръцете, а под масата да се върши друго. „Подобни сценарии не водят до конструктивни отношения“, категоричен е държавният глава и добавя, че има ценностни противоречия с правителството, които създават понякога напрежение.\r\n„Например за мен и за огромната част от българския народ, борбата с корупцията е приоритет. И бих искал да видя реални, всеобхватни и ефективни мерки от страна на управляващото мнозинство. Не декларации за борба с корупцията в минало време, като ревизия на приватизацията преди 20 години, а ревизия на крупните обществени поръчки в последните години, начина на харчене на еврофондовете, и най-вече създаване на ясни механизми, гарантиращи разкриване, пресичане, разследване и наказателно преследване на корупционни деяния сега и в бъдеще време“, е позицията на президента Румен Радев.\r\nСпоред държавния глава това може да възстанови чувството за справедливост в обществото, а не само ограничаването на антикорупционните мерки до проверка на имуществени декларации.", "date": "2017.11.20", "title": "Президентът Румен Радев: Може да съм генерал, но не харесвам войнствената реторика"}
{"url": "http://www.focus-news.net/news/2017/11/20/2459010/shumen-po-patya-mezhdu-slivak-strahilitsa-e-ogranicheno-dvizhenieto-poradi-katasrofa.html", "text": "Движението по път I-7 Шумен - Дулово, в участъка Сливак - Страхилица, e ограничено поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост по обходен маршрут по общински път Хитрино - Капитан Петко - Дренци.", "date": "2017.11.20", "title": "Шумен: По пътя между Сливак - Страхилица e ограничено движението поради катасрофа"}
{"url": "http://www.focus-news.net/news/2017/11/20/2459011/burgas-premahnati-sa-oshte-50-nezakonni-magazina-na-aleyata-na-plazh-slanchev-bryag-sever.html", "text": "Доброволно са премахнати над 50 незаконни магазина на алеята на плаж „Слънчев бряг-север“ по силата на договор на Министерство на туризма с новия наемател на ивицата. Причината е, че площта на обектите надвишава с 8 000 кв. м. одобрената схема от министъра на туризма. Това съобщиха от пресцентъра на министерството.  \r\nПремахването е започнало от началото на миналата седмица и продължи до днес. Общата площ на разрушените обекти е повече от 1200 кв. метра. Сред тях са  група магазини от страната на плажа на алеята пред хотел „Глобус“ и съоръжение за бънджи, магазини за дрехи и обувки пред хотели „Гларус“ и „Чайка“. Премахнати са незаконни обекти и в района около хотел „Хевън“ и „Кариби бар“, както и пред хотел „Ларго“, „Астория“, хотел „Дюн“ и „Виктория палас“.\r\nТе не бяха разрушени в началото на лятото заради започналия активен  сезон. \r\nОт Министерство на туризма припомнят, че в началото на 2017 г. беше определен нов наемател на плаж „Слънчев бряг-север“. Срокът на договора с фирмата, която бе избрана да управлява ивицата, е 5 години, като за всяка от тях ще плаща на държавата такса в размер на 1,650 млн. лв. Цените на плажните принадлежности бяха намалени с 2 лв. до 8 лв. за 1 бр. чадър и 1 бр. шезлонг.", "date": "2017.11.20", "title": "Бургас: Премахнати са още 50 незаконни магазина на алеята на плаж „Слънчев бряг - север“"}
{"url": "http://www.focus-news.net/news/2017/11/20/2459012/kmetat-na-plovdiv-ivan-totev-nova-marshrutna-liniya-shte-obsluzhva-letishte-plovdiv.html", "text": "Нова маршрутна линия ще обслужва Летище Пловдив. Това съобщи пред журналисти пловдивският кмет Иван Тотев, предаде репортер на Радио „Фокус”-Пловдив. По думите му вече се подготвя конкурс за избор на превозвач и по този начин Общината ще предлага по-добра услуга, тъй като има многобройни жалби, транспортната инфраструктура в района на аерогарата. Изискванията към превозвача ще са автобусите да бъдат подходящи за целта – с по-малко седалки, нископодови, но с повече място за багаж. Графиците на Летище Пловдив са известни шест месеца предварително, което ще даде възможност да се изготви своевременно и подходящ график за автобусите. \r\nПо думите на кмета Иван Тотев Общината предвижда и удължаване на маршрута на линия 113, като целта е автобусите да стигат до улица „Остромила”, което се налага след реконструкция на пътното платно, даваща възможност оттам да преминават автобуси. Планирано е също броят на обслужващите района автобуси да се увеличи. В проектобюджета за 2018 година е предвидена сумата от 1 милион лева, която ще се използва за скъсяване на интервалите на преминаване на автобуси от масовия градски транспорт. Иван Тотев съобщи още, че в началото на декември ще бъдат  пуснати автобуси и по улица „Коматевско шосе“.\r\nЦветана ТОНЧЕВА", "date": "2017.11.20", "title": "Кметът на Пловдив Иван Тотев: Нова маршрутна линия ще обслужва Летище Пловдив"}
{"url": "http://www.focus-news.net/news/2017/11/20/2459013/kyustendil-ustanovena-e-upotreba-na-alkohol-pri-shofyora-blasnal-peshehodka-na-bul-makedoniya.html", "text": "Установена е употреба на алкохол при шофьора, блъснал пешеходка на бул. „Македония” в Кюстендил. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите й тестът на 27-годишния водач на автомобила за употреба на алкохол е отчел резултат 0.83 промила в издишания въздух. Започнато е досъдебно производство за изясняване на причините за инцидента. Пострадалата пешеходка е с контузноразкъсна рана на главата и комоцио, настанена е за лечение в  кюстендилската болница за оказване на медицинска помощ.\r\nВенцеслав ИЛЧЕВ", "date": "2017.11.20", "title": "Кюстендил: Установена е употреба на алкохол при шофьора, блъснал пешеходка на бул. „Македония”"}
{"url": "http://www.focus-news.net/news/2017/11/20/2459014/varna-ne-e-konstatirano-zamarsyavane-na-beloslavskoto-ezero.html", "text": "Анализът на взетите на 10 ноември две проби от повърхностни води от акваторията пред кв. \"Повеляново\" в Девня и от района пред устието на река Провадийска не показват замърсяване на Белославското езеро. Това съобщиха от Басейнова дирекция „Черноморски район“. Във водата не са открити мед, кадмий, цинк, около, живак, бензен, ксилен, нафтален и нефтопродукти. Останалите измерени показатели отговарят на нормите за добро състояние на водите и на характерното заустване на отпадъчни води от предприятията в района. Резултати за част от полициклените ароматни въглеводороди се очакват от Регионалната лаборатория в Плевен.\r\nРезултатите от изпитването са сравнени с нормите за състоянието на вътрешните повърхностни води, съгласно наредбата за характеризиране на повърхностните води и наредбата за стандарти за качество на околната среда за приоритетни вещества и някой други замърсители.\r\nПробите бяха изследвани от Регионалната лаборатория във Варна към Изпълнителната агенция по околна среда. Басейнова дирекция „Черноморски район“ и Морска администрация-Варна извършиха оглед с катер по сигнал за петно с млечно-син цвят в Белославското езеро, което по време на проверката не бе констатирано.", "date": "2017.11.20", "title": "Варна: Не е констатирано замърсяване на Белославското езеро"}
{"url": "http://www.focus-news.net/news/2017/11/20/2459015/vitsepremierat-ekaterina-zaharieva-razgovarya-s-mishel-barnie-glaven-pregovaryasht-na-ek-po-otteglyaneto-na-velikobritaniya-ot-es.html", "text": "Вицепремиерът и министър на външните работи Екатерина Захариева се срещна с Мишел Барние, главен преговарящ на ЕК по оттеглянето на Великобритания от ЕС. Това съобщиха от пресцентъра на Министерство на външните работи. Разговорът се състоя в Брюксел в рамките на нейното работно посещение за участие в заседание на Съвет „Общи въпроси“.\r\nЕкатерина Захариева и Мишел Барние обсъдиха хода на преговорите с Обединеното кралство. Българският първи дипломат потвърди пълната подкрепа за работата на главния преговарящ и изрази увереността си, че следваният от него подход е в интерес на Съюза. За България първостепенен приоритет в първата фаза на преговорите са правата на гражданите и уреждането на финансовите задължения на Обединеното кралство към ЕС при изпълнение на всички поети ангажименти.\r\nДвете страни дискутираха и предстоящата през декември визита на Барние в София в контекста на подготовката на Българското председателство на Съвета на ЕС. Българското правителство е напълно готово да поеме своите отговорности в рамките на институционалния механизъм по чл. 50, заяви министър Захариева. Запазването на единството на 27-те държави-членки е важна задача на председателство, подчерта тя.", "date": "2017.11.20", "title": "Вицепремиерът Екатерина Захариева разговаря с Мишел Барние, главен преговарящ на ЕК по оттеглянето на Великобритания от ЕС"}
{"url": "http://www.focus-news.net/news/2017/11/20/2459016/toplofikatsiya-sofiya-e-osadila-za-neplateni-smetki-i-e-zaporirala-pensiyata-na-grazhdanin-ot-smolyan.html", "text": "Топлофикация – София е осъдила за неплатени сметки и е запорирала пенсията на гражданин от Смолян, защото такова е решението на съда. Това съобщиха от пресцентъра на дружеството във връзка с информацията, че „Топлофикация София“ ЕАД е осъдила за неплатени сметки и е запорирала пенсията на гражданин от град Смолян, който твърди, че никога не е бил собственик или ползвател на посочения имота и не е длъжник на дружеството. :\r\n„Топлофикация София“ ЕАД е извършила проверка за собствеността на посочения имот в столицата в Службата по вписванията, където е записан г-н Иванов с неговите три имена и неговото ЕГН. На базата на тази справка дружеството е предприело към него съдебна процедура за събиране на дължимите неплатени суми за топлинна енергия. \r\nДелото е минало на две инстанции и дружеството разполага с годен изпълнителен титул за образуване на изпълнително дело и налагане на запор върху пенсията на гражданина. „Топлофикация София“ ЕАД няма основание да подлага на съмнение данните, посочени в публичния регистър на Службата по вписванията, както и не може да не изпълни влязло в сила решение на съда. В нормативната уредба е разписана процедура за обезсилване на съдебното решение и на изпълнителния лист, с която г-н Иванов разполага за защита на правата си”.", "date": "2017.11.20", "title": "Топлофикация – София е осъдила за неплатени сметки и е запорирала пенсията на гражданин от Смолян"}
{"url": "http://www.focus-news.net/news/2017/11/20/2459017/the-new-york-times-germaniya-ne-mozha-da-izlachi-pravitelstvo-i-ne-se-znae-kakvo-sledva-ot-tuk-natatak.html", "text": "Опитът на Ангела Меркел да формира ново правителство в Германия се провали в неделя, след като една от четирите партии, които трябваше да участват в коалицията, напусна окончателно преговорите, сочейки като причина непреодолими различия. Това остави отворен въпросът какво следва от тук нататък, пише авторитетното американско издание The New York Times.\r\nПровалът на преговорите след няколкоседмични предварителни разговори оставя Германия на кръстопът, във време, в което Европа и голяма част от Западния свят гледат към Берлин с очакване той да поеме лидерството.\r\nВероятността от провеждането на нови избори е голяма, но са големи и страховете, че подобен ход може да засили още повече влиянието на крайно-десните. Съществува и вероятност блокът на Меркел (ХДС/ХСС) да се опита да формира правителство на малцинството, но от изданието смятат, че това е малко вероятно, след като бившият канцлер отслаби допълнително позициите си по време на преговорите.\r\nВ изказване пред репортерите, заобиколена от членовете на партията си, Меркел заяви, че вярва, че преговорите са могли да завършат успешно и че съжалява за решението на про-бизнес партията на „Свободните демократи“, които са взели окончателно решение да спрат разговорите след четири седмици.\r\n„Ще се свържа с президента утре сутринта, за да го информирам за ситуацията и ще видим как ще процедираме по нататък“, заяви Меркел, като обеща, че нейната партия „ще продължи да носи отговорност за страната, дори в подобна трудна ситуация“.\r\nПревод и редакция:", "date": "2017.11.20", "title": "The New York Times: Германия не можа да излъчи правителство и не се знае какво следва от тук нататък"}
{"url": "http://www.focus-news.net/news/2017/11/20/2459018/plovdiv-oblastniyat-upravitel-zdravko-dimitrov-svika-saveshtanie-s-kmetovete-v-oblastta-vav-vrazka-s-natsionalnata-programa-za-zashtita-pri-bedstviya.html", "text": "Областният управител Здравко Димитров свика съвещание във връзка с изпълнението на Националната програма за защита при бедствия 2014-2018 г. и в частност чл. 64а от Закона за защита при бедствия, предаде репортер на Радио „Фокус”-Пловдив. Кметовете на общини със значителен потенциален риск от наводнения обсъдиха мерките за превенция и защита. Разяснени бяха възможностите, които се предоставят по Оперативна програма „Околна среда 2014-2020 г. – „Мерки за въвеждане на решения за превенция и управление на риска от наводнения“. Целта на програмата е свързана с повишаване на защитата на населението от наводнения, подобряване на техническото състояние и защита на критичната инфраструктура, и повишаване защитата на техническата и социална инфраструктура, както и повишаване подготвеността на населението за реакция при наводнения. Общият размер на предоставената безвъзмездна финансова помощ по програмата е в размер на 20 млн. лв.\r\nСпециалисти представиха мобилни съоръжения – водни прегради и изкуствени диги, които могат да бъдат разположени в рисковите зони, за да се избегнат големи разливи и по този начин да се избегнат човешки жертви и ограничат сериозните материални щети. Системата позволява бърза и ефективна превенция и защита.\r\nЦветана ТОНЧЕВА", "date": "2017.11.20", "title": "Пловдив: Областният управител Здравко Димитров свика съвещание с кметовете в областта във връзка с Националната програма за защита при бедствия"}
{"url": "http://www.focus-news.net/news/2017/11/20/2459019/blagoevgrad-obs-shte-glasuva-pravilnik-za-otlichiyata-na-obshtinata-na-24-noemvri.html", "text": "Общинският съвет (ОбС) ще гласува на редовното си заседание на 24 ноември приемането на правилник за отличията на Община Благоевград. Това съобщиха за Радио „Фокус“-Пирин от Общински съвет-Благоевград. ОбС също ще определи кандидатите за съдебни заседатели за Окръжен съд-Благоевград. По време на сесията се предвижда да бъде взето и решение за предоставяне на земеделска земя от общинския поземлен фонд за възстановяване на собственост. Получено е и заявление от Васил Иванов Новоселски - председател на Народно читалище „Н. Вапцаров- 1866”-Благоевград за изказване на сесия на Общинския съвет.\r\nЛора КАЛЧЕВА", "date": "2017.11.20", "title": "Благоевград: ОбС ще гласува правилник за отличията на Общината на 24 ноември"}
{"url": "http://www.focus-news.net/news/2017/11/20/2459020/pernik-otkrita-e-daritelska-smetka-za-postradalite-nezryashti-grazhdani-pri-patniya-intsident-kray-loveshkoto-selo-mikre.html", "text": "Открита е дарителска сметка за пострадалите незрящи граждани при пътния инцидент край ловешкото село Микре, съобщиха от пресцентъра на Община Перник. \r\nСметката е:\r\nБългарски червен кръст\r\nУНИКРЕДИТ БУЛБАНК\r\nIBAN: BG64UNCR9660 1010 6880 21\r\nBIC: UNCRBGSF„Фокус” припомня:\r\n9 души загинаха, а 19 бяха ранени при тежка катастрофа между автобус и камион на пътя София - Варна в района на ловешкото село Микре. Сигнал за инцидента е подаден към 12.50 часа. В автобуса са пътували незрящи от Перник и региона, които са се прибирали от екскурзия в Дряново и Елена. По първоначални данни автобусът внезапно се е появил в насрещното платно и е причинил катастрофата. Пострадалите при катастрофата са транспортирани за лечение в МБАЛ „Проф. д-р Параскев Стоянов“ – Ловеч, ВМА – Плевен, болница „Лозенец“ – София, ВМА – София.", "date": "2017.11.20", "title": "Перник: Открита е дарителска сметка за пострадалите незрящи граждани при пътния инцидент край ловешкото село Микре"}
{"url": "http://www.focus-news.net/news/2017/11/20/2459021/varna-trup-na-33-godishen-mazh-ot-s-dolno-novakovo-e-otkrit-v-apartament-v-grada.html", "text": "Тежко криминално престъпление е извършено в нощта срещу 19 ноември във Варна. Това съобщиха от пресцентъра на ОДМВР – Варна. Сигнал за случая е подаден на телефон 112 около 2.35 часа. На адреса незабавно са изпратени екипи на полицията. В апартамент на ул. „Димитър Икономов“ е открито тялото на 33-годишен мъж от с. Долно Новаково, обл. Търговище, като при огледа са установени следи от насилие.  По случая е образувано досъдебно производство. Действията по разследването продължават под надзора на Окръжна прокуратура – Варна.", "date": "2017.11.20", "title": "Варна: Труп на 33-годишен мъж от с. Долно Новаково е открит в апартамент в града"}
{"url": "http://www.focus-news.net/news/2017/11/20/2459022/narodniyat-predstavitel-ot-gerb-vladimir-toshev-kogato-se-raboti-s-dalgosrochna-perspektiva-proektite-se-realizirat-uspeshno.html", "text": "Изцяло обновеният пристанищен терминал Видин-Център е нагледен пример, че когато се работи с дългосрочна перспектива, проектите се реализират успешно и са от полза за всички. Това каза народният представител от ГЕРБ и областен координатор на партията във Видин Владимир Тошев, който заедно с кмета на града Огнян Ценков, областния управител Албена Георгиева, представители на  институции  и граждани, прие поканата на Държавно предприятие „Пристанищна инфраструктура” за есенна разходка по напълно обновения  пристанищен терминал Видин-Център, съобщиха от пресцентъра на партията.\r\nТошев подчерта, че изградената инфраструктура естествено завършва крайдунавския парк на Видин и прекрасно се вписва в градската среда. „Днес се поздравяваме с успешно изпълнения проект „Стабилизиране на наклонена кейова стена“ и се радваме на европейски  пристанищен терминал, който отговаря на всички изисквания за  акустиране на  товарни и туристически кораби и пристанищни услуги”, каза още народният представител от ГЕРБ-Видин. Според него тази инфраструктура трябва да служи не само на гражданите на Видин, но и да привлича нови туристи. „Само през тази година на пристанище Видин - Център са акустирали 191 пътнически туристически кораба с близо 30 000 чуждестранни туристи. Със завършването на цялостната рехабилитация на пристанищната инфраструктура Видин вече разполага с още една уникална зона за отдих, която е продължение на крайдунавския парк - над 2 км. пешеходна алея - напълно обновена, достъпна, защитена и красива”, каза още Владимир Тошев.  \r\nС оглед обезопасяване на кейовата стена в участъка от „Речна гара“ до „Колодрума“ е изграден предпазен метален парапет и пешеходна алея с тротоарна настилка. Жителите и гостите на Видин могат да използват и изградените край кейовата стена 8 нови площадки за отдих.\r\nВ обхвата на рехабилитацията на пристанищната инфраструктура, в участъка от „Речна гара“ до „Колодрума“, във Видин само през настоящата 2017 година е изградена подземна електрическа мрежа за ниско напрежение,  която ще обслужва 5 корабни места.  Създадени са и условия и за бъдещо развитие на терминала.", "date": "2017.11.20", "title": "Народният представител от ГЕРБ Владимир Тошев: Когато се работи с дългосрочна перспектива, проектите се реализират успешно"}
{"url": "http://www.focus-news.net/news/2017/11/20/2459023/ria-novosti-glavniyat-savetnik-na-redzhep-taiyp-erdogan-prizova-za-prerazglezhdane-na-chlenstvoto-na-turtsiya-v-nato.html", "text": "Главният съветник на президента на Турция Ялчин Топчу смята, че страната му трябва да преразгледа членството си в НАТО, тъй като алиансът води враждебна политика спрямо Анкара, предава РИА Новости.\r\nТопчу заяви, че от страна на организацията „звучи предателски и враждебен тон“. Той уточни, че става въпрос „за низост, подлост и позор, демонстрирани по време на ученията на НАТО“.\r\nКакто Агенция „Фокус“ подробно информира, на ученията на НАТО Trident Javelin, които се проведоха в периода 8-17 ноември в Норвегия, беше установен стенд с портрети на „противници“. На един от тях беше изобразен основателят на турската република Мустафа Кемал Ататюрк. Към „враговете“ беше причислен и настоящият лидер на Турция Реджеп Таийп Ердоган. В отговор на това Анкара реши да отзове 40-те турски военни, които трябваше да участват в маневрите. Последваха многократни извинения от страна на Генералния секретар на НАТО Йенс Столтенберг, както и от министъра на отбраната на Норвегия Франк Бакке-Йенсен. \r\nСпоред думите на Топчу, „фотографията на Ататюрк и името на Ердоган“ са използвани „с враждебни намерения“. Във връзка с това главният съветник на президента посочи, че въпросът за членството на Турция в НАТО трябва да бъде спешно разгледан в парламента.\r\nТой добави, че заради геополитическото си положение, Турция е подложена на натиск и атаки от тази страна, „ от която не е очаквала“.\r\n„Такова низко и безчестно поведение говори за намерението на НАТО още повече да ожесточи позицията си по отношение на нашата страна... Зад всички преврати и зависимостите в областта на отбраната стои НАТО“, заяви Топчу.\r\nОсвен това той подчерта, че алиансът е не само военен блок, но и „нова форма на колониализъм, политическа и икономическа зависимост“. Топчу изрази надежда, че турската нация ще съумее да свали от себе си „колониалната рубашка, която се опитва да й облече НАТО“.\r\nПревод и редакция:", "date": "2017.11.20", "title": "РИА Новости: Главният съветник на Реджеп Таийп Ердоган призова за преразглеждане на членството на Турция в НАТО"}
{"url": "http://www.focus-news.net/news/2017/11/20/2459024/stara-zagora-kmetat-zhivko-todorov-ottegli-predlozhenie-za-novi-granitsi-na-zhilishtnite-zoni-opredelyashti-danachnata-otsenka-na-imotite.html", "text": "Кметът на Община Стара Загора Живко Тодоров оттегли предложението си за предстоящата сесия на Общинския съвет, за определяне на нови граници на зоните на населените места на територията на община Стара Загора. Това съобщиха от пресцентъра на Общината. Определените граници служат за определяне на коефициента за местоположение на имотите на гражданите и влияят върху размера на плащаните от тях местни данъци.\r\nПредложението целеше разширяване на централната зона във всички посоки, което би довело до повишаване на данъците за част от живеещите в централната градска част.\r\n„Заради спекулации на някои общински съветници в публичното пространство, оттеглям предложението, което трябваше да бъде внесено на редовната сесия на Общинския съвет на 30 ноември“, уточни кметът Живко Тодоров.", "date": "2017.11.20", "title": "Стара Загора: Кметът Живко Тодоров оттегли предложение за нови граници на жилищните зони, определящи данъчната оценка на имотите"}
{"url": "http://www.focus-news.net/news/2017/11/20/2459025/varnenskiyat-i-velikopreslavski-mitropolit-yoan-shte-vazglavi-praznichnite-bogosluzheniya-po-povod-zimniya-hramov-praznik-na-pkshp-sv-aleksandar-nevski.html", "text": "Негово Високопреосвещенство Варненският и Великопреславски митрополит Йоан ще възглави тази година празничните богослужения по повод зимния храмов празник на ПКСХП „Св. Александър Невски”. Това съобщиха от пресцентъра на Светия Синод. На 23 ноември, когато светата Православна църква чества паметта на великия княз Александър Невски, той ще отслужи празничната света Литургия, която ще започне в 09.30 часа. В навечерието на празника, 22 ноември, митрополит Йоан ще оглави Празнично бдение в храма с начало 18.00 часа.\r\nНегово Високопреосвещенство митрополит Йоан ще съслужи с Негово Преосвещенство Мелнишкия епископ Герасим, главен секретар на Св. Синод и председател на църковното настоятелство на Патриаршеската катедрала. \r\nНегово Светейшество Българският патриарх Неофит ще вземе молитвено участие в празничното богослужение.", "date": "2017.11.20", "title": "Варненският и Великопреславски митрополит Йоан ще възглави празничните богослужения по повод зимния храмов празник на ПКСХП „Св. Александър Невски”"}
{"url": "http://www.focus-news.net/news/2017/11/20/2459026/afp-kitayskiyat-pratenik-zavarshi-misiyata-si-v-severna-koreya.html", "text": "Китайският пратеник в Северна Корея завърши четиридневната си визита в страната, по време на която той е обсъдил с ръководството в Пхенян теми от общ интерес, включително и от сферата на регионалната сигурност, но това не доведе до директно изявление по въпроса за ядрената криза на Корейския полуостров, предава AFP.\r\nОфициално Сонг Тао бе изпратен от китайския президент Си Дзинпин, за да разясни лично решенията, взети по време на XIX конгрес на Китайската комунистическа партия, проведен миналия месец, но американския държавен глава Доналд Тръмп се надяваше, че по време на визитата ще бъде оказан натиск на Пхенян за ядрената и ракетната му програма, за което той настояваше по време на посещението си в Пекин.\r\nКитайската информационна агенция Синхуа съобщи, че двете страни са „обменили мнения по въпроси от общ интерес“, включително „проблемите на Корейския полуостров“ и отношенията между двете страни и техните управляващи комунистически партии. Освен това в краткия очерк за срещата е посочено, че те са се разбрали да „засилят междупартийните контакти и обмен и да се стремят към развиването на китайско-севернокорейските отношения“.\r\nПревод и редакция:", "date": "2017.11.20", "title": "AFP: Китайският пратеник завърши мисията си в Северна Корея"}
{"url": "http://www.focus-news.net/news/2017/11/20/2459027/aktsenti-v-sutreshniya-blok-dobro-utro-balgariya-na-21-noemvri.html", "text": "Реална ли е перспективата България да се превърне в световен лидер в производството на шафран, къде у нас се отглежда най-скъпата подправка в света и конкурентно ли е качеството й на международните пазари? Отговорите очаквайте от Хасан Тахиров, председател на Българската национална асоциация на производителите на шафран и биологични шафранови продукти. \r\nИма ли бъдеще Обединена Европа и каква трябва да е ролята на България в дебата за него? По темата ще разговаряме с европедутата от ГЕРБ/ЕНП Емил Радев.  \r\nКак обитателите на столичния зоопарк се подготвят за зимата? Това ще попитаме директора на зоологическата градина в София Добромир Бориславов.  \r\nЗа традициите и обичайте в Деня на християнското семейство - 21 ноември, ще научим от Венцеслав Илчев от Радио „Фокус“-Кюстендил.  Слушайте „Добро утро, България“ от 6.00 до 10.00 по Радио „Фокус“, с водещ Евелин Цанева.", "date": "2017.11.20", "title": "Акценти в сутрешния блок „Добро утро, България“ на 21 ноември"}
{"url": "http://www.focus-news.net/news/2017/11/20/2459028/blagoevgrad-izlozhba-posvetena-na-120-godini-ot-sazdavaneto-na-iv-ou-dimcho-debelyanov-be-otkrita-v-sgradata-na-obshtinata.html", "text": "Изложба, посветена на 120 години от създаването на IV ОУ „Димчо Дебелянов“ и 130 години от рождението на неговия патрон, бе открита във фойето на Община Благоевград, съобщиха от пресцентъра на Общината. Експозицията представя 18 постерни табла, които следват три идейно-изобразителни линии - постижения и дейности, националната история с отражението на събития в живота на училището и третата е детството- облика на малкия ученик в началните класове от края на 19 век до настоящата учебна година. В експозицията са включени документи и фотографии, както и летописна книга. За реализирането на изложбата принос имат Веска Анастасова и Вера Начева, които даряват фотоси от личен архив. \r\nЧетвърто основно училище „Димчо Дебелянов” - Благоевград, е училище с дългогодишна история. То е създадено преди 120 години от група възрожденци с буден дух, които стават и първите учители в него.", "date": "2017.11.20", "title": "Благоевград: Изложба, посветена на 120 години от създаването на IV ОУ „Димчо Дебелянов“, бе открита в сградата на Общината"}
{"url": "http://www.focus-news.net/news/2017/11/20/2459029/sport-balgarskiyat-natsional-georgi-milanov-s-tezhka-kontuziya.html", "text": "Един от основните футболисти на българския национален отбор в последните години Георги Миланов е получил тежка контузия. Той има фрактура на фибулата на десния си крак, получена по време на гостуването на неговия отбор ЦСКА (Москва) на СКА Хабаровск, спечелeно с 4:2. Все още не е ясно дали националът ще бъде подложен на операция, но е сигурно, че ще отсъства от терените поне за 1-2 месеца.", "date": "2017.11.20", "title": "Спорт: Българският национал Георги Миланов с тежка контузия"}
{"url": "http://www.focus-news.net/news/2017/11/20/2459030/veliko-tarnovo-napredva-remontat-v-prirodo-matematicheskata-gimnaziya-vasil-drumev-osigureni-sa-vsichki-usloviya-za-uchebniya-protses-na-gimnazistite.html", "text": "Напредва ремонтът в Природо-математическата гимназия „Васил Друмев“ във Велико Търново. Елитното училище е обект на реализацията на проект за прилагане на мерки за енергийна ефективност – монтиране на външна топлоизолация, нова дограма и нова отоплителна инсталация. Това съобщиха от пресцентъра на Общината. Средствата са осигурени по финансовите механизми на Националния доверителен екофонд, по проект на Община Велико Търново. Строителни работи обхванаха и покрива на сградата.\r\nРеализацията на проекта започна в началото на октомври, а свързаните с процедурите срокове не позволиха отлагането на дейностите за предстоящ ваканционен период. За гарантиране на безопасността и за оптималното протичане на учебния процес учениците бяха преместени в сградата на Професионалната гимназия по строителство, архитектура и геодезия „Ангел Попов“. За тях бяха осигурени помещения в крило на сградата със самостоятелен вход. Училището се намира в съседство до ПМГ „Васил Друмев“ – на по-малко от 5 минути пеша. \r\n\tОчакванията са, че до края на настоящата година ще приключи монтажът на новата отоплителна инсталация и свързаните с нея съоръжения. Това ще позволи на учениците да се завърнат в Природо-математическата гимназия, дори ремонтните дейности по фасадата на сградата да не са приключили - последните не нарушават учебния процес. Срокът за завършване на строителните работи по външността на сградата е до края на януари 2018 г. \r\n\tРемонтни дейности за подобряване на енергийната ефективност се извършват и по сградата на Основно училище „Св. Патриарх Евтимий“ във Велико Търново. Подобни проекти ще бъдат реализирани в СУ „Емилиян Станев“, ОУ „Петко Р. Славейков“ и ОУ „Неофит Рилски“ /Килифарево/. Реализацията им ще започне през 2018 година.", "date": "2017.11.20", "title": "Велико Търново: Напредва ремонтът в Природо-математическата гимназия „Васил Друмев“ – осигурени са всички условия за учебния процес на гимназистите"}
{"url": "http://www.focus-news.net/news/2017/11/20/2459031/stara-zagora-zapochna-podmyanata-na-osvetlenieto-na-tsentralnite-bulevardi-v-kazanlak.html", "text": "Започна подмяната на осветлението на централните булеварди в Казанлък: „Розова долина“, „Княз Александър Батенберг“ и „23-ти пехотен Шипченски полк“, каза за Радио „Фокус“ Николай Чалъков, директор на Общинско предприятие „Комунални дейности и поддръжка на инфраструктурата“. Той обясни, че общо броят на осветителните тела, които ще бъдат подменени, е над 400, като по улиците ще бъда поставени 40-ватови, а на кръстовищата 60-ватови осветителни тела. \r\nОчаква с разходите за електроенергия да бъдат намалени с от 30 до 50 процента. „След като бъде направена равносметка, евентуално ще пристъпим към подмяна и на останалите осветителни тела в общината“, каза Чалъков. Броят на тези, които трябва да бъдат подменени, общо е 10 хиляди – в града и селата, като общата стойност за тази дейност е 100 хил. лв. \r\nПо предварителни разчети монтажът трябва да приключи до края на месец ноември.\r\nСлавяна ГАЙДАРОВА", "date": "2017.11.20", "title": "Стара Загора: Започна подмяната на осветлението на централните булеварди в Казанлък"}
{"url": "http://www.focus-news.net/news/2017/11/20/2459032/oon-zhenite-v-severna-koreya-sa-zhertva-na-diskriminatsiya-iznasilvaniya-i-nedohranvane.html", "text": "Жените в Северна Корея са лишени от възможности за образование и работни места и често са жертва на домашно насилие и сексуално насилие на работното си място, според панел на ООН по човешките права, проведен в понеделник, предава Reuters.\r\nСлед редовния преглед на постиженията на Пхенян, Комитета на ООН за елиминиране на дискриминацията срещу жените също огласи незадоволството си от изнасилванията и лошото отношение спрямо нежния пол в затворите на азиатската страна, особено към тези, които са екстрадирани обратно, след като са избягали от Северна Корея.\r\nПревод и редакция:", "date": "2017.11.20", "title": "ООН: Жените в Северна Корея са жертва на дискриминация, изнасилвания и недохранване"}
{"url": "http://www.focus-news.net/news/2017/11/20/2459033/veliko-tarnovo-srednoshkoltsi-ot-20-grada-uchastvaha-v-natsionalno-uchenichesko-sastezanie-v-stopanska-akademiya-dimitar-a-tsenov.html", "text": "Стопанска академия „Димитър А. Ценов” организира 22-то поредно издание на Националното ученическо състезание, което се проведе в шест направления – „Счетоводство”, „Икономика и управление на туризма”, „Управление на проекти”, „Аграрна икономика”, „Икономикс”, „Митнически и данъчен контрол”, съобщиха от пресцентъра на учебното заведение. В състезанието участваха 247 ученици, придружени от 48 учители от 27 средни училища от Варна, Велико Търново (2), Враца (2), Генерал Тошево, Казанлък, Кнежа, Кърджали, Левски, Плевен (3), Пловдив, Полски Тръмбеш, Разград, Русе (2), Свищов (3), Силистра, Славяново, Сливен, Хайредин, Шумен, Ямбол. От страна на домакините, в организацията и провеждането на средношколската надпревара участваха Академичен център за кариерно консултиране и връзки с обществеността, представители на шест катедри и 47 ментори за ученическите екипи. \r\nПриветствие от името на академичното ръководство към учениците и техните учители, при официалното откриване на състезанието, поднесе зам.-ректорът по студентска политика и институционални комуникации – доц. д-р Николай Нинов. С пожелание за успешно представяне, той предизвика учениците, чрез своите знания, умения и оригинални идеи, да покажат защо техните учители са избрали именно тях за да представят съответното училище. Участниците в състезанието бяха приветствани и от ръководители или представители на катедрите-организатори в отделните направления: проф. д-р Марияна Божинова – зам.-ректор и преподавател в катедра „Икономика и управление на туризма”; проф. д-р Георги Иванов – зам.-ректор и ръководител катедра „Контрол и анализ на стопанската дейност”; проф. д-р Маргарита Богданова – ръководител катедра „Стратегическо планиране”; проф. д-р Атанас Атанасов – ръководител катедра „Счетоводна отчетност”; доц. д-р Марина Николова – ръководител катедра „Аграрна икономика”; гл. ас. д-р Таня Тодорова – научен секретар на катедра „Обща теория на икономиката”. След официалното посрещане, учениците започнаха работа по зададените от катедрите казуси. Разпределени в различни аудитории по екипи или за индивидуално представяне, състезателите бяха подпомагани от ментори, в лицето на асистенти, докторанти и изявени студенти от съответните специалности. \r\nВ направление „Счетоводство”, екипите работиха върху три казуса от счетоводната практика. Всички участници демонстрираха знания относно групиране елементите на имуществото на предприятието и определяне на стойностния размер на основния капитал, приключване на счетоводни сметки и изготвяне на оборотна ведомост, и умело упражниха контролната функция на счетоводството.\r\nЗаданието, върху което работиха учениците в направление „Икономика и управление на туризма”, бе свързано с пазарното позициониране и продуктовото портфолио на две ресторантьорски вериги. В процеса на работа те трябваше да оценят пазарното поведение на конкуриращите се ресторантьорски вериги. Участниците трябваше да вземат решение относно разработването и налагането на нов продукт във всички ресторанти на една от разглежданите ресторантьорски вериги като направят проучване основавайки се на метода „спрямо конкуренцията”. \r\nУчастниците в направление „Управление на проекти” имаха за задача да разработят проектно предложение по някоя от тематичните области, дефинирани в Националната програма за младежта 2016-2020 г. и допустими за подкрепа през 2017 г.: Младежко доброволчество и участие в доброволчески инициативи; Развитие и признаване на младежката работа; Активизиране на младите хора в малките населени места; Младежко предприемачество; Европейски политики и председателство на България на Съвета на ЕС. Поради ограниченото време за работа, на екипите бе възложено да дефинират проблем в рамките на избраната от тях тематична област, да формулират цел, да определят целевите групи на проектното предложение, да посочат дейностите, с извършването на които ще се постигнат целите на проекта, както и да представят очакваните резултати от изпълнението на заложените в проекта дейности.\r\nСъстезателният казус в направление „Аграрна икономика” бе озаглавен „Избор на пазар за реализация на продукт/суровина“. На участващите екипи им се наложи да влязат в ролята на фамилно земеделско стопанство, което произвежда уникален местен продукт/суровина. Екипите трябваше да защитят мотивирано предложение за реализация на продукта/суровината на европейския или местния пазар под формата на презентация.\r\nСъстезанието в направление „Икономикс” бе индивидуално и всеки участник имаше възможност да избира дали да участва с есе или с тест. Катедрата-организатор подготви тест от 30 закрити въпроса, а за предпочелите да напишат есе бе дадена възможност да избират между две предложени теми – „Ако имахте свободен финансов ресурс от 200 000 лева къде бихте го инвестирали?” и „Моето бъдеще в икономиката на България”. \r\nВ направление „Митнически и данъчен контрол” учениците решаваха казус от областта на митническия и данъчния контрол, като за целта им беше предоставена информация за извършени външнотърговски операции. Екипите получиха формуляри с условието и комплект от попълнени документи, отразяващи извършените дейности по сделките. Решаването на казуса изискваше да се проследи документалното оформяне на сделките, да се установи допуснати ли са нарушения на митническото и данъчното законодателство, да се определи вида и размера на наложените административни санкции. \r\nРаботата и представянето на отборите и на индивидуалните участници бе оценявана от журита, в състава на които освен академични преподаватели бяха и представители на практиката: Радостина Раданова – директор на дирекция „Младежки политики” в Министерство на младежта и спорта, и Гергана Джугларска – старши експерт в дирекцията; Анелия Димитрова – зам.-кмет на община Свищов; Любен Кънчев – зам.-кмет на община Костинброд; Пепо Петров – изпълнителен директор на „Фондация за околна среда и земеделие”; Емел Павлоолу – началник на Общинска служба „Земеделие” гр. Свищов; директор на банкова институция и собственици на фирми. Във всяко направление бяха връчени „Награда на Ректора” на Стопанска академия, „Награда на катедрата”, награди за 1, 2 и 3 място, специални награди, както и награди, осигурени от бизнеса. Всички участници получиха сертификат, който им дава правото да бъдат записани за студенти в Стопанска академия по първа желана специалност и форма на обучение.\r\nВ рамките на 22-то Национално ученическо състезание се проведе и учебно-методическа работна среща на тема „Възможности и перспективи пред съвременното икономическо образование”. В срещата участваха учители от училищата-партньори, преподаватели от катедрите-организатори в отделните направления и представители на академичните центрове за следдипломно и факултативно обучение.\r\nПри гостуването си в Стопанска академия, представителите на Министерство на младежта и спорта проведоха работна среща с ректора. Те връчиха на доц. д-р Иван Марчевски поздравителен адрес от зам.-министър Ваня Колева по повод организирането на националното ученическо състезание. „ С организирането на този форум се насърчава активността на младите хора, предоставя им се възможност за изява и развитие капацитета на участващите младежи и в същото време се популяризира един много важен инструмент за реализиране на политиката за младото поколение на страната – Национална програма за младежта (2016-202)”, се казва в поздравителния адрес от зам.-министъра на младежта и спорта.\r\nЗа настоящата календарна година, в Стопанска академия са предвидени още две национални ученически състезания. На 24 ноември средношколци ще се състезават в направленията „Маркетинг” и „Международни икономически отношения”, а на 1 и 2 декември ще се проведе състезанието по „Банкиране, финансиране и бюджетиране”. Предвидено е провеждане на състезания и в други направления в различни училища в страната.", "date": "2017.11.20", "title": "Велико Търново: Средношколци от 20 града участваха в Национално ученическо състезание в Стопанска академия „Димитър А. Ценов”"}
{"url": "http://www.focus-news.net/news/2017/11/20/2459034/pregled-na-mezhdunarodnite-novini-do-1800-chasa-agentsiya-fokus.html", "text": "Европейският съюз е уверен в „стабилността и приемствеността\" на властта в Германия, въпреки разпадането на преговорите за формиране на коалиционно правителство.\r\n„Ние сме уверени, че германският конституционен процес ще осигури основата за стабилност и приемственост – запазената марка на германската политика\", заяви говорителят на Европейската комисия Маргаритис Схинас, след като най-голямата икономика в Европа бе изправена пред перспективата за предсрочни избори за разрешаване на политическата криза.\r\n*** Председателят на Германската социалдемократическа партия Мартин Шулц направи първото си изявление след провала на преговорите за съставяне на „ямайска“ коалиция в Берлин между Съюза (ХДС/ХСС), Свободната демократическа партия (СвДП) и „Зелени“. А присъдата – социалдемократите няма да участват в нова голяма коалиция, предава изданието Focus.\r\n„Не сме на разположение за влизане в голяма коалиция“, заяви Мартин Шулц, потвърждавайки още веднъж позиция на партията, обявена след изборите за Бундестаг през септември. \r\n„ХДС, ХСС и „Зелени“ поставиха страната в тежка ситуация. Смятаме, че е важно избирателите да могат да направят преоценка на създалото се положение“, бяха думите, с които лидерът на германските социалдемократи се застъпи за провеждането на нови избори в страната.\r\n*** Държавният глава на ФРГ Франк-Валтер Щайнмайер призова германските партии за единство.\r\n„Съставянето на правителство винаги е процес, изпълнен с трудности. Задачата остава“, подчерта германският президент в рамките на пресконференция, свикана след срещата му с канцлера Ангела Меркел. \r\nЩайнмайер припомни, че по силата на резултатите от изборите за Бундестаг през септември, партиите носят отговорност за бъдещето на Германия, която не може просто така да бъде върната обратно в ръцете на избирателите. \r\n„Това е моментът, в който всички участници трябва да спрат и да преосмислят отново отношението си\", предупреди Щайнмайер, като същевременно подчерта, че всички партии трябва да са отдадени на каузата „да служат на нашата страна“. В тази връзка той се обърна към партиите с призив да направят възможно съставянето на новото германско правителство. \r\nВ следващите дни Щайнмайер ще проведе преговори с лидерите на партиите, участвали в сондажите за „ямайска“ коалиция.\r\n*** Главният съветник на президента на Турция Ялчин Топчу смята, че страната му трябва да преразгледа членството си в НАТО, тъй като алиансът води враждебна политика спрямо Анкара.\r\nТопчу заяви, че от страна на организацията „звучи предателски и враждебен тон“. Той уточни, че става въпрос „за низост, подлост и позор, демонстрирани по време на ученията на НАТО“.\r\nКакто Агенция „Фокус“ подробно информира, на ученията на НАТО Trident Javelin, които се проведоха в периода 8-17 ноември в Норвегия, беше установен стенд с портрети на „противници“. На един от тях беше изобразен основателят на турската република Мустафа Кемал Ататюрк. Към „враговете“ беше причислен и настоящият лидер на Турция Реджеп Таийп Ердоган. В отговор на това Анкара реши да отзове 40-те турски военни, които трябваше да участват в маневрите. Последваха многократни извинения от страна на Генералния секретар на НАТО Йенс Столтенберг, както и от министъра на отбраната на Норвегия Франк Бакке-Йенсен. \r\nСпоред думите на Топчу, „фотографията на Ататюрк и името на Ердоган“ са използвани „с враждебни намерения“. Във връзка с това главният съветник на президента посочи, че въпросът за членството на Турция в НАТО трябва да бъде спешно разгледан в парламента.\r\nТой добави, че заради геополитическото си положение, Турция е подложена на натиск и атаки от тази страна, „ от която не е очаквала“.\r\n„Такова низко и безчестно поведение говори за намерението на НАТО още повече да ожесточи позицията си по отношение на нашата страна... Зад всички преврати и зависимостите в областта на отбраната стои НАТО“, заяви Топчу.\r\nОсвен това той подчерта, че алиансът е не само военен блок, но и „нова форма на колониализъм, политическа и икономическа зависимост“. Топчу изрази надежда, че турската нация ще съумее да свали от себе си „колониалната рубашка, която се опитва да й облече НАТО“.\r\n*** Китайският пратеник в Северна Корея завърши четиридневната си визита в страната, по време на която той е обсъдил с ръководството в Пхенян теми от общ интерес, включително и от сферата на регионалната сигурност, но това не доведе до директно изявление по въпроса за ядрената криза на Корейския полуостров.\r\nОфициално Сонг Тао бе изпратен от китайския президент Си Дзинпин, за да разясни лично решенията, взети по време на XIX конгрес на Китайската комунистическа партия, проведен миналия месец, но американския държавен глава Доналд Тръмп се надяваше, че по време на визитата ще бъде оказан натиск на Пхенян за ядрената и ракетната му програма, за което той настояваше по време на посещението си в Пекин.\r\nКитайската информационна агенция Синхуа съобщи, че двете страни са „обменили мнения по въпроси от общ интерес“, включително „проблемите на Корейския полуостров“ и отношенията между двете страни и техните управляващи комунистически партии. Освен това в краткия очерк за срещата е посочено, че те са се разбрали да „засилят междупартийните контакти и обмен и да се стремят към развиването на китайско-севернокорейските отношения“.", "date": "2017.11.20", "title": "Преглед на международните новини до 18.00 часа ( Агенция „Фокус“ )"}
{"url": "http://www.focus-news.net/news/2017/11/20/2459035/aktualna-patna-obstanovka.html", "text": "Дъжд вали в областите Бургас, Варна, Пазарджик и Шумен. Сняг вали в районите на Малко Търново и проход Обзорски (област Бургас), в област Габрово и на места в област Пазарджик. Пътните настилки са предимно мокри, а в районите на снеговалежите частично заснежени. Това съобщиха от пресцентъра на Агенция „Пътна инфраструктура”.\r\nОграничена видимост поради мъгла:\r\n- до 20 м – в района на Антоново (област Търговище);\r\n- до 50 м – в района на Омуртаг (област Търговище);\r\n- до 100 м на места в област Пазарджик.:\r\nЦелогодишно за периода на официалните празници: последния работен ден преди празници – от 16:00 до 20:00 часа и последния почивен (празничен) ден – от 14:00 до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.:\r\nАМ „Тракия“: \r\nОбласт София: Шофьорите да се движат с повишено внимание от км 45+200 до км 46+266 при Мухово посока Бургас поради ремонтни дейности в аварийната лента до 12.01.2018 г. Движението се осъществява регулярно в активна и изпреварваща ленти.\r\nОбласт Бургас: От км 325 до км 359 в участъка Карнобат – Ветрен се извършва почистване на окопи и водостоци до 30.11.2017 г. Движението се регулира от пътни знаци. Срок; До 30.11.2017 г.от км 329 до км 330 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание, спазвайки пътната сигнаризация; При надлез на км 344+387 се осъществява с повишено внимание, поради изграждане на вход-изходи за снегопочистваща техника при пътни връзки при км 344+005 и км 344+280 до 31.03.2018 г.\r\nАМ „Хемус“: \r\nОбласт София: при виадукта над с. Потоп посока Варна от км 16+760 до км 19+690 – шофьорите да се движат с повишено внимание, поради ремонтно-възстановителни дейности в аварийната лента на виадукт при км 19+250 до 12.01.2018 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060 до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\" до 30.11.2017 г.\r\nМПС над 10 тона преминават по обходен маршрут: Път I-1 – път II-16 при с. Ребърково - гр. Своге - гр. София и обратно.\r\nОграничено е движението в посока София от км 49 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна до 08.12.2017 г. \r\nОбласт Варна: В участъка Девня – Повеляново от км 400+800 до км 407+100 движението се осъществява двупосочно в платното в посока Варна поради ремонтни дейности. Затворено за движение е платното в посока София. Движението е двупосочно в платното в посока Варна при км 407+500 като се връща обратно в платното в посока София при км 400+800. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Слънчево\" при км 412+500. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Неофит Рилски\" при км 392+300 до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: Област Варна: От км 0+000 до км 8+669 се осъществява двупосочно в платното в посока Варна поради ремонтни дейности в платното за Бургас на асфалтовата настилка до 15.12.2017 г.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” – забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Варна: Движението по път Русе – Девня – Варна от км 167+964 до км 167+536 се осъществява с повишено внимание поради изграждане на кабелна линия. Движението е в свободната лента, съобразно създадената организация за движение до 22.11.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: Движението по път Русе – Плевен - София от км 137+830 до км 139+800 се осъществява двупосочно в свободната лента, съобразно създадената организация на движение, поради частичен ремонт на асфалтовата настилка до 30.11.2017г.\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч до 30.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка до 30.11.2017 г. Ограничение на скоростта 40 км/ч. Движението се регулира от сигналисти. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково, от 284+400 до км 288+505 – движението е в едно платно, поради ремонтни дейности до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности до 30.11.2017 г. Движението се регулира от пътни знаци. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента до 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г.  (ВОД): :\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.:\r\nВременно са въведени следните ограничения за движение на МПС:\r\nПът II-79: Движението по път Константиново – Бургас от км 77+700 до км 80+000 се осъществява с повишено внимание поради ремонтни дейности до 30.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина – Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на автобуси.\r\nОбходен маршрут: Котленски проход. Срок до 25.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 25.11.2017 г.; \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът ІІІ-6202: Движение по път ІІІ-6202 хижа Студен кладенец – хижа Осогово от км 16+000 до км 19+600 с повишено внимание поради подравняване на банкети и почистване на окопи до 24.11.2017 г., сигнализирано с пътни знаци. Срок \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. : \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци.\r\nАлтернативен маршрут: в гр. Монтана по ул. Извора, ул. Веренишка, местност Парта, местност Палековото, път III-102 и обратно.Срок до 30.11.2017 г.; \r\nПът III-102: Движението по път ІІІ-102 с. Горна Ковачица – с. Г. Дамяново от км 63+420 до км 67+000 се осъществява двупосочно в една лента поради почистване на банкети, окопи и ремонт на мантинели до 30.11.2017 г. Водачите да се движат с повишено внимание и съобразена скорост. : \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. :\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nПът III-235: Движението по път ІІІ-235 Зафирово – Малък Преславец от км 39+117 до км 52+970 се осъществява двупосочно в една лента, поради частични ремонтни дейности на асфалтовата настилка. Срок до 05.12.2017 г.:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-865: Движението по път ІІІ-865 с. Леска – с. Вехтино, в района на мост над\r\n р.Арда при км 7+200, се осъществява в една лента, поради извършване обрушване на скат. Движението в района се регулира от сигналисти. Срок до 22.11.2017 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по Софийски околовръстен път /СОП/ в участъка от Казичене – АМ „Тракия“ от км 31+850 до км 35+092 се осъществява двупосочно в едно платно, поради извършване на краткосрочни мероприятия по превантивен ремонт. Ограничено е платното в посока от АМ „Тракия“ към Казичене и АМ „Хемус“. Движението се осъществява двупосочно в платното от Казичене към АМ „Тракия“. Срок от 08:00ч. до 18:00ч. на 21.11.2017г.;\r\nПът III-802: Движението по път III-802 София – Банкя от км 5+160 до км 6+431 е ограничено, поради ремонтни дейности на асфалтовата настилка. Срок 26.11.2017 г.\r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради ремонтни дейности на асфалтовата настилка. Движението се осъществява поетапно в лява или дясна лента. Срок 30.06.2018 г.:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на автобуси.\r\nОбходен маршрут: През Котленски проход. Срок до 25.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 25.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: \r\nПът ІІ-57: Движението по път II-57 Стара Загора – Раднево в участъците от км 0+250 до км 11+075 в посока с. Сърнево и от км 12+460 до км 31+881 в посока Раднево се осъществява с повишено внимание, поради частични ремонтни дейности на асфалтовата настилка. Срок до 01.01.2018 г.:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.11.20", "title": "Актуална пътна обстановка"}
{"url": "http://www.focus-news.net/news/2017/11/20/2459036/tass-obstrelyaha-ruskoto-posolstvo-v-damask-s-minomet.html", "text": "Руското посолство в Дамаск беше обстреляно с миномет, предава ТАСС, като се позовава на информация от руското МВнР.\r\nОт външното министерство съобщават, че стената на учреждението е повредена, но няма пострадали сътрудници на ведомството. Русия се надява, че Съвета за сигурност на ООН ще даде съответстваща оценка на произшествието.\r\nПревод и редакция:", "date": "2017.11.20", "title": "ТАСС: Обстреляха руското посолство в Дамаск с миномет"}
{"url": "http://www.focus-news.net/news/2017/11/20/2459037/prezidentat-rumen-radev-provede-telefonen-razgovor-s-prezidenta-na-harvatiya-kolinda-grabar-kitarovich.html", "text": "България ще се стреми към по-тясно сътрудничество с Хърватия в рамките на Българското председателство на Съвета на ЕС за провеждането на политиките на Съюза в региона на Западните Балкани. Това заяви държавният глава Румен Радев по време на телефонен разговор с президента на Република Хърватия Колинда Грабар-Китарович, съобщиха от прессекретариата на държавния глава. Двамата президенти потвърдиха ангажимента на България и Хърватия за продължаване на двустранния политически диалог на най-високо равнище, като президентът на Хърватия прие поканата на българския държавен глава да направи официално посещение в страната ни в рамките на Българското председателство на Съвета на ЕС.", "date": "2017.11.20", "title": "Президентът Румен Радев проведе телефонен разговор с президента на Хърватия Колинда Грабар-Китарович"}
{"url": "http://www.focus-news.net/news/2017/11/20/2459038/api-shofyorite-da-se-dvizhat-s-povisheno-vnimanie-v-uchastaka-302-303-km-v-posoka-burgas-na-avtomagistrala-trakiya-poradi-pretovarvane-na-avariral-tezhkotovaren-avtomobil.html", "text": "Шофьорите трябва да се движат с повишено внимание в участъка 302 - 303 км в посока Бургас на автомагистрала \"Тракия\", поради претоварване на аварирал тежкотоварен автомобил. Това съобщиха от пресцентъра на Агенция \"Пътна инфраструктура\" (АПИ).", "date": "2017.11.20", "title": "АПИ: Шофьорите да се движат с повишено внимание в участъка 302 - 303 км в посока Бургас на автомагистрала \"Тракия\", поради претоварване на аварирал тежкотоварен автомобил"}
{"url": "http://www.focus-news.net/news/2017/11/20/2459039/ria-novosti-britanskite-vlasti-ne-smyatat-che-situatsiyata-v-germaniya-mozhe-da-se-otrazi-na-brekzit.html", "text": "Британското правителство не вижда причини, заради които днешната политическа ситуация може да се отрази негативно на преговорите между Обединеното кралство и ЕС за Брекзит. Това заяви пред РИА Новости представител на министерството по въпросите на Брекзит на Великобритания, в отговор на молба да коментира разминаването между позициите на британски източници на агенцията.\r\nПо-рано, източник близък до британското правителство е съобщил, че доколкото Германия се явява  ключов играч в ЕС, включително в преговорите за Брекзит, в момента вниманието на германските политици е съсредоточено върху политическата ситуация в собствената им страна и това може да доведе до допълнително забавяне на преговорите, тъй като без Германия ЕС не може да съгласува никакво решение.\r\n„Това е вътрешна работа на Германия и ние не виждаме причини, по които днешната ситуация може да повлияе на стремежа за значим прогрес на преговорите“, заяви представителят на британското ведомство, в отговор на молбата да изясни думите на предишния източник на РИА Новости.\r\n„Преговорите преминават успешно и ние сме концентрирани върху това, да достигнем до най-изгодния договор за Великобритания и за ЕС“, отбеляза представителят на министерството.\r\nПревод и редакция:", "date": "2017.11.20", "title": "РИА Новости: Британските власти не смятат, че ситуацията в Германия може да се отрази на Брекзит"}
{"url": "http://www.focus-news.net/news/2017/11/20/2459040/blagoevgrad-italianskiyat-dirigent-paolo-gidone-shte-predstavi-kontsert-za-tsigulka-i-orkestar-na-shuman-v-grada-na-23-noemvri.html", "text": "Италианският диригент Паоло Гидоне ще представи „Концерт за цигулка и оркестър“ на германския композитор и пианист Роберт Шуман в Благоевград  на 23 ноември. Това каза за Радио „Фокус“-Пирин Десислава Кузманова от отдел „Култура“ в Община Благоевград. „За първи път италианският диригент ще представи непоставяния до дози момент дори в световен мащаб концерт. Ще гостува и преподавателят по контрабас в Консерваторията в Тренто Даниела Георгиева. Тя ще представи като част от изненадите към публиката „Дуо концертанте“, посочи още Кумзанова. \r\nПо думите й Паоло Гидоне е много известен цигулар и диригент. Преподава в консерваторията в Тренто и в Мантуа, където всъщност учи и Миранда Манучи. “Нейният баща преподава композиция, като те са изобщо изключително известни хора с много шеметна кариера“, коментира още Кузманова. По думите й този концерт ще бъде изключителен и оркестърът на Камерна опера-Благоевград е пионер в това отношение. „Другото хубаво нещо за концерта на 23 ноември е, че отново ще ни гостува Даниела Георгиева. Тя е позната на благоевградската общественост. Тя е българка, която живее в Италия и има шеметна кариера. Георгиева ще свири на контрабас, а пък Паоло Гидоне едновременно ще дирижира и ще свири. Изключително интересно ще бъде и ви очакваме в Градска художествена галерия-Благоевград от 18.00 часа“, заяви Кузманова.\r\nЛора КАЛЧЕВА", "date": "2017.11.20", "title": "Благоевград: Италианският диригент Паоло Гидоне ще представи „Концерт за цигулка и оркестър“ на Шуман в града на 23 ноември"}
{"url": "http://www.focus-news.net/news/2017/11/20/2459041/aktualna-patna-patna-obstanovka.html", "text": "Температурите са в интервала от - 5 до 14 градуса. Времето над цялата страна е облачно. Слаб до умерен вятър духа в почти цялата страна. Дъжд вали в областите Бургас, Варна, Пазарджик и Шумен. Сняг вали в районите на Малко Търново и проход Обзорски /обл. Бургас/, в обл. Габрово и на места в обл. Пазарджик. Това съобщиха от пресцентъра на Агенция „Пътна инфраструктура“. Пътните настилки са предимно мокри, а в районите на снеговалежите - частично заснежени.\r\nОграничена видимост поради мъгла:\r\n- до 20 м – в района на Антоново /обл. Търговище/;\r\n- до 50 м – в района на Омуртаг /обл. Търговище/;\r\n- до 100 м на места в обл. Пазарджик.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: \r\nОбласт София: Шофьорите да се движат с повишено внимание от км 45+200 до км 46+266 при Мухово посока Бургас поради ремонтни дейности в аварийната лента до 12.01.2018 г. Движението се осъществява регулярно в активна и изпреварваща ленти.\r\nОбласт Бургас: От км 325 до км 359 в участъка Карнобат – Ветрен се извършва почистване на окопи и водостоци до 30.11.2017 г. Движението се регулира от пътни знаци. Срок; До 30.11.2017 г.от км 329 до км 330 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание, спазвайки пътната сигнаризация; При надлез на км 344+387 се осъществява с повишено внимание, поради изграждане на вход-изходи за снегопочистваща техника при пътни връзки при км 344+005 и км 344+280 до 31.03.2018 г.\r\nАМ „Хемус“: \r\nОбласт София: при виадукта над с. Потоп посока Варна от км 16+760 до км 19+690 – шофьорите да се движат с повишено внимание, поради ремонтно-възстановителни дейности в аварийната лента на виадукт при км 19+250 до 12.01.2018 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060 до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\" до 30.11.2017 г.\r\nМПС над 10 тона преминават по обходен маршрут: Път I-1 – път II-16 при с. Ребърково - гр. Своге - гр. София и обратно.\r\nОграничено е движението в посока София от км 49 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна до 08.12.2017 г. \r\nОбласт Варна: В участъка Девня – Повеляново от км 400+800 до км 407+100 движението се осъществява двупосочно в платното в посока Варна поради ремонтни дейности. Затворено за движение е платното в посока София. Движението е двупосочно в платното в посока Варна при км 407+500 като се връща обратно в платното в посока София при км 400+800. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Слънчево\" при км 412+500. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Неофит Рилски\" при км 392+300 до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: Област Варна: От км 0+000 до км 8+669 се осъществява двупосочно в платното в посока Варна поради ремонтни дейности в платното за Бургас на асфалтовата настилка до 15.12.2017 г.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” – забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Варна: Движението по път Русе – Девня – Варна от км 167+964 до км 167+536 се осъществява с повишено внимание поради изграждане на кабелна линия. Движението е в свободната лента, съобразно създадената организация за движение до 22.11.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: Движението по път Русе – Плевен - София от км 137+830 до км 139+800 се осъществява двупосочно в свободната лента, съобразно създадената организация на движение, поради частичен ремонт на асфалтовата настилка до 30.11.2017г.\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч до 30.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка до 30.11.2017 г. Ограничение на скоростта 40 км/ч. Движението се регулира от сигналисти. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково, от 284+400 до км 288+505 – движението е в едно платно, поради ремонтни дейности до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности до 30.11.2017 г. Движението се регулира от пътни знаци. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента до 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението по път Константиново – Бургас от км 77+700 до км 80+000 се осъществява с повишено внимание поради ремонтни дейности до 30.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина – Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на автобуси.\r\nОбходен маршрут: Котленски проход. Срок до 25.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 25.11.2017 г.; \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът ІІІ-6202: Движение по път ІІІ-6202 хижа Студен кладенец – хижа Осогово от км 16+000 до км 19+600 с повишено внимание поради подравняване на банкети и почистване на окопи до 24.11.2017 г., сигнализирано с пътни знаци. Срок \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци.\r\nАлтернативен маршрут: в гр. Монтана по ул. Извора, ул. Веренишка, местност Парта, местност Палековото, път III-102 и обратно.Срок до 30.11.2017 г.; \r\nПът III-102: Движението по път ІІІ-102 с. Горна Ковачица – с. Г. Дамяново от км 63+420 до км 67+000 се осъществява двупосочно в една лента поради почистване на банкети, окопи и ремонт на мантинели до 30.11.2017 г. Водачите да се движат с повишено внимание и съобразена скорост. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nПът III-235: Движението по път ІІІ-235 Зафирово – Малък Преславец от км 39+117 до км 52+970 се осъществява двупосочно в една лента, поради частични ремонтни дейности на асфалтовата настилка. Срок до 05.12.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-865: Движението по път ІІІ-865 с. Леска – с. Вехтино, в района на мост над\r\n р.Арда при км 7+200, се осъществява в една лента, поради извършване обрушване на скат. Движението в района се регулира от сигналисти. Срок до 22.11.2017 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по Софийски околовръстен път /СОП/ в участъка от Казичене – АМ „Тракия“ от км 31+850 до км 35+092 се осъществява двупосочно в едно платно, поради извършване на краткосрочни мероприятия по превантивен ремонт. Ограничено е платното в посока от АМ „Тракия“ към Казичене и АМ „Хемус“. Движението се осъществява двупосочно в платното от Казичене към АМ „Тракия“. Срок от 08:00ч. до 18:00ч. на 21.11.2017г.;\r\nПът III-802: Движението по път III-802 София – Банкя от км 5+160 до км 6+431 е ограничено, поради ремонтни дейности на асфалтовата настилка. Срок 26.11.2017 г.\r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради ремонтни дейности на асфалтовата настилка. Движението се осъществява поетапно в лява или дясна лента. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на автобуси.\r\nОбходен маршрут: През Котленски проход. Срок до 25.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 25.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: \r\nПът ІІ-57: Движението по път II-57 Стара Загора – Раднево в участъците от км 0+250 до км 11+075 в посока с. Сърнево и от км 12+460 до км 31+881 в посока Раднево се осъществява с повишено внимание, поради частични ремонтни дейности на асфалтовата настилка. Срок до 01.01.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.11.20", "title": "Актуална пътна пътна обстановка"}
{"url": "http://www.focus-news.net/news/2017/11/20/2459042/glavniyat-pregovaryasht-za-brekzit-ot-strana-na-es-bryuksel-nyama-da-napravi-kompromis-sas-standartite-si-v-badeshta-targovska-sdelka-s-velikobritaniya.html", "text": "Главният преговарящ за Брекзит от страна на ЕС Мишел Барние заяви, че всеки опит на правителството на Великобритания да кривне от европейския стил на политика ще усложни постигането на споразумение за търговските отношения между двете страни, след излизането на Обединеното кралство от Съюза, пише британското издание The Guardian.\r\nЕС е готов да предложи на Обединеното кралство „най-амбициозното“ партньорство в търговията, което е възможно, но няма да прави компромиси със стандартите си по отношение на честната конкуренция, данъчната политика, заетостта, околната среда и хранителната сигурност.\r\nБарние заяви: „Обединеното кралство избра да напусне ЕС. То трябва да изясни дали иска да остане близко до европейския модел или иска да се отдалечи от него? Отговорът на Великобритания на този въпрос ще е важен и дори решаващ, защото той ще оформи рамките на дискусията за бъдещото партньорство и условията за ратифицирането на това партньорство в множество национални парламенти и най-вече в Европейския парламент. Не казвам това, за да създавам проблеми, а за да ги избегнем“.\r\nБъдеща търговска сделка между ЕС и Великобритания ще се нуждае от единодушното одобрение на 27-те страни-членки на Съюза, Европейския парламент и най-вероятно на 35 национални и регионални парламенти.\r\nПревод и редакция:", "date": "2017.11.20", "title": "Главният преговарящ за Брекзит от страна на ЕС: Брюксел няма да направи компромис със стандартите си в бъдеща търговска сделка с Великобритания"}
{"url": "http://www.focus-news.net/news/2017/11/20/2459043/nimh-utre-oblachnostta-shte-e-promenliva-bez-valezhi-maksimalnite-temperaturi-shte-sa-mezhdu-5-i-10.html", "text": "През нощта ще преобладава ясно време. Минималните температури ще са между минус 2 и 3°. Утре облачността ще е променлива, без валежи. Ще духа слаб до умерен вятър от запад-северозапад. Това съобщи за Агенция \"Фокус\" Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН). Максималните температури ще са между 5 и 10°. \r\nНад Черноморието облачността ще е променлива, без валежи. Ще духа умерен и до силен северозападен вятър. Максимални температури: 8°-10°. Температурата на морската вода е 13 - 14°. Вълнението на морето ще бъде около 2 бала.\r\nВ планините облачността ще е променлива, често значителна, но ще се задържи почти без валежи. Ще бъде ветровито. Ще духа силен, по високите и открити части и бурен северозападен вятър. Максималната температура на височина 1200 метра ще е около 3°, на 2000 метра – около минус 3°.\r\nАтмосферното налягане ще се повиши и ще е по-високо от средното за месеца.\r\nПрез нощта срещу сряда вятърът от северозапад отново ще се усили, на отделни места са възможни и съвсем слаби превалявания. В сряда сутринта все още ще е ветровито и предимно облачно, вероятността за валежи е малка. По-късно през деня вятърът ще отслабне, облачността ще се разкъса и ще намалее. Температурите ще са с 3-4 градуса по-високи. В четвъртък ще бъде предимно слънчево и още малко по-топло. Вятърът ще отслабне още, на места и ще стихне. В петък ще е почти тихо и на места в равнинната част от страната ще бъде мъгливо или с ниска облачност, а температурите в тези райони ще се задържат по-ниски. В останалите райони, както и в планините, ще бъде предимно слънчево и топло за периода.", "date": "2017.11.20", "title": "НИМХ: Утре облачността ще е променлива, без валежи, максималните температури ще са между 5 и 10°"}
{"url": "http://www.focus-news.net/news/2017/11/20/2459044/tass-nameriha-otkradnatite-dnevnitsi-na-dzhon-lenan-v-germaniya.html", "text": "Сътрудниците на германската полиция са открили личните вещи на един от основателите на митичната група The Beatles – Джон Ленън – включително неговите дневници. Според съобщение, направено по радиопрограмата на немската медийна корпорация Deutsche Welle, те са иззети от човек, който, най-вероятно, се е готвил да ги продаде, предава ТАСС.\r\nПо данни от следствието, предметите, намерени в 58-годишния мъж, чието име е неизвестно, може да са били откраднати от вдовицата на музиканта Йоко Оно през 2006 година. Според полицията има и втори заподозрян по делото, който в момента живее в Турция.\r\n„Обиските преминаха успешно и бяха намерени допълнителни предмети, които са принадлежали на Джон Ленън, в колата на заподозрения“, заявиха от полицията. Засега дневниците и другите предмети ще останат в Германия, тъй като още не е взето решение дали да бъдат предадени на вдовицата на музиканта.\r\nПревод и редакция:", "date": "2017.11.20", "title": "ТАСС: Намериха откраднатите дневници на Джон Ленън в Германия"}
{"url": "http://www.focus-news.net/news/2017/11/20/2459045/sofiyskata-mitropoliya-nabira-na-sredstva-za-aparatura-za-klinikata-po-detska-anesteziologiya-v-pirogov.html", "text": "В навечерието на светлия празник Въведение Богородично – Ден на християнското семейство (21 ноември), Отдел „Милосърдие и благотворителност“ при Софийска света митрополия обявява кампания за набиране на средства за закупуване на апаратура за болните деца в Клиниката по детска анестезиология и интензивно лечение с противошокова зала и операционен блок при УМБАЛСМ „Н. И. Пирогов“. Това съобщиха от пресцентъра на Светия синод на Българската православна църква.\r\nАпаратът ROTEM е жизнено необходим за диагностициране на кръвозагуба при пациенти с тежки усложнения и в кратко време установява точната причина за нея. Той е на стойност 45 600 лева с ДДС.\r\nС благословението на Негово Светейшество Българския патриарх и Софийски митрополит Неофит, в кампанията по набиране на средствата ще вземат участие църковните настоятелства при храмовете от Софийска епархия. \"Призоваваме всички, които желаят да ни подкрепят в това начинание, да дарят според възможностите си!\", посочват още от Светия синод. \r\nДарения за каузата се приемат на следната банкова сметка:\r\nСИБАНК ЕАД\r\nIBAN: BG95BUIB98885000036301\r\nBIC: BUIBBGSF\r\nСОФИЙСКА МИТРОПОЛИЯ\r\nБългария, София 1000, ул. „Цар Калоян“ 7.", "date": "2017.11.20", "title": "Софийската митрополия набира на средства за апаратура за Клиниката по детска анестезиология в „Пирогов“"}
{"url": "http://www.focus-news.net/news/2017/11/20/2459046/sport-pochina-cheshkata-tenisistka-yana-novotna.html", "text": "Носителката на една титла от Уимбълдън и 12 титли на двойки от турнири от „Големия шлем“ чехкиня Яна Новотна която страдаше от рак, е „починала тихо, заобиколена от семейството си“, както съобщават от Женската тенис асоциация. Тя изживя върха на кариерата си през 90-те години на миналия век и спечели единствената си сингъл титла от Големия шлем в Лондон през 1998 година, като освен това тя има още два финала на Уимбълдън.", "date": "2017.11.20", "title": "Спорт: Почина чешката тенисистка Яна Новотна"}
{"url": "http://www.focus-news.net/news/2017/11/20/2459047/shumen-zhena-e-s-tezhki-frakturi-a-dvama-dushi-imat-razkasvane-na-vatreshni-organi-sled-katastrofata-s-trima-zaginali-na-patya-shumen-silistra.html", "text": "Четирима ранени при катастрофата на пътя Шумен-Силистра в района на село Венец са хоспитализирани в шуменската болница, съобщи за Радио „Фокус“-Шумен д-р Атанас Атанасов, изп. директор на МБАЛ-Шумен. „Дете е прието със сътресение на мозъка, с комоцио, жена е с тежка фрактура на долен крайник, най-вероятно - и бедро, и подбедрица, сега се разчитат графиите, тя има и фрактура на черепа, но водещо е фрактурата на крайниците, с голяма кръвозагуба“, каза д-р Атанасов. Приети са и още двама души - мъж и жена, които са с разкъсване на вътрешни коремни органи. \r\n„Жената вече е в операционна и се оперира, за операция се подготвя и мъжът, ще му бъде извършено кръвопреливане“, посочи д-р Атанасов. Той посочи, че по принцип има опасност за живота на пострадалите, докато не приключат оперативните интервенции и първоначалните реанимационни мероприятия. „Към момента пострадалите са стабилизирани и към момента пряка опасност няма, но тези неща се развиват много динамично и всичко е възможно, утре сутрин ще имаме по-ясна прогноза“, коментира д-р Атанасов. Той заяви, че медицинските екипи работят, повикани са и тези, които не са били на разположение, за да могат двете операционни зали по спешност да работят в момента и да има опция за поемане и на нови случаи, при необходимост. \r\nСигналът за тежкия пътен инцидент на главен път Шумен – Силистра в участъка между разклоните за селата Дренци и Страхилица е постъпил в ОДМВР-Шумен в 15.14 часа\r\nИвелина ИВАНОВА", "date": "2017.11.20", "title": "Шумен: Жена е с тежки фрактури, а двама души имат разкъсване на вътрешни органи, след катастрофата с трима загинали на пътя Шумен-Силистра"}
{"url": "http://www.focus-news.net/news/2017/11/20/2459048/ministar-neno-dimov-vse-oshte-ne-mozhe-da-se-kazhe-koga-i-dali-shte-ima-vtori-lift-v-bansko.html", "text": "Все още не може да се каже кога и дали ще има втори лифт в Банско. Дори да има инвеститор, реализацията може да отнеме години. Това обясни министърът на околната среда и водите Нено Димов след днешната среща в Министерския съвет, на която бяха обсъдени промените в концесионния договор и плана за управление на Национален парк „Пирин“ в предаването „Лице в лице“ по bTV. „Днес се разгледаха две теми теми – за промяната в концесионния договор и за действащия план за управление на парк „Пирин“ и неговата актуализация. На практика нито едно от тези действия не води до втори лифт на Банско или до каквато и да било инвестиционна дейност. Те двете отварят възможността за инвестиционни предложения, които минават по цялата последваща законодателна рамка – оценка за въздействие върху околната среда, публичен дебат и обсъждане и едва тогава, евентуално, приемане. Това, което се постигна днес, е че всички почти 40 неправителствени организации и различни институции, които бяха представени, стигнаха до съгласието, че трябва да бъде решен проблемът и да не се формират опашки в Банско“, обясни той.  По думите му, вървейки по процедурата, в момента се правят първите стъпки. „За да се стартира изобщо възможността за каквото и да било инвестиционно намерение, трябва да се промени концесията – днешният разговор, и планът за управление, които също има процедура, която трябва да мине“, обясни Димов. Той уточни, че тези решения буксуват от шест години. \"През 2013 г. почти се е стигнало до решение на Министерския съвет за приемане на плана за управление, но тогава правителството подава оставка\", добави министърът. Нено Димов поясни, че от гледна точка на придвижването лифтът е много по-екологосъобразен, защото е електрически, отколкото дизеловите и бензинови коли, които се качват в момента. Той добави, че „това е един проблем, който очевидно има много интереси – и скрити, и открити, и пр.“ „Основното притеснение е да не би да се окаже, че в рамките на парка ще има друго строителство, освен на ски писти и ски съоръжения. При всички положения никакво такова строителство не се допуска, допускат се единствено изграждане на ски писти и техническа инфраструктура. И това е абсолютно категорично, изобщо не може да става дума за подобно строителство“, увери Димов. Според него „за масова сеч изобщо не може да се говори“.\r\nОт думите на министъра стана ясно, че не може да се прогнозира кога ще е ясно дали ще има нов лифт, или не. „Ако до януари се стигне до решение на днешните два казуса и има инвеститор, който иска да го изгради, ще започне процес по оценка на въздействие на околната среда, която трябва да се направи от инвеститора и не е ясно колко време ще му отнеме. Следват 30 дни за подготовка на обществено обсъждане, 15 дни за отразяване на бележките и още 30 дни Висшият експертен екологичен съвет да вземе окончателното решение, след което идва ред на съдебните дела, а всеки може да заведе дело. Това може да отнеме години“, каза той. Димов посочи, че концесията в Банско е била атакувана 58 пъти в съда за последните 10-ина години.\r\nСпоред минситър Димов обжалването на актове се превърна в професия у нас. „Ако продължаваме по този начин да се саботира на практика българският зимен туризъм, вероятно няма да има инвеститори, които да имат желание да упорстват“, заяви Димов.\r\n\"Друг резултат от днешната среща е, че сега концесионерът ще плаща двойно повече\", каза още министърът. „А по-важното е, че при промяната на концесионния договор се предвижда да има санкции и контрол върху неизпълнение на евентуални екологични проблеми. До момента действащия договор има контрол само върху финансовата част“, добави той.", "date": "2017.11.20", "title": "Министър Нено Димов: Все още не може да се каже кога и дали ще има втори лифт в Банско"}
{"url": "http://www.focus-news.net/news/2017/11/20/2459049/plovdiv-obshtinata-zapochva-rabota-po-kontseptsiya-za-badeshteto-na-stadiona-na-lokomotiv-plovdiv.html", "text": "Община Пловдив започва работа по концепция за бъдещето на стадиона на „Локомотив“ – Пловдив. Това съобщи пред журналисти пловдивският кмет Иван Тотев, предаде репортер на Радио „Фокус”-Пловдив. „В момента възлагаме икономически анализ и очакваме на една от първите януарски сесии Общинският съвет да гледа концесията на Стадион Локомотив“, каза кметът на Пловдив. „Концесията за Стадион Локомотив ще е за 30 години”, уточни кметът.\r\n„По същия начин, с 15-20 дена по-назад върви работата и по терените в Район „Тракия“, каза кметът. Там ще бъде построена новата база на ПФК \"Локомотив\". Договорът за концесия там ще е за срок от 15 плюс 10 години. Въпросният терен е с площ около 27 дка и се намира в района между училище „Черноризец Храбър“ и Парка на репресираните.\r\nЦветана ТОНЧЕВА", "date": "2017.11.20", "title": "Пловдив: Общината започва работа по концепция за бъдещето на стадиона на „Локомотив“ – Пловдив"}
{"url": "http://www.focus-news.net/news/2017/11/20/2459050/emiliya-milkova-naroden-predstavitel-ot-gerb-varna-v-noviya-darzhaven-byudzhet-sa-zalozheni-poveche-sredstva-za-chitalishtnite-i-regionalnite-biblioteki.html", "text": "В новия държавен бюджет, който вече бе приет на първо четене, средствата за читалищните и регионалните библиотеки са увеличени с 14,5%. Това ще позволи от следващата година да се повишат заплатите на служителите и да се инвестира в обогатяването на библиотечните фондове, коментира варненският депутат от ГЕРБ д-р Емилия Милкова, която в приемния си ден се срещна с представители на читалище „Елин Пелин” в район „Младост” във Варна. Това съобщиха от пресцентъра на ПП ГЕРБ – Варна.\r\nТя разясни, че в бюджет 2018 са заложени допълнително 10 млн. лв. за обществените библиотеки, като 8 млн. лв. от сумата са за читалищните, а останалата част – за регионалните библиотеки.\r\n„Освен това, е предвидена възможност да се кандидатства за финансиране по програма за обновяване на библиотечните фондове, която е на стойност 1 млн. лв.”, изтъкна още Милкова.\r\nПредставителите на НЧ „Елин Пелин” я запознаха с необходимостта от ремонт на читалищната база. Емилия Милкова се ангажира да проучи възможностите за обезпечаване на ремонтните дейности чрез кандидатстване по проекти или програми, съобразно статута и собствеността на имота.\r\nВ разговор с народния представител бе направено предложение за законови промени, в резултат от които да се засили контролът върху дейността на читалищата по модела на отчетите, извършвани от общинските дружества. Емилия Милкова коментира в отговор, че в парламентарната комисия по културата и медиите, на която е член, има нагласа за провеждането на дискусия по проблемите на читалищата и обществените библиотеки с цел да бъдат инициирани законодателни промени.\r\n„В резултат от направените вече изменения към Министерството на културата се създава електронен регистър на читалищата и библиотеките, който ще гарантира на гражданите бърз и лесен достъп до информация за легитимността на тези институции и дейността, която развиват”, посочи Емилия Милкова, която е дългогодишен директор на варненската библиотека „Пенчо Славейков”, член на Управителния съвет на Българската библиотечно-информационна асоциация, както и на Постоянната комисия „Обществени библиотеки” към Международната федерация на библиотечните асоциации.", "date": "2017.11.20", "title": "Емилия Милкова, народен представител от ГЕРБ-Варна: В новия държавен бюджет са заложени повече средства за читалищните и регионалните библиотеки"}
{"url": "http://www.focus-news.net/news/2017/11/20/2459051/shumen-v-tezhko-sastoyanie-sa-mazhat-i-dvete-zheni-postradali-pri-katastrofata-s-trima-zaginali-na-patya-mezhdu-selata-drentsi-i-strahilitsa-ranenoto-momche-e-bez-opasnost-za-zhivota.html", "text": "Мъж на 45 години и две жени – на 31 и 41 години са загиналите в тежкия пътен инцидент между селата Дренци и Страхилица. Сигнал за произшествието е получен в 15:14 часа в дежурната част на ОДМВР-Шумен. На място са насочени екипи на полиция, спешна помощ и пожарна. На място било установено, че катастрофата е между два автомобила –  „Пежо 307“ с шуменска регистрация  и Опел „Опел Астра“ с благоевградска. Това съобщиха от ОДМВР-Шумен. В МБАЛ-Шумен са откарани водачът на „Пежо“-то - 50-годишен мъж, 46-годишната му съпруга, 43-годишна жена, която е сестра на водача и 14-годишният й син. Мъжът и двете жени са в тежко състояние, настанени са за лечение в болничното заведение с различни наранявания, предстоят им операции. Момчето е с временна загуба на съзнание и без опасност за живота. \r\nВ „Опел“-а, който се е движил в посока към Шумен, са пътували трима души - 45-годишният водач и две жени на 31 и 41 години. Загинали са на място. Огледът на произшествието продължава и към момента . На място са дежурен прокурор от Окръжна прокуратура-Шумен, който ръководи огледа, директорът на ОДМВР – Шумен ст. комисар Ялчън Расим и съдебен лекар. Образувано е досъдебно производство. \r\nНа главен път Шумен – Силистра е въведена е временна организация на движението. Пътуващите от Шумен към Силистра да ползват обходен маршрут през село Хитрино - село Капитан Петко - село Венец, а пътуващите към Шумен да преминават през селата Черноглавци, Габрица и Близнаци.  \r\nПреди по-малко от час е получен сигнал за друг пътен инцидент преди село Мадара между два леки автомобила- Фиат и Волво. Произшествието е само с материални щети. Призоваваме водачите да шофират с повишено внимание.", "date": "2017.11.20", "title": "Шумен: В тежко състояние са мъжът и двете жени, пострадали при катастрофата с трима загинали на пътя между селата Дренци и Страхилица, раненото момче е без опасност за живота"}
{"url": "http://www.focus-news.net/news/2017/11/20/2459052/plovdiv-nov-parking-s-63-mesta-be-otkrit-v-rayon-trakiya.html", "text": "Нов паркинг с 63 места бе открит пред блок 16 в район „Тракия“ в Пловдив, предаде репортер на Радио „Фокус”-Пловдив. Кметът на района Костадин Димитров съобщи, че инвестицията е за 70 000 лева, а паркингът е изграден за 2 месеца. Това е последният паркинг, който районната администрация изгражда през тази година. Общо през 2017-та за хората в района са били разкрити над 150 нови паркоместа. „Проблемът с паркоместата е решен най-добре в район „Тракия“, но въпреки това създаваме още условия на живущите от блок 16 да паркират пред собствените си домове“, каза кметът.\r\nДо момента 600 души от район „Тракия“ са заявили желание да паркират по правилата на наредбата на Общината срещу 20 лева. 50 от тях вече ползват услугата. Планира се в района да бъде изграден и многоетажен паркинг, очакванията са проектирането да започне през януари. По думите на районния кмет се планира да бъде изграден 7-етажен паркинг на площ от 4700 квадратни метра.\r\nЦветана ТОНЧЕВА", "date": "2017.11.20", "title": "Пловдив: Нов паркинг с 63 места бе открит в район „Тракия“"}
{"url": "http://www.focus-news.net/news/2017/11/20/2459053/tass-angela-merkel-gleda-skeptichno-na-vazmozhnostta-za-formirane-na-koalitsiya-na-maltsinstvoto.html", "text": "Лидерът на Християндемократичния съюз (ХДС) Ангела Меркел заяви, че гледа скептично на перспективата за формиране на правителство на малцинството в Германия и че е готова да служи на страната си още четири години на поста канцлер, предава ТАСС, като се позовава на интервю на бившия канцлер за германската телевизия ZDF.\r\nСпоред нейните думи, правителство на малцинството няма да има необходимите пълномощия. „Мисля предпазливо за това. Днес не мога да кажа как ще се развият събитията, но на Германия й е нужно стабилно правителство, на което няма да му се налага да търси мнозинство за всяко решение“, отбеляза лидерът на ХДС. „Скептична съм по този въпрос. Не мога да се свържа с нещо подобно“, добави Меркел.\r\nКоментирайки дали е готова, както и по-рано, да претендира за канцлерския пост, Меркел посочи, че „на Германия й е нужна стабилност“. „Винаги съм казвала, че съм готова да служа на страната си още четири години. Сега опитът за сформиране на правителство не завърши с успех, но това не е повод да се отрека от моето решение“, поясни тя.\r\nПревод и редакция:", "date": "2017.11.20", "title": "ТАСС: Ангела Меркел гледа скептично на възможността за формиране на коалиция на малцинството"}
{"url": "http://www.focus-news.net/news/2017/11/20/2459054/sofiya-vavezhda-se-organizatsiya-na-dvizhenieto-za-remont-na-patnoto-platno-na-ul-montevideo.html", "text": "Въвежда се организация на движението за ремонт на пътното платно на ул. „Монтевидео” в София. Това съобщиха от пресцентъра на Столична община.\r\nОт 00.00 часа на 21 ноември 2017 г. до 24.00 часа на 15 декември 2017 г. се забранява влизането на пътни превозни средства в двете посоки по ул. „Монтевидео” между ул. „Боряна” и ул. „Народно хоро“, като се осигури транспортен достъп до ул.“671“. \r\nЗа същия период се променят маршрутите на автобусни линии №№ 45 и 73, както следва: \r\n- автобусна линия № 45 – в посока кв. „Овча купел” – по маршрута до кръстовище ул. „Монтевидео” и ул. „Боряна”, наляво по ул. „Монтевидео”, наляво по бул. „Никола Петков”, наляво по ул. „Любляна” и по маршрута си до метростанция \"Вардар\". \r\nАвтобусите ще спират на всички съществуващи автобусни спирки в променения участък от маршрута. Разкрива се начална спирка с код 6442 „Кв. Овча купел“ на ул. „Монтевидео”, след кръстовището с ул. „Боряна”. Разкрива се крайна спирка с код 6441 „Кв. Овча купел“ на ул. „Боряна”, преди кръстовището с ул. „Монтевидео”. \r\n-  автобусна линия № 73: в посока ж.к. „Овча купел” – по маршрута си до кръстовище бул. „Никола Петков”, ул. \"Монтевидео”, направо по бул. „Никола Петков”, по ул. „Бойчо Бойчев”, по пътната връзка към ж.к. „Овча купел”, наляво по бул. „Президент Линкълн”, по ул. „Монтевидео” до обръщателното ухо за № 45 в кв. „Овча купел”. В посока ж.к. „Гоце Делчев” – от обръщателното ухо за № 45 по ул. „Монтевидео”, по бул. „Президент Линкълн”, надясно по пътната връзка към бул. „Никола Петков”, по бул. „Никола Петков”, наляво по ул. „Любляна”, надясно по бул. „Овча Купел“ и по маршрута си до ж.к. \"Гоце Делчев\". Автобусите ще спират на всички съществуващи автобусни спирки в променения участък от маршрута. \r\nЗакриват се спирки  с код 1566 и 1567 „ПГСС“ на ул. „Монтевидео“ между обръщателното колело (А45) в кв. „Овча Купел“ и \"Ул. Маестро Кънев“; с код 0067 и 0069 „НБУ“ на ул. „Монтевидео“ при кръстовището с ул. „Народно хоро“; с код 1844 и 1845 „Ул. Боряна“ – спирките в района на кръстовище ул. „Боряна“ и ул. „Монтевидео“; с код 2053 „Ул. Народен герой“ на ул. „Боряна“ след  кръстовището с ул. „Народен герой“ в посока ул. „Любляна“;  с код 2037 „Ул. Любляна“ на ул. „Боряна“ преди кръстовището с ул. „Любляна“.", "date": "2017.11.20", "title": "София: Въвежда се организация на движението за ремонт на пътното платно на ул. „Монтевидео”"}
{"url": "http://www.focus-news.net/news/2017/11/20/2459055/vitsepremierat-valeri-simeonov-nezakonnoto-minavane-na-granitsata-e-s-pomoshtta-na-granichni-politsai.html", "text": "Аз съм съпричастен с оградата по границата, моя беше идеята за изграждането ѝ. В едно нещо съм съгласен с Елена Йончева - там има корупционни схеми. Те обаче не са на най-високо ниво във властта, на ниско ниво има схеми. Това заяви вицепремиерът Валери Симеонов в студиото на \"Още от деня\" по БНТ. Симеонов допълни, че е получил оплакване от войници - граничните полицаи правят отделни патрули за охрана по границата, а войниците ги поставят на места, които са с камери. \"Гранични полицаи се настаняват на квартири при свои колеги в Средец, това е нередно. Незаконното преминаване по границата е с помощта на гранични полицаи\", каза Валери Симеонов.\r\nОтносно оставката на Димитър Главчев, вицепремиерът коментира, че е бил изненадан. По думите му всички оставки се консултират, въпреки че са акт на самостоятелно решение. \"Не мисля, че по този лек начин трябва да се отстраняват хора, които са доказали качества. Опозицията няма да бъде осмирена. Ще има стремглава ескалация на ултиматуми и рекет. Корнелия Нинова се прави на джихадистка с пояс с бомби, която държи бутона, а ние се опитваме да гоним котка с щафета салам\", добави той.", "date": "2017.11.20", "title": "Вицепремиерът Валери Симеонов: Незаконното минаване на границата е с помощта на гранични полицаи"}
{"url": "http://www.focus-news.net/news/2017/11/20/2459056/afp-donald-tramp-obyavi-severna-koreya-za-darzhava-sponsor-na-terorizma.html", "text": "Президентът на САЩ Доналд Тръмп обяви Северна Корея за държава спонсор на тероризма в понеделник и добави въоръженият с ядрено оръжие режим на Северна Корея към черния списък на режимите-врагове на Вашингтон, предава AFP.\r\n„Това трябваше да се случи много по-рано. Трябваше да се случи преди години“, декларира Тръмп, докато анонсираше решението си в началото на среща на кабинета на Белия Дом.\r\nПревод и редакция:", "date": "2017.11.20", "title": "AFP: Доналд Тръмп обяви Северна Корея за държава спонсор на тероризма"}
{"url": "http://www.focus-news.net/news/2017/11/20/2459057/sofiya-vremenno-se-zabranyava-parkiraneto-v-zona-na-ploshtad-narodno-sabranie-na-21-noemvri.html", "text": "Временно се забранява паркирането в зона на площад „Народно събрание“ в София. Това съобщиха от пресцентъра на Столична община. Промяната в организацията на движение се налага във връзка с работно посещение на делегация на Председателския съвет. От 08.00 часа до приключване на мероприятието на 21 ноември се забраняват престоят и паркирането на пътни превозни средства, на паркинга от югоизточната страна на пл. „Народно събрание“.", "date": "2017.11.20", "title": "София: Временно се забранява паркирането в зона на площад „Народно събрание“ на 21 ноември"}
{"url": "http://www.focus-news.net/news/2017/11/20/2459058/afp-hizbulla-otreche-da-ima-uchastie-v-izstrelvaneto-na-raketa-sreshtu-sauditska-arabiya.html", "text": "Лидерът на ливанската шиитска групировка „Хизбулла“ Хасан Насрала опроверга твърденията, че организацията му е имала участие в изстрелването на ракета от територията на Йемен към Саудитска Арабия, по-рано този месец, предава AFP.\r\n„Никой от „Хизбулла“ не е замесен в изстрелването на тази ракета“, заяви той по време на телевизионно обръщение. „Категорично отричам това обвинение, което не е основано на истина и за което няма доказателства“, подчерта Насрала.\r\nПревод и редакция:", "date": "2017.11.20", "title": "AFP: “Хизбулла“ отрече да има участие в изстрелването на ракета срещу Саудитска Арабия"}
{"url": "http://www.focus-news.net/news/2017/11/20/2459059/smolyan-semeystvo-sarandalievi-predstavi-fotoizlozhba-za-100-godishninata-na-turistichesko-dvizhenie-v-regiona-tvortsite-byaha-pozdraveni-ot-imeto-na-kmeta-nikolay-melemov.html", "text": "В Изложбена зала „Петър Стайков“ на Клуба на дейците на културата (КДК) в Смолян бе открита фотоизложба по повод 100-годишнината от създаването на организираното туристическо движение в Смолянско. Автори на 30-те фотоса в колекцията са Анета, Кирил и Сашо Сарандалиеви, а  неин организатор е Туристическо дружество (ТД) „Карлък“, което неотдавна отбеляза вековния юбилей. Това съобщиха от пресцентъра на Община Смолян. Талантливите фотографи представят емблематични места, скални феномени и природни забележителности, част от които са и в 100-те национални туристически обекти. „Идеите за тази изложба идват по повод 100 –годишнината на ТД „Карлък”.С тази изложба сме показали малка частица от красотата на Родопите и България. Без да се показва в снимки нашата планина няма как да се развива и популяризира туризма”, посочи при откриването популярния фотограф Сашо Сарандалиев. Той каза, че посвещава тази изложба на покойния му баща Лазар Сарандалиев, който е един от първите посетил 100-те национални туристически обекта и активно се е занимавал с туристическа дейност. Сарандалиев благодари и на организаторите на експозицията ТД „Карлък” и КДК. \r\nТалантливите автори на изложбата бяха поздравени от зам.-областния управител Адриан Петров и  председателя на Общинския съвет инж.Димитър Кръстанов, който е и председател на ТД „Карлък”.\r\nОт името на кмета Николай Мелемов беше прочетен поздравителен адрес. В него се казва: „Хубаво е когато творческите личности на Смолян успяват да реализират идеите си. Вие продължавате добрите традиции на фотографската гилдия в нашия град - да представяте на публиката интересни и вълнуващи снимки на заобикалящия ни свят и многоликия живот. По този начин популяризирате и красотата на Родопа планина.  Желая на цялото семейство  да сте живи и здрави, прекрасно настроение и отворена душа за всичко хубаво около нас.”.\r\nИзложбата ще остане на вниманието на смолянчани и на всички запалени туристи до края на м. ноември т. г.", "date": "2017.11.20", "title": "Смолян: Семейство Сарандалиеви представи фотоизложба за 100-годишнината на туристическо движение в региона, творците бяха поздравени от името на кмета Николай Мелемов"}
{"url": "http://www.focus-news.net/news/2017/11/20/2459060/afp-izbraha-amsterdam-za-domakin-na-evropeyskata-agentsiya-po-lekarstvata.html", "text": "Амстердам спечели борбата за домакинство на Европейската агенция по лекарствата, когато тя напусне Лондон след Брекзит, след като надделя над италианския град Милано, предава AFP, като се позовава на информация от председателството на ЕС.\r\nХоландският град спечели оспорваното съревнование след три кръга на тайно гласуване между 27-те оставащи страни-членки без Великобритания. В борбата участваха 16 града от ЕС, споделиха от ръководството на Съюза.\r\nПревод и редакция:", "date": "2017.11.20", "title": "AFP: Избраха Амстердам за домакин на Европейската агенция по лекарствата"}
{"url": "http://www.focus-news.net/news/2017/11/20/2459061/tass-balgarskiyat-prezident-zayavi-che-voynstvenata-ritorika-po-otnoshenie-na-rusiya-ne-e-v-polza-na-evropa.html", "text": "Президентът на България Румен Радев смята, че войнствената риторика по адрес на Русия не е в полза на Европа. Такава позицията той е изложил в интервю пред близкото до Брюксел издание Euractiv, фрагменти от което бяха публикувани в понеделник на официалната интернет страница на българското президентство, предава ТАСС.\r\n„Да не би да смятате, че войнствената риторика по отношение на Русия е в наш интерес? Тя само изостря напрежението, повишава риска и разделя Европа, в момент, в който сме длъжни да се обединим в борбата срещу международния тероризъм, нашествието на радикалния ислям и нарастването на конфронтацията“, посочи Радев.\r\nОсвен това, той цитира бившият германски канцлер Ангела Меркел, която напомни, че „сигурността на Европа не може да бъде обезпечена без участието и конструктивния диалог с Русия“ и премиера на Люксембург Ксавие Бетел, който в едно от своите изявления подчерта, че отдавна „е дошло времето да се прекрати говоренето за Русия и да се започне говорене с Русия“.\r\n„Аз се обявявам за диалог, а не за конфронтация... Ние, българите, имаме дълбоки исторически връзки с руския народ и България е в състояние да помогне за този диалог“, отбеляза Радев.\r\nПревод и редакция:", "date": "2017.11.20", "title": "ТАСС: Българският президент заяви, че войнствената риторика по отношение на Русия не е в полза на Европа"}
{"url": "http://www.focus-news.net/news/2017/11/20/2459062/petar-gitsev-sindikalna-organizatsiya-na-nadziratelite-v-zatvora-v-pazardzhik-v-zavisimost-ot-estestvoto-na-konfliktite-mezhdu-nadzirateli-i-zatvornitsi-mozhe-da-se-upotrebyava-sila.html", "text": "Надзирателите в Затвора в Пазарджик спазват законовата разпоредба при взаимоотношенията си с лишените от свобода, каза за Радио „Фокус” – Пазарджик Петър Гицев, председател на Синдикалната организация на надзирателите в Пазарджишкия затвор. По думите му,  в зависимост от естеството на конкретния конфликт, може да се употребяват сила или помощни средства, като правомощията на надзирателите се припокриват с тези на служителите на МВР. \r\n„Обезпечени сме и с работно облекло и необходимите атрибути към него, но цената му е необосновано скъпа”, уточни Гицев. Той каза, че има добра връзка между Министерството на правосъдието и синдикалните организации към затворите и се реагира на техните сигнали и проблеми. \r\nПазарджишките надзиратели ще проведат символично протестно събрание през затвора в областния град от 09.00 часа на 22 ноември, с три основни искания – увеличение на заплатите с 20%, повишаване щата за надзиратели и уеднаквяване на сумите за специфични условия на труд с тези на служителите на МВР.\r\nАлбена ЖИЛЕКОВА", "date": "2017.11.20", "title": "Петър Гицев, Синдикална организация на надзирателите в Затвора в Пазарджик: В зависимост от естеството на конфликтите между надзиратели и затворници, може да се употребява сила"}
{"url": "http://www.focus-news.net/news/2017/11/20/2459063/sport-vereya-pobedi-etar-s-20.html", "text": "Верея победи Етър (Велико Търново) с 2:0, в последния мач от 16-ия кръг на българската Първа Лига, игран на стадион „Трейс Арена“ в Стара Загора. Верея е на 6-о място във временното класиране с 26 точки, а Етър е 11-и с 15 точки. Начело е Лудогорец с 39 точки, втори е ЦСКА с 35, а трети е Левски с 29 точки.", "date": "2017.11.20", "title": "Спорт: Верея победи Етър с 2:0"}
{"url": "http://www.focus-news.net/news/2017/11/20/2459064/chernata-seriya-po-patishtata-prodalzhava-obzor.html", "text": "Черната серия по пътищата продължи с поредната тежка катастрофа, която отне живота на трима души и рани други четирима – две жени, мъж и дете. Пътният инцидент между два леки автомобила - Пежо  „307“ с шуменска регистрация  и Опел „Астра“ с благоевградска, стана в понеделник на пътя Шумен-Силистра, в отсечката между селата Страхилица и Дренци, а сигналът за него е получен в ОДМВР- Шумен в 15.14 часа. Загиналите са пътували в Опела – мъж на 45 години, който е и водач на автомобила, и две жени – на 31 и 41 години. В МБАЛ- Шумен са откарани водачът на Пежото - 50-годишен мъж, 46-годишната му съпруга, 43-годишна жена, която е сестра на водача и 14-годишният й син. Мъжът и двете жени са в тежко състояние, настанени са за лечение в болничното заведение с различни наранявания, предстоят им операции. Момчето е с временна загуба на съзнание и без опасност за живота.\r\nВ понеделник стана и още един пътен инцидент, при който 16-годишен младеж загина на пешеходна пътека, след като бе блъснат от джип на кръстовището за село Атия и Военоморска база – Бургас. Сигналът е бил получен в 06.48 часа в Районно управление „Полиция” – Созопол, а разследващите са установили, че автомобилът е шофиран от 59-годишен мъж. Вследствие на инцидента младежът е загинал на място, а при извършения първоначален оглед следи от спирачен път не са открити. \r\nНегативната тенденция започна на 17 ноември, петък, когато около 13.00 часа на обяд постъпва сигнал за тежка катастрофа между автобус и камион на пътя София-Варна, в района на ловешкото село Микре. В автобуса са пътували незрящи от Перник и региона, които са се прибирали от екскурзия в Дряново и Елена. В инцидента загиват 9 души, а ранените са 19, които са настанени в 4 лечебни заведения - МБАЛ „Проф. д-р Параскев Стоянов“ – Ловеч, ВМА – Плевен, болница „Лозенец“ – София и ВМА – София. Към този момент най-тежко е състоянието на 66-годишна жена, която е стабилизирана, но все още има опасност за живота ѝ. \r\nЗаради произшествието пътят Ябланица – Севлиево в района на с. Микре бе затворен за близо 7 часа.  След инцидента започна проверка от Министерството на транспорта, след която от там информираха, че преди около месец на водача на катастрофиралия автобус е съставен акт за претоварване, тъй като е превозвал двама души повече. По отношение на фирмата собственик на камиона не са констатирани нарушения. По думите на Окръжния прокурор на Ловеч Валентин Вълков е факт, че автобусът е навлязъл в насрещното платно на товарния автомобил, но каква е причината за това, все още не може да се каже. \r\nДен по-късно, на 18 ноември, при друга катастрофа на същия път, но в участъка край село Сопот, дете загуби живота си, а 7 други, сред които майка му и брат му, бяха ранени. Според информацията два леки автомобила, със софийска и варненска регистрации, са се сблъскали челно, а от удара на място е починало возещото се на предната седалка в колата със софийска регистрация 13-годишно дете. 40-годишната му майка, която е шофирала автомобила, е в критично състояние и с опасност за живота. Тя е с черепно-мозъчна и лицева травма, като състоянието ѝ не позволява да бъде транспортирана. Другото й дете, което също е пътувало в колата, е със счупен таз и контузни рани. То е стабилизирано и остава под наблюдение. Двама възрастни, пострадали при същата катастрофа, са хоспитализирани с гръдни травми, счупвания и охлузвания, а на други двама е оказана амбулаторна помощ и след като е констатирано добро общо състояние, са насочени за домашно лечение.\r\nПо-късно през деня, на същия път, стана и трета катастрофа, край село Български извор, при която загина една жена. \r\nНа 19 ноември, събота - Ден на възпоменание на жертвите от пътнотранспортни произшествия, министър-председателят Бойко Борисов свика среща, на която отговорните институции да му докладват мерки и предложения за намаляването им. На извънредното съвещание присъстваха министърът на вътрешните работи Валентин Радев, министърът на транспорта Ивайло Московски и министърът на регионалното развитие и благоустройството Николай Нанков. В обсъжданията участваха още главният секретар на МВР Младен Маринов, директорът на Главна дирекция “Национална полиция” Христо Терзийски, както и представители на ДАИ и АПИ. По време на брифинг след срещата министърът на транспорта Ивайло Московски изброи някои от мерките, обсъдени на нея. Сред тях са издаване на нова наредба, която задължава да се оборудват превозните средства от обществения транспорт с видеорегистратори – камери, които заснемат в реално време периметъра извън превозното средство. Идеята на предложението е кадрите да бъдат в полза на служителите на МВР, които разследват и установяват причините за произшествията. Друго нововъведение е, че всички превозните средства, осъществяващи обществен превоз на пътници, задължително трябва да имат обезопасителни колани на всички седалки. На трето място – няма да се слагат ограничения на годините на превозните средства, но ще се приложат изисквания за евростандарт за технически характеристики с най-съвременните системи за безопасност. \r\nВъпреки спешните мерки този ден отново не премина без инциденти. Тялото на 60-годишен мъж бе открито на пътя Елхово-ГКПП „Лесово“, като по първоначална информация на разследващите органи човекът е блъснат от автомобил. При друг инцидент 27-годишна жена от село Строево постъпи в болница, след като се преобърна с автомобила си в подлеза на Водната палата в Пловдив. С дрегер е установено, че е употребила алкохол – 1.28 промила.", "date": "2017.11.20", "title": "Черната серия по пътищата продължава (ОБЗОР)"}
{"url": "http://www.focus-news.net/news/2017/11/20/2459065/sofiya-vavezhda-se-organizatsiya-na-dvizhenieto-za-ul-bansko-shose.html", "text": "Въвежда се организация на движението за ул. “Банско шосе“ в София. Това съобщиха от пресцентъра на Столична община.  \r\nОт 21 ноември 2017 г. до 23 ноември 2017 г. се забранява влизането на пътни превозни средства в двете посоки по ул. “Банско шосе“ между ул. “Земеделска“ и ул. “Иванянско шосе“, с изключение на пътните превозни средства на масовия градски транспорт и тези, които са собственост на лица живеещи в зоната, за която е въведена забраната, както и за пътните превозни средства на работещите и обслужващите обекти и клиентите им в сигнализирания участък. \r\nОт 24 ноември 2017 г. до 25 ноември 2017 г. се забранява влизането в двете посоки по ул. “Банско шосе“ между ул. “Земеделска“ и ул. “Иванянско шосе“. Строително-монтажни работи се изпълняват в участъка от км5+160.87 до км5+530. \r\nОт 26 ноември 2017 г. до 5 декември 2017 г. се забранява влизането по северната половина на пътното платно на ул. “Банско шосе“ в участъка от км 5+530 до км 6+431.01. \r\nДвижението ще се извършва двупосочно по една лента в посока по южната половина от пътното платно на ул. “Банско шосе“ в същия участък. \r\nОт 6 декември 2017 г. до 15 декември 2017 г. се забранява влизането по южната половина на пътното платно на ул. “Банско шосе“ в участъка от км 5+530 до км 6+431.01. Движението ще се извършва двупосочно по една лента в посока по северната половина от пътно платно на ул.“Банско шосе“ по същия участък. \r\nПроменят се маршрутите на автобусните линии №№ 44Б, 44, 47, 48 и 49, както следва: в посока гр. Банкя по маршрута до кръгово кръстовище на Околовръстен път и бул. “Сливница“, наляво по Околовръстен път до кръговото кръстовище на Околовръстен път и автомагистрала „Люлин“, надясно по пътя за гр. Банкя, ул. “София“, надясно по ул. “Иванянско шосе“, наляво по ул. “Стефан Стамболов“ и по маршрута си двупосочно. \r\nАвтобусите ще спират на съществуващите спирки в променения участък. Автобусните спирка в участъка от ул. “Банско шосе“ от бул “Европа“ до ул.“Иванянско шосе“ се закриват.", "date": "2017.11.20", "title": "София: Въвежда се организация на движението за ул. “Банско шосе“"}
{"url": "http://www.focus-news.net/news/2017/11/20/2459066/politico-dzhordzh-soros-obvini-ungariya-v-anti-semitska-ataka.html", "text": "Унгарско-американският финансов магнат Джордж Сорос нападна унгарското правителство за, както той я определи, „масираната медийна кампания срещу Сорос“, която е била създадена, за да го обрисува като „външен враг“ пред унгарското общество, пише изданието Politico.\r\n„Изявленията... съдържат изкривена информация и откровени лъжи, които нарочно настройват унгарците срещу вижданията на Джордж Сорос за мигрантите и бежанците“, пише в заявление публикувано на персоналната интернет страница на милиардера.\r\nВ него пише още, че правителството е изпратило писмени запитвания до унгарски избиратели на 9 октомври, искайки мнението им за т.нар. „план Сорос“ за имигрантите. Финансиста заяви, че твърденията на правителството за консултацията са грешни.\r\nОсвен това, Сорос обвинява правителството за „разпространяване на анти-мюсюлмански настроения и използване на анти-семитски тропи, напомнящи за 30-те години“.\r\nГоворител от организацията на милиардера „Отворено общество“ заяви, че той е пуснал заявлението в понеделник, за да „изравни резултата, след като е бил жестоко атакуван“.\r\nПревод и редакция:", "date": "2017.11.20", "title": "Politico: Джордж Сорос обвини Унгария в „анти-семитска“ атака"}
{"url": "http://www.focus-news.net/news/2017/11/20/2459067/blagoevgrad-do-2-sedmitsi-vsichki-kone-na-teritoriyata-na-obshtina-simitli-tryabva-da-badat-pribrani-i-registrirani-s-ushni-marki.html", "text": "В срок от 2 седмици всички коне на територията на община Симитли трябва да бъдат прибрани и регистрирани с ушни марки. Това е оповестено по време на спешна среща със собствениците на коне в града и малките населени места в състава на общината, каза за Радио „Фокус“ – Пирин Таня Тасева, експерт в направление „Връзки с обществеността“ в Община Симитли.  По думите ѝ след изтичането на срока, на собствениците на забелязаните безстопанствени животни ще бъдат налагани глоби спрямо наредбата на Общински съвет – Симитли за опазване на обществения ред. \r\n„Служителите на полицейския участък в Симитли увериха, че ще помагат за спазването на реда и залавянето на нарушителите. Те потвърдиха опасенията на хората, че безстопанствените коне  създават опасност по първокласните, второкласните и третокласните пътища в общината и ще следят за спазването на правилата“, посочи още Тасева. Тя добави, че на срещата, която е била организирана от кмета ба Симитли Апостол Апостолов, са присъствали животновъди, които притежават коне, представители на участък „Полиция“ – Симитли,  заместник -кметовете на Общината  и служители от местната администрация. \r\n„Причината за срещата бяха зачестилите свободно движещи се коне, както в частните имоти в населените места в общината, така и в самия град. Беше обсъден вариантът животните да бъдат прибрани от собствениците без санкции към тях“, заяви Тасева. Тя коментира, че присъстващите животновъди са се съгласили, че са наложителни такива мерки и са поискали да бъде направена регистрация на всички коне в общината. „Полицаите ще бъдат тези, които ще издирят и връчват актовете на собственици на такива коне, които са глобени. От Общината ще бъдат изпратени предупредителни писма до всички собственици на животни за спазване условията за отглеждането им и решенията на срещата“, подчерта Тасева.\r\nЛивия НИНОВА", "date": "2017.11.20", "title": "Благоевград: До 2 седмици всички коне на територията на община Симитли трябва да бъдат прибрани и регистрирани с ушни марки"}
{"url": "http://www.focus-news.net/news/2017/11/20/2459083/vratsa-pet-mladi-belgolavi-leshoyada-sa-uloveni-i-markirani-v-priroden-park-vrachanski-balkan.html", "text": "Пет млади белголави лешояда са уловени и маркирани от експерти през октомври и ноември 2017 г. в Природен парк „Врачански Балкан“, съобщиха за Радио „Фокус“ от дирекцията на парка. За по-лесното различаване на птиците, освен стандартни орнитологични и цветни пръстени, са им поставени сини крилни марки. Допълнително са подменени и крилните марки на една възрастна женска птица, поради силното износване на първоначално поставените. На два от лешоядите са сложени и GPS/GSM предаватели, които ще позволят да се следи движението и адаптацията им в природата.", "date": "2017.11.20", "title": "Враца: Пет млади белголави лешояда са уловени и маркирани в Природен парк „Врачански Балкан“"}
{"url": "http://www.focus-news.net/news/2017/11/20/2459084/pazardzhik-detsko-tarzhestvo-za-denya-na-hristiyanskoto-semeystvo-shte-se-provede-v-mladezhkiya-dom.html", "text": "Детско тържество за празника „Въведение Богородично“, отбелязван и като Ден на християнското семейство, ще се състои в Младежки дом Пазарджик, съобщиха за Радио „Фокус“-Пазарджик от Архиерейското наместничество в града. С благословението на Пловдивския митрополит Николай, Църковното настоятелство при храм „Успение на св. Богородица“ в Пазарджик организира детско тържество за празника и по повод 180 години от построяването на катедралата „Св. Богородица“ в град Пазарджик. Тържеството ще се проведе от 17.30 ч. на 21 ноември, вторник, в Младежки дом-Пазарджик.\r\nСветлана ЕЛЕНКИНА", "date": "2017.11.20", "title": "Пазарджик: Детско тържество за Деня на християнското семейство ще се проведе в Младежкия дом"}
{"url": "http://www.focus-news.net/news/2017/11/20/2459085/nedelcho-kurtev-obshtina-dalgopol-obshtinata-ima-sklyuchen-dogovor-za-snegopochistvane-i-zimno-poddarzhane-na-patishtata.html", "text": "Община Дългопол има сключен договор за снегопочистване и за зимно поддържане на платното за движение на републиканските пътища на територията на град Дългопол. Това каза в интервю за Радио „Фокус“ – Варна Неделчо Куртев, служител в направление „Сигурност на информацията и ОМП“ в Община Дългопол. Той уточни, че в договора е включено също опесъчаване, прехвърляне на снежни маси и обработка на заледени участъци. \r\n„Общината със собствени сили и средства ще извършва част от почистването на уличните платна в града. Разполагаме с три товарни автомобила ЗИЛ-131, които са снабдени с гребла. Единият от тях е снабден и с цистерна за третиране на пътните участъци с луга. Разполагаме с артилерийски влекач, който също е снабден с гребло за снегопочистване. Използва се в критични ситуации – при лавини и участъци с навявания  и преспи. Разполагаме и с други товарни автомобили, които са високопроходими. „През годините се използва тази техника и дава добър резултат. Подсигурени сме също със сол и пясък за третиране на уличните платна“, каза още Неделчо Куртев.\r\nПо думите му най-проблемен при тежка зимна обстановка на територията на община Дългопол е пътят Провадия – Дългопол, тъй като той е изключително стръмен. „Много от шофьорите на тежкотоварни автомобили не поставят вериги в зимни условия и при снеговалеж закъсват.  След тях се образува колона от автомобили, които също закъсват. Нашите машини не могат да минат, за да ги изтеглят. Това е основният проблем в този участък“, посочи Неделчо Куртев.\r\nПо отношение на готовността на Община Дългопол за влошаване на метеорологичната обстановка и тежки зимни условия Неделчо Куртев отбеляза, че е подготвен списък на родилките, на които им предстои раждане през зимните месеци. Подготвен е още списък на тежкоболните жители на общината, както и на болните на хемодиализа. „При необходимост им осигуряваме високопроходима техника, за да бъдат транспортирани до болниците в град Варна“, допълни Неделчо Куртев.\r\nМарияна ВАЛЕНТИНОВА", "date": "2017.11.20", "title": "Неделчо Куртев, Община Дългопол: Общината има сключен договор за снегопочистване и зимно поддържане на пътищата"}
{"url": "http://www.focus-news.net/news/2017/11/20/2459086/sport-pobeda-i-zaguba-za-balgarskite-predstavitelki-na-svetovnoto-parvenstvo-po-boks-za-devoyki-v-indiya.html", "text": "Трикратната европейска шампионка Еми-Мари Тодорова спечели първата си среща на световното първенство по бокс за девойки, което се провежда в Индия. Тя победи австралийката Даниеле Клейтън с 5:0 съдийски гласа. Другата ни представителка – Мелис Йонузова – приключи участието си на шампионата след загуба с 0:5 съдийски гласа от индийката Астха Пахва.", "date": "2017.11.20", "title": "Спорт: Победа и загуба за българските представителки на световното първенство по бокс за девойки в Индия"}
{"url": "http://www.focus-news.net/news/2017/11/20/2459087/penka-ignatova-obshtina-veliko-tarnovo-predstoyashtata-promyana-vav-finansiraneto-na-uchilishtata-se-pravi-s-tsel-podpomagane-na-tezi-v-koito-uchat-po-malko-detsa.html", "text": "Промяна в начините за сформиране на училищните бюджети ще бъде въведена през 2018 година. Основната цел е подпомагане на училищата, в които учат по-малко деца. Това заяви пред Радио „Фокус“ – Велико Търново Пенка Игнатова, директор на Дирекция „Образование, младежки дейности и спорт“ в Община Велико Търново. Според нея след нововъведенията в образуването на делегирания бюджет ще се включват освен брой ученици и броя на паралелките. Една от причините за тези промени са т.нар. приходящи ученици, които се записват в дадено училище в средата на учебната година. „Това затруднява и работата на директорите, тъй като финансирането е свързано и с определени дати. На 1-ви декември учениците трябва да са в училище, ако ги няма, те нямат обезпечено финансиране за следващия бюджетен период или следващата финансова година. И това затруднява , ако те се върнат след тази датата, директорите са задължени да ги приемат, но няма финансиране за тях. Въпреки всичко, този процес няма как да бъда регулиран. Това е нарушаване на устойчивостта, защото един директор не може да си подреди нещата така, както иска. Всичко е свързано с броя на учениците“, коментира още експертът. \r\nТя подчерта,  Общинската наредба за прием в първи клас ще бъде приета през следващия месец на редовната сесия на Великотърновския общински съвет. По нея са направени малки забележки от Прокуратурата и са нанесени незначителни корекции от експертите от Министерство на образованието. Измененията са свързани основно с това, че родителите имат право да използват постоянен и настоящ адрес, според това кой е по-удобен за тях.\r\nЛуиза ТРАНЧЕВА", "date": "2017.11.20", "title": "Пенка Игнатова, Община Велико Търново: Предстоящата промяна във финансирането на училищата се прави с цел подпомагане на тези, в които учат по-малко деца"}
{"url": "http://www.focus-news.net/news/2017/11/20/2459088/plovdiv-90-uchenitsi-ot-krumovgrad-polozhiha-kletva-za-vyarnost-kam-rodinata-i-ideite-na-apostola-na-svobodata-v-karlovo.html", "text": "90 ученици от Крумовград положиха клетва за вярност към родината в Карлово. Това съобщиха за Радио „Фокус“-Пловдив от пресцентъра на Общината. След посещение на Национален музей „Васил Левски“ в Карлово, в зала „Васил Караиванов“ децата от 8 клас на СУ „Васил Левски“ – Крумовград положиха клетва за вярност и към родината и идеите на Апостола на свободата. Те бяха поздравени от директора на СУ „Васил Левски“ Цветан Терзиев и заместник-кмета на Община Карлово Стойо Карагенски, който връчи почетна грамота на училището, посветена на 180-годишнина от рождението на Апостола на свободата, негов портрет и книги за училищната библиотека. Заместник-кметът пожела на учениците от Крумовград полагането на такава клетва да стане традиция в тяхното училище и да бъдат осъществени по-тесни контакти на сътрудничество между училищата в Карлово и Крумовград, носещи името на националния ни герой Васил Левски.", "date": "2017.11.20", "title": "Пловдив: 90 ученици от Крумовград положиха клетва за вярност към родината и идеите на Апостола на свободата в Карлово"}
{"url": "http://www.focus-news.net/news/2017/11/20/2459089/predstoyashti-mezhdunarodni-sabitiya-za-21-noemvri-agentsiya-fokus.html", "text": "***Изпълняващият длъжността на канцлер на Германия Ангела Меркел ще търси разрешение на политическата криза в страната, предизвикана от провала на преговорите за формиране на правителство\r\n***Руският президент Владимир Путин ще се срещне с чешкия си колега Милош Земан в Сочи\r\n***Министърът на Великобритания за Брекзит Дейвид Дейвис ще се изкаже по време на конференцията „Сделка или няма сделка“ в Лондон\r\n***Полският президент Анджей Дуда ще се срещне с гръцкия си колега Прокопис Павлопулос и премиера Алексис Ципрас в Атина\r\n***Ливанският премиер Саад Харири ще посети Кайро, за да се срещне с президента на Египет Абдел Фатах ал Сиси, преди да се завърне в Бейрут в сряда\r\n***Палестинските фракции „Хамас“ и „Фатах“ ще се срещнат в египетската столица за разговори по предстоящите действия около споразумението за помирение и формирането на правителство на единството\r\n***Президентите на Египет, Гърция и Кипър ще проведат разговор в столицата на Кипър.\r\n***", "date": "2017.11.20", "title": "Предстоящи международни събития за 21 ноември ( Агенция „Фокус“ )"}
{"url": "http://www.focus-news.net/news/2017/11/20/2459090/anadolu-agency-balgarskiyat-ministar-predsedatel-privetstva-reshenieto-na-turtsiya-da-ne-uchastva-na-uchenieto-na-nato-v-norvegiya.html", "text": "Българският министър-председател Бойко Борисов приветства решението на Турция да се изтегли от учението на НАТО в Норвегия, след като президентът ѝ Реджеп Тайип Ердоган и основателят на съвременната държава Кемал Ататюрк бяха изобразени като „врагове“, обръщайки внимание, че страната трябва да остане стратегически партньор на Алианса и на ЕС, предава  Anadolu Agency.\r\n„Посланието на президента Ердоган с изтеглянето на 40-те турски войници е също послание, което давам на Европейския съвет от дълго време“, заяви Борисов по време на реч в университет в столицата София. „Защото има противоречия при интерпретирането на събитията. Защото европейските лидери напълно ги отхвърлят, когато президентът Ердоган и Турция са тема“, добави той.\r\n„Турция е най-големият съсед на Европа, огромна държава с най-голямата армия в Европа, която е добре тренирана и въоръжена. Важно е Турция да остане стратегически партньор на ЕС и на НАТО“, допълни Борисов.  Виктор Турмаков", "date": "2017.11.20", "title": "Anadolu Agency: Българският министър-председател приветства решението на Турция да не участва на учението на НАТО в Норвегия"}
{"url": "http://www.focus-news.net/news/2017/11/20/2459091/afp-spored-emanuel-makron-evropeyskiyat-bankov-organ-e-pokazal-privlekatelnostta-na-frantsiya.html", "text": "Френският президент Еманюел Макрон приветства  избора Париж да бъде новият дом на Европейския банков орган, след като Великобритания излезе от ЕС през март 2019 г., предава AFP.\r\n„Париж ще приеме Европейския банков орган. Това е признание на привлекателността и европейската ангажираност на Франция. Щастлив съм и съм радостен за нашата страна“, написа френският президент на личния си профил в социалната мрежа „Туитър“.  Виктор Турмаков", "date": "2017.11.20", "title": "AFP: Според Емануел Макрон  Европейският банков орган е показал „привлекателността на Франция“"}
{"url": "http://www.focus-news.net/news/2017/11/20/2459092/tv-zvezda-rusiya-bedros-kirkorov-komentira-oskvernyavaneto-na-pametnika-alyosha-v-balgariya.html", "text": "Според народния артист на Русия и на България Бедрос Киркоров оскверняването на паметника „Альоша“ е нещо неочаквано, предава руският телевизионен канал “Звезда“.\r\n„Никак не очаквах, че България ще падне толкова ниско. Но ЮНЕСКО е взело решение, че, въпреки че на българска земя не е загинал и един съветски войник, поне на нея да стои паметника „Альоша“ в знак на признателност на освобождението на Европа от фашизма“, заяви Киркоров. Той изрази недоумение по повод на подобно отношение към паметника, отбелязвайки, че не разбира защо изобщо е било необходимо паметникът да бъде оскверняван.\r\nПо-рано бе съобщено, че председателят на Координационния съвет на международния съюз „Дружество на обществените организации на ветераните от ОНД“ Александър Сорокин вече е осъдил действията на вандалите и отбеляза, че националистическите настроения в Европа набират плашещи размери. Виктор Турмаков", "date": "2017.11.20", "title": "„ТВ Звезда“ (Русия): Бедрос Киркоров коментира оскверняването на паметника „Альоша“ в България"}
{"url": "http://www.focus-news.net/news/2017/11/20/2459093/sport-amien-pobedi-lil-s-30-v-mach-ot-frenskoto-parvenstvo.html", "text": "Амиен Победи Лил като домакин с 3:0 в мач от 13 кръг на френската Лига 1.   \r\nПопадения на стадион „Стад де ла Ликорн“ отбелязаха Харисон Манзала в 36-та и 48-та минута, както и  Муса Конте в 85-та минута. \r\nСлед този мач Амиен е на 12-то място в класирането с 15 точки, докато 19-то с 12. Виктор Турмаков", "date": "2017.11.20", "title": "Спорт: Амиен победи Лил с 3:0 в мач от Френското първенство"}
{"url": "http://www.focus-news.net/news/2017/11/20/2459094/reuters-spored-demokratichnata-yunionistka-partiya-severna-irlandiya-shte-napusne-es-pri-sashtite-usloviya-kato-ostanalata-chast-ot-velikobritaniya.html", "text": "Председателят на Демократичната юнионистка партия (ДЮП) във Великобритания Арлийн Фостър заяви, че Северна Ирландия ще напусне ЕС при същите условия като останалата част от Великобритания, отхвърляйки твърденията от Република Ирландия, че регионът може да остане обект на някои от правилата на Съюза, предава Reuters.\r\nДъблин изисква правителството на Великобритания да остане ангажирано към това да няма „твърда граница“ между Република Ирландия и Северна Ирландия и предлага, като един начин това да се осъществи, да се поддържа „регулаторно равенство“ и от двете страни на границата на острова. \r\nНо председателят на ДЮП отхвърли това предложение.  Виктор Турмаков", "date": "2017.11.20", "title": "Reuters: Според Демократичната юнионистка партия Северна Ирландия ще напусне ЕС при същите условия като останалата част от Великобритания"}
{"url": "http://www.focus-news.net/news/2017/11/20/2459095/euobserver-evropeyskata-komisiya-e-uverena-v-stabilnostta-na-germaniya.html", "text": "Прес-секретар на Европейската комисия съобщи , че изпълнителният орган на ЕС е „уверен“, че конституцията на Германия ще гарантира „стабилността и приемствеността“ в страната, след като преговорите за формиране на ново правителство се провалиха, предава  EUObserver.\r\nПровалът на преговорите предизвикаха съмнения върху възможността на германския канцлер Ангела Меркел да управлява страната през следващите месеци. Виктор Турмаков", "date": "2017.11.20", "title": "EUObserver: Европейската комисия е уверена в стабилността на Германия"}
{"url": "http://www.focus-news.net/news/2017/11/20/2459096/angela-merkel-novi-izbori-v-germaniya-shte-sa-po-dobri-ot-pravitelstvo-na-maltsinstvoto.html", "text": "Германският канцлер Ангела Меркел заяви, че би предпочела свикването на нови парламентарни избори в страната, пред това да води правителство на малцинството, след като преговорите за формирането на т.нар. „ямайска“ коалиция се провалиха, предава Politico.\r\n„Моята гледна точка е, че новите избори ще са по-добър път“, заяви Меркел по време на интервю пред местна телевизия, излъчено в понеделник вечерта. Меркел се надяваше да сключи споразумение за коалиция между  нейния Християн-демократичен съюз, с баварския Християн-социален съюз, със „Зелените“ и със „Свободната демократична партия“. Но последните обявиха, че няма да продължат с преговорите, елиминирайки най-вероятния шанс за формиране на стабилно коалиционно правителство. \r\n Избор, който остава пред Меркел, е да се формира правителство на малцинството с нея начело, но това ще изисква формирано на място мнозинство, за да се приемат закони. В отделно интервю пред местна медия Меркел заяви, че е „скептична“ относно подобно правителство. „Германия се нуждае от стабилно правителство, което да не търси мнозинство за всяко решение“, заяви тя. \r\nМеркел допълни, че все още е готова да служи като канцлер в следващите четири години в случай, че се формира коалиция. „Германия се нуждае от стабилност“, уверена е тя.  Виктор Турмаков", "date": "2017.11.20", "title": "Ангела Меркел: Нови избори в Германия ще са по-добри от правителство на малцинството"}
{"url": "http://www.focus-news.net/news/2017/11/20/2459097/the-hill-sasht-zapochnaha-da-bombardirat-nasazhdeniyata-s-opiumen-mak-na-talibanite-v-afganistan.html", "text": "Армията на САЩ е започнала да бомбардира насажденията с опиумен мак и обектите за преработката му в Афганистан като част от новата стратегия на страната за разрушаване на източника на средства за талибаните, предава  The Hill.\r\n„Снощи ние проведохме удари в северната провинция Хелманд, за да ударим талибаните там, където ще ги заболи най-силно:  по наркофинансирането им“, заяви ген. Джон Никълсън, командир на водената от НАТО операция „Решителна подкрепа“ в страната. „Чрез изтребители Ф-22 и бомбардировачи Б-52, армията спусна бомби по лаборатории, където талибаните преработват мака в хероин, както и големи складове, където те пазят своята крайна продукция, където крият парите си и където се намира командването им“, добави той. \r\nСпоред генерала талибаните печелят по 200 млн. долара годишно от производството на наркотици, като имат 400-500 нарколаборатории в страната. Според него при настоящите удари са разрушени 10 подобни лаборатории. Ген. Никълсън заяви, че ударите са част от политиката на президента на САЩ Доналд Тръмп в Афганистан.  \r\nВ момента седем наркотрафикантски организации контролират търговията с опиум в Афганистан, като седем от тях са установени в Хелманд. „Талибаните се борят, за да запазят печалбата си от наркотърговията и от другата престъпна дейност“, убеден е генералът.  Виктор Турмаков", "date": "2017.11.20", "title": "The Hill: САЩ започнаха да бомбардират насажденията с опиумен мак на талибаните  в Афганистан"}
