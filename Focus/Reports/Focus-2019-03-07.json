{"url": "http://www.focus-news.net/news/2019/03/07/2631992/", "text": "Футбол: Челси победи с 3:0 Динамо Киев в първи осминафинален мач от турнира Лига Европа. Първият гол отбеляза Педро в 18-тата минута, Вилиян в 65-тата минута удвои преднината на домакините, а Хъдсън-Одой вкара за 3:0 в 90-тата. \r\nОстаналите резултати от мачовете, започнали в 22:00 часа: \r\nВаленсия – Краснодар  2:1 \r\nНаполи – Залцбург  3:0 \r\nПо-рано тази вечер се играха още пет мача от този турнир, които завършиха при следните резултати:   \r\nРен – Арсенал  3:1 \r\nДинамо Загреб – Бенфика 1:0 \r\nАйнтрахт Франкфурт – Интер 0:0 \r\nСевиля – Славия Прага 2:2 \r\nЗенит – Виляреал 1:3", "date": "2019.03.07", "title": "Спорт:  Челси победи с 3:0 Динамо Киев в първи осминафимнален мач от Лига Европа"}
{"url": "http://www.focus-news.net/news/2019/03/07/2631974/", "text": "Индия и Русия подписаха споразумение за 3 милиарда щатски долара за отдаване под наем  на трета подводница  с ядрена мощност – „Чакра“ III - която най-вероятно ще бъде най-рано в индийските води до 2025 година, пише индийското англоезично издание  The Print . \r\nИзточници от отбранителния сектор  заявиха, че договорът е подписан в Ню Делхи и ще даде възможност на подводницата клас „Акула“ да бъде ремонтирана и снабдена с местни комуникационни системи и сензори. \r\nДокато точният период на наемане на новата подводница не е известен, източниците посочват, че тя ще бъде в експлоатация в Индия в продължение на най-малко 10 години. \r\nС тази сделка Русия отново се превърна в най-стратегическият партньор в отбраната на Индия. Сделката в четвъртък следва поредица от мега-договори, които Ню Делхи е подписал с Москва в близкото минало, включително тази за системата за противовъздушна отбрана С-400 и съвместното производство на автомати AK-203 в Индия. \r\nРуските подводници се отдават под наем, за да обучават екипажи за собствения флот на индийски подводници, способни да изстрелват балистични ракети. Подводницата „Арихант“, влезе в експлоатация през 2016 г. Изграждането на втора подводница стартира през 2017 г. и се очаква тя да  влезе в експлоатация скоро. \r\nВ корабостроителния център в Висакхапатнам са в процес на изграждане още два подводници, които могат да изстрелват балистични ракети. \r\nПодводниците „Акула“ се считат за едни от най-добрите атомни подводници в света по отношение на способности за незабележимо придвижване и атака. \r\nПодводницата, която ще се превърне в „Чакра III“, е транспортирана до пристанищния град Северодвинск през 2014 г., а източниците заявиха, че Русия ще трябва да извърши обширна работа, за да я пригоди отново, включително повторно активиране на ядрения реактор, инсталирането и интегрирането на индийските системи. В този смисъл тя ще бъде като нова подводница. \r\nГолям екип от Индия ще бъде изпратен  в Русия като част от проекта, и опитът, който ще натрупва, се очаква да бъде полезен за местната програма за подводници. \r\nСпоред източници се водят и преговори за удължаване на срока за наем на „Чакра II“, който приключва през следващата година. Тъй като новата подводница вероятно ще пристигне най-рано до 2025 г., двете страни искат да удължат наема на „Чакра II“ за поне още пет години, съобщиха източници. „Чакра II“ беше въведена през 2012 г. „Чакра I“ първоначално дойде в Индия по три годишен договор за наем, започвайки от 1988 година.  Юлиян Марков", "date": "2019.03.07", "title": "The Print (Индия): Русия отдава под наем трета подводница на Индия"}
{"url": "http://www.focus-news.net/news/2019/03/07/2631972/varna-obyaviha-47-svobodni-mesta-v-detskite-yasli-vav-varna-za-klasiraneto-na-19-mart.html", "text": "47 са свободните места, обявени за целодневен прием в детските ясли във Варна за класирането на 19-ти март. Това  съобщиха за  Радио „Фокус“ – Варна  от Дирекция „Здравеопазване“  в Общината. От дирекцията уточниха, че от 17-ти до 19 март включително, електронната система за прием ще бъде затворена за редакции и регистрации на нови заявления. На 20 март системата ще бъде отворена за редакции и регистрации. Класирането ще бъде обявено през предния ден, а срокът за потвърждаване на приетите деца е от 20-ти до 29-ти март. След това те ще бъдат приемани поетапно по предварително изготвен график от директорите на съответните детски ясли. Към момента, обявените свободни места са в детски ясли №2 “Моряче“ – 20  места, №4 „Приказен свят“ – 2 места, №7 „Роза“ – 15 места и №9 „Детелина“ – 10 места. Във връзка с приетите „Правила и критерии за класиране и прием на деца в детски ясли на територията на Община Варна“ при извършване на класиране регистрационният номер на заявлението вече няма значение. Децата се класират в низходящ ред по брой точки, а при равни условия се прилага функция по генериране на случайни числа. Така децата се подреждат във възходящ ред по случайно число. \r\nДиана СТОЕВА", "date": "2019.03.07", "title": "Варна: Обявиха 47 свободни места в детските ясли във Варна за класирането на 19 март"}
{"url": "http://www.focus-news.net/news/2019/03/07/2631976/toplofikatsiya-sofiya-poradi-avariya-chast-ot-tsentara-na-grada-e-bez-toplopodavane.html", "text": "Част от центъра на София е без топлоподаване заради авария. Това сочи справка на  сайта на „Топлофикация София ЕАД“ . Аварията засяга булевардите „Христо Ботев“, „Сливница“, „Патриарх Евтимий“, „Прага“, „Пенчо Славейков“, „Ген. Тотлебен“, „Опълченска“, както и улиците „Йоаким Кърчовски“ и „Даме Груев“. \r\nРъководителят на пресцентъра на „Топлофикация София ЕАД“ Елизабет Павлова съобщи за  Агенция „Фокус“ , че аварията е същата, която се отстраняваше на 5 март. Тогава 1000 абонатни станции бяха без топла вода. Аварията възникна на магистрален топлопровод по ул. „Отец Паисий“ между бул. „Тодор Александров“ и ул. „Пиротска“. От пресцентъра уточниха, че при възстановяване на топлоподаването днес се е получил нов пробив. Два аварийни екипа на дружеството ще работят през нощта за отстраняване на аварията.", "date": "2019.03.07", "title": "„Топлофикация София“: Поради авария част от центъра на града е без топлоподаване"}
{"url": "http://www.focus-news.net/news/2019/03/07/2631975/nikolina-mircheva-blogar-horata-se-razkrivat-v-sotsialnite-mrezhi-no-tova-sblizhava-tay-kato-ima-mnogo-hora-koito-spodelyat-tvoite-interesi-i-se-radvat-na-neshtata-koito-ti-se-sluchvat.html", "text": "В социалните мрежи хората запознават света със себе си. Това каза за  Радио „Фокус“ – Пирин  Николина Мирчева, блогър. Тя допълни, че хората се изразяват с мисли и цитати в социалните мрежи и блоговете си. „Така хората научават за най-съкровените ти интереси и желания на душата и сърцето, които всеки изразява в своето лично медийно пространство“, допълни Николина Мирчева. Тя коментира, че в това лично кътче човек споделя с всички хора. „Независимо дали за тях са познати или непознати нещата, това може да се каже е съвременният лексикон, който преди години съм попълвала за най-близките си приятели и съученици“, посочи Николина Мирчева. По думите й разликата между блога и лексикона е свързана с това, че при лексикона аудиторията, която чете е много по-малка. „Сега хората се разкриват в социалните мрежи, но това разкриване сближава, тъй като има много хора, които споделят твоите интереси и се радват на нещата, които ти се случват“, добави Николина Мирчева. Тя заяви, че по този начин човек намира нови приятели. „Подкрепям и толерирам всички хора, които имат желание да пишат, но се притесняват. Не е нужно да се притесняват, а е необходимо да са искрени и да споделят своите идеи със света“, каза още Николина Мирчева. \r\nДенис НИКИФОРОВ", "date": "2019.03.07", "title": "Николина Мирчева, блогър: Хората се разкриват в социалните мрежи, но това сближава, тъй като има много хора, които споделят твоите интереси и се радват на нещата, които ти се случват"}
{"url": "http://www.focus-news.net/news/2019/03/07/2631973/", "text": "Използва се инструментариум, който създава фалшиви доказателства. Това заяви за обзорното предаване „Това е България“ на  Радио „Фокус“  проф. Николай Радулов, бивш секретар и заместник -министър на вътрешните работи. Според него напоследък много доказателства, изработени на базата на специални разузнавателни средства, се оказват подправени или некоректно разшифровани в материала, който съдът преглежда. „Това показва, че всеки може да бъде обвинен с дадено доказателство, което няма нищо общо с действителността и няма никакъв контрол върху исканите, разрешени и използвани специални разузнавателни средства. Как се събират годни доказателства е посочено в редица документи и  учебници. Първо - трябва да познаваш Наказателно-процесуалния кодекс, който описва реда, по който се събират доказателства. Второ – трябва да познаваш криминалистиката, когато става дума за криминални престъпления, за да можеш да използваш всички нейни достижения и да събереш доказателства. Ние имаме нещо невероятно - използване на инструментариум, който най-накрая създава фалшиви доказателства. Историята с ТЕЛК-овете е поредна злоупотреба със специалните разузнавателни средства. Телефонни записи, за които в създаденото веществено доказателство пред съда се твърди, че става дума за престъпна дейност. Но когато съдът се запознава с реалния запис, се оказва, че няма нищо подобно“, каза проф. Николай Радулов. По думите му Законът за специалните разузнавателни средства дава възможност абсолютно законно всеки да бъде обект на срс-та.  \r\nЦоня СЪБЧЕВА", "date": "2019.03.07", "title": "Проф. Николай Радулов: Използва се инструментариум, който създава фалшиви доказателства"}
{"url": "http://www.focus-news.net/news/2019/03/07/2631971/parlamentarno-predstavenite-partii-predstaviha-svoite-nominatsii-za-nov-sastav-na-tsik-obzor.html", "text": "Всички парламентарно представени партии представиха своите номинации за нов състав на ЦИК. Съгласно Изборния кодекс парламентът има право да избере председателя, заместник-председателите и секретаря на ЦИК. Останалите членове на комисията се назначават от президента въз основа на предложение на парламентарно представените партии и коалиции, както и на партиите и коалициите, които имат избрани евродепутати, но не са в парламента. В четвъртък изтече срокът за внасяне на предложения за членове на специализирания орган. Съгласно приетите процедурни правила срокът за подаване на предложенията бе 14 дни, считано от 21 февруари. От  ГЕРБ  предложиха за председател на ЦИК Стефка Стоева и за членове 6-ма души: Георги Баханов, Йорданка Ганчева, Мария Бойкинова, Александър Андреев, Мирослав Джеров и Димитър Димитров. Номинациите на ГЕРБ обяви председателят на групата Цветан Цветанов. Той обясни, че партията е подходила професионално към кандидатите за ЦИК. Според него най-важното е да бъде удовлетворено желанието на БСП, комисията да се освободи от хората извън обкръжението на Корнелия Нинова. Цветан Цветанов посочи, че ГЕРБ ще подкрепи номинациите на БСП за ЦИК, дори те да влязат като посетителска група в пленарна зала. От  БСП  предложиха за членове на избирателната комисия шестима души: Таня Цанева, Николай Николов, Силва Дюкенджиева, Силвия Стойчева, Емил Войнов и Цветанка Георгиева. Те бяха обявени на пресконференция в централата на партията от заместник-председателя на ПГ на „БСП за България“ Крум Зарков. Той подчерта, че единствените указания, които от БСП са дали на номинираните за членове на ЦИК, са да следят за спазването на закона. Зарков обясни, че е взето решение той да изпълни формалното изискване за представяне на  кандидатурите на БСП в правна комисия и в зала. Заместник-председателят на групата обаче заяви, че левицата няма да участва в гласуването на председател, заместник-председател и секретар на ЦИК.  „Обединени патриоти“  издигат кандидатурите на доц. Таня Йосифова и Бойчо Арнаудов за зам.-председател и член на ЦИК.  Патриотите обявиха, че и трите формации в малката коалиция стоят зад тези кандидатури. Според партньорите предизвикателството пред ЦИК е много сериозно, защото трябва с летящ старт да влезе в темата и да свърши доста работа.  ДПС  предлага Севинч Солакова за секретар и Ерхан Чаушев за член на ЦИК. От партията обърнаха внимание, че не е имало друг път преди определяне на състав на ЦИК, когато да не е имало консултации между парламентарните партии и коалиции. От  „Воля“  предлагат Кристина Цанкова-Стефанова за член. От извънпарламентарните партии  „Реформаторският блок“  също даде своя номинация в лицето на Ивайло Ивков.  \r\nДеница КИТАНОВА", "date": "2019.03.07", "title": "Парламентарно представените партии представиха своите номинации за нов състав на ЦИК (ОБЗОР)"}
{"url": "http://www.focus-news.net/news/2019/03/07/2631979/sliven-oblastta-e-na-17-to-myasto-v-stranata-po-proizveden-bruten-vatreshen-produkt.html", "text": "Област Сливен е на 17-то място в страната по произведен брутен вътрешен продукт /БВП/. Това съобщиха от  Отдел „Статистически изследвания - Сливен“ . БВП за област Сливен през 2017 година е 1 332 млн. лв. по текущи цени. В сравнение с 2016 г. обемът му се е увеличил с 9.4%. Произведения в област Сливен БВП е 1.3% от общо произведения за страната. На човек от населението се падат 7 046 лв. от стойностния обем на показателя. \r\nСъздадената  през  2017 г.  брутна  добавена стойност (БДС) в област Сливен възлиза на 1 156 млн. лв., което е с 10.0% повече спрямо 2016 година. \r\nДобавената стойност реализирана от дейностите в секторът на услугите е 674 млн. лв. и представлява 58.4% от общата БДС за областта. В сравнение с 2016 г. делът й намалява с 1.4 процентни пункта. \r\nИндустриалният сектор увеличава своя обем и относителен дял в БДС за областта спрямо 2016 година. През 2017 г. в него са реализирани 363 млн. лева. Относителният дял на добавената стойност в индустриалния сектор достига до 31.4%, което е с 1.2 процентни пункта повече спрямо 2016 година. \r\nОтносителният дял на аграрния сектор представлява 10.2% от добавената стойност на областта и е в размер на 118 млн. лева. Неговият дял спрямо 2016 г. бележи ръст от 0.2 процентни пункта.", "date": "2019.03.07", "title": "Сливен: Областта е на 17-то място в страната по произведен брутен вътрешен продукт"}
{"url": "http://www.focus-news.net/news/2019/03/07/2631978/smolyan-badeshteto-na-sportnoto-uchilishte-v-chepelare-be-obsadeno-na-kragla-masa-initsiirana-ot-kmeta-slavka-chakarova.html", "text": "Бъдещето на Спортното училище в Чепеларе бе обсъдено на кръгла маса, инициирана от Славка Чакърова – кмет на общината. Това съобщиха от пресцентъра на  община Чепеларе . Обсъждането е по повод полученото обезпокоително писмо от РУО на МОН – Смолян за предприемане на действия, съгласно правомощията и действията на първостепенния разпоредител с бюджет, а именно Община Чепеларе. На срещата присъстваха Теодора Щерева и Мария Сотирова – ст. експерти в РУО на МОН – Смолян, представители на Общински съвет – Чепеларе, представители на спортните клубове в Чепеларе, Любен Атанасов –директор на Спортно училище „Олимпийски надежди“, родители, треньори и преподаватели, както и заинтересовани граждани. Идеята на срещата бе да запознае широката общественост със съществуващите проблеми, както и да се дебатира по какъв начин то да продължи да съществува и да работи, като се слее в едно от двете училища в града – ПГСГСТ „Н. Й. Вапцаров“ или СУ “ Васил Дечев“. \r\nМногократните проверки за период от 3 години, извършвани от служители на РУО на МОН – Смолян и служители на Община Чепеларе, със заповед на кмета, са констатирали нарушения – главно отсъствия на ученици от учебни часове и тренировки, в същото време неотразени отсъствия в дневниците. Средствата за учебната 2018/2019 година, които училището получава от държавния бюджет са 260 000 лв., както и средствата за дофинансиране на маломерни паралелки от Община Чепеларе с взето решение от ОбС – Чепеларе, без които то не може да съществува в размер на 55 000 лв. Общата сума за издръжка за 2018/2019 година възлиза на 310 000 лв., а броят на учениците в СУ „Олимпийски надежди“ е едва 40, които са в 6 паралелки от 7 – 12 клас. \r\nСтарши експертът Теодора Щерева ясно поясни част от Наредба № 1 за Спортните училища, в която се казва, че спортните училища задължително трябва да имат подписани тристранни договори /Спортно училище, Спортен клуб, Федерация/, от което следва, че всички ученици в спортни училища трябва да бъдат картотекирани в клубове. В СУ „Олимпийски надежди“ по-голяма част от учениците не са картотекирани. \r\nПредстои среща между Общински съвет – Чепеларе и директорите на двете училища – ПГСГСТ „Н. Й. Вапцаров“ или СУ “ Васил Дечев“, за да се обсъди най-добрия вариант за сливане. Окончателното решение за начина на функциониране на СУ „Олимпийски надежди“ ще бъде взето с решение на  Общински съвет – Чепеларе.", "date": "2019.03.07", "title": "Смолян: Бъдещето на Спортното училище в Чепеларе бе обсъдено на кръгла маса, инициирана от кмета Славка Чакърова"}
{"url": "http://www.focus-news.net/news/2019/03/07/2631982/futbol-ren-pobedi-arsenal-s-31-v-mach-ot-osminafinalite-na-liga-evropa.html", "text": "Футбол: Рен победи  Арсенал с  3:1 в мач от първите осминафинали на Лига Европа. Гостите от Лондон откриха резултата още в 4-ата минута с гол на Алекс Айуоби, но защитникът на гостите Сократис Папастатопулос получи втори жълт и съответно червен картон в 41-ата минута. Веднага след това Бенжамен Буриго изравни. Начо Монреал от Арсенал си отбеляза автогол в 65-тата минута, а крайния резултат оформи Сар в 88-тата минута. \r\nРезултати от останалите двубои: \r\nДинамо Загреб – Бенфика 1:0 \r\nАйнтрахт Франкфурт – Интер 0:0 \r\nСевиля – Славия Прага 2:2 \r\nЗенит – Виляреал 1:3", "date": "2019.03.07", "title": "Футбол: Рен  победи Арсенал с 3:1 в мач от осминафиналите на Лига Европа"}
{"url": "http://www.focus-news.net/news/2019/03/07/2631981/kyustendil-60-uchenitsi-ot-grada-sa-uchastvali-v-programata-nauchi-se-da-karash-ski.html", "text": "60 ученици от Кюстендил са участвали в програмата „Научи се да караш ски“. Това съобщиха за  Радио „Фокус” – Кюстендил  от Регионално управление на образованието – Кюстендил. Програмата е реализирана за четвърта поредна година и е съвместна дейност между Министерство на образованието и науката, Министерство на младежта и спорта, Българската федерация по ски училище „Екстрийм спорт“ – Осогово. Тази учебна година в програмата са участвали ученици от първи до четвърти клас от две училища –  Начално училище „Св. Климент Охридски“ – Кюстендил и Основно училище ,,Св. Св. Кирил и Методий”- Кюстендил. Дейностите са осъществени в планина Осогово на ски пистата в близост до хижа ,,Осогово”. Целта на програмата е да предостави начално ски обучение на деца в начален етап  и да запознае децата с магията на белите спортове. Програмата е по желание и включва няколко безплатни услуги за учениците, участници в обучението, сред които транспорт от двора на учебното заведение до пистата в планина Осогово и обратно, ски екипировка, обучение от квалифициран ски инструктор, обяд по време на почивката, планинска застраховка, ски диплома за придобитите умения. Двете училища са осигурили и безплатна закуска за участниците. Всяка седмица са провеждани седмични състезания, на които са излъчвани 10 – те най – добри ученици. В края на проекта е организирано и финално състезание, а най-добрите ще бъдат наградени с едноседмичен ски лагер. \r\nВенцеслав ИЛЧЕВ", "date": "2019.03.07", "title": "Кюстендил: 60 ученици от града са участвали в програмата „Научи се да караш ски“"}
{"url": "http://www.focus-news.net/news/2019/03/07/2631980/tv-21-makedoniya-za-edna-sedmitsa-osem-dushi-sa-pochinali-ot-uslozhneniya-ot-grip-v-makedoniya.html", "text": "Осем души са починали от усложнения, причинени от грип през деветата седмица от началото на епидемията. Така общият брой на жертвите на грипа в Македония е 11, информира македонският телевизионен канал  ”TB 21” . \r\nПочиналите  са на възраст от 12 до 70 години. Пет души са от Скопие, един от Делчево, един от Кавадарци и един от Охрид. Що се отнася до липсата на информация за останалите 6 починали, епидемиологът Кузманова казва, че законодателството не предвижда да се съобщават всички случаи на заболяване в рамките на 24 часа. \r\nПо време на грипния период 2018-2019 г., броят на заразените и потвърдени случаи е 15 200, от които 80% от случаите са грипен тип А. Въпреки че броят на случаите на грип намалява, грипният вирус все още е активен. Това се потвърждава от проучване, проведено от 100 души, за които се смята, че имат грип, и които в 55,5% от случаите са показали симптоми на грипен вирус, според Центъра за обществено здраве.  Юлиян Марков", "date": "2019.03.07", "title": "„ТВ 21“ (Македония): За една седмица осем души са починали от усложнения от грип в Македония"}
{"url": "http://www.focus-news.net/news/2019/03/07/2631983/premierat-boyko-borisov-obsadi-s-britanskiya-si-kolega-tereza-mey-napredaka-po-brekzit.html", "text": "Министър-председателят Бойко Борисов проведе телефонен разговор с британския премиер Тереза Мей. Това съобщиха от  правителствената информационна служба . В разговора, който се проведе по нейно искане, Мей информира българския премиер за напредъка по Брекзит. Британският министър-председател подчерта важността на предстоящото гласуване на 12 март в британския парламент и решимостта на нейното правителство да договори излизането на Великобритания от ЕС със сделка, включително и за постигане на съгласие за границата с Република Ирландия. Двамата премиери се обединиха около необходимостта да не бъде допусната политическа нестабилност с негативно отражение върху всички в ЕС. Във фокуса на телефонния разговор между Борисов и Мей бе също напредъкът по двустранните преговори за Брекзит. Британският министър-председател изрази благодарност за доброто сътрудничество между българските и британските експерти по договарянето на бъдещите правила и процедури след излизането на Великобритания от ЕС в области като вътрешните работи, здравеопазването и социалното осигуряване. Премиерът Борисов подчерта подкрепата си за осигуряването на плавно и регулирано напускане на Великобритания при запазване на доброто сътрудничество с Евросъюза и на двустранна основа. Великобритания е стратегически партньор за България, подчерта министър-председателят Борисов.", "date": "2019.03.07", "title": "Премиерът Бойко Борисов обсъди с британския си колега Тереза Мей напредъка по Брекзит"}
{"url": "http://www.focus-news.net/news/2019/03/07/2631977/yeni-safak-venetsuela-privetstva-zhelanieto-na-turtsiya-da-bade-posrednik-v-politicheskata-kriza-v-stranata.html", "text": "Венецуела ще приветства ролята на Турция в посредничеството на продължаващата политическа криза в южноамериканската страна, каза посланикът на Венецуела в Анкара, Хосе Рейес, цитиран от турския вестник  Yeni Safak . \r\n\"Ще се радваме, ако Турция действа като посредник, защото Турция е много искрена страна. Въпреки това не съм сигурен дали противоположната страна ще приеме това. Не знам дали опозицията ще седне на маса за диалог\", заяви посланика пред репортери, цитиран от вестника. \r\nРейес добави, че единственият избран президент на Венецуела е Николас Мадуро. \r\nИзданието припомня, че Венецуела е разтърсена от протести от 10 януари, когато президентът Николас Мадуро положи клетва за втори мандат след вота, бойкотиран от опозицията. Напрежението ескалира, когато Хуан Гуайдо, който оглавява Националното събрание на Венецуела, се обяви за действащ президент на 23 януари, ход, подкрепен от САЩ и много европейски и латиноамерикански страни. \r\nРейес заяви, че Турция е \"виден поддръжник\" на Венецуела по време на кризата. Турция заедно с Русия, Иран и Китай застанаха зад Мадуро. \r\n„Искаме само мир“ - каза Рейес. \r\nКритикувайки САЩ за намеса във вътрешните работи на Венецуела, посланикът каза: „САЩ и техните съюзници се опитват да разделят венецуелската армия и да създадат нестабилност. \r\n„Мадуро е изправен пред тежка икономическа война след избирането си. От него се иска да напусне офиса си , да прекъсне институционалните връзки и да напусне страната. Те [САЩ] прибягват до незаконни методи, като подкрепят паралелно правителство. \" \r\nМадуро настоява, че е жертва на преврат, организиран от САЩ, в условията на тежка икономическата и хуманитарната криза в страната. \r\nПрезидентът на САЩ Доналд Тръмп посочи военната намеса, като един от многото варианти, които може да избере, за да помогне за разрешаването на кризата, припомня изданието. \r\nРейес заяви, че Венецуела е загубила близо 350 милиарда долара след влизането в сила на санкциите. Венецуела изпитва широкоразпространен недостиг на храни и лекарства и има най-високата инфлация в света, според Международния валутен фонд.  Юлиян Марков", "date": "2019.03.07", "title": "Yeni Safak: Венецуела приветства желанието на Турция да бъде посредник в политическата криза в страната"}
{"url": "http://www.focus-news.net/news/2019/03/07/2631984/shumen-fotodokumentalnata-izlozhba-za-ungarskata-nezavisimost-1848-1849-shte-bade-predstavena-v-grada-na-11-mart.html", "text": "На 11 март, от 11.30 ч. в Изложбена зала на Регионална библиотека „Стилиян Чилингиров” ще бъде открита фотодокументалната изложба „За унгарската независимост – 1848-1849”. Събитието е организирано от Унгарския културен институт по повод Националния празник на Унгария (15 март) и 171-годишнината от избухването на Унгарската революция от 1848-1849 г. Това съобщиха от  библиотеката . Изложбата ще открият официалните гости на събитието – Н. Пр. Текла Харангозо – извънреден и пълномощен посланик на Унгария в България, и Дьорди Димитров – директор на Унгарския културен институт. В 16 табла изложбата проследява историята на унгарската борба за независимост от 1848-1849 г. – от исканията на унгарското съсловно народно събрание от февруари 1848 г. за конституционно преустройство на Хабсбургската империя и избухването на революцията в Пеща на 15 март 1848-ма; през формирането на първото унгарско правителство на Батяни и на хонведската или самостоятелната унгарска армия, на доброволческите чети и чуждестранните легиони, служещи на страната на унгарската борба за свобода, до превземането на Будимската крепост през май 1849 г. като кулминация на унгарската революция и последвалата капитулация на унгарците, които извоюват своята независимост, но не намират съюзник за опазването й, а същевременно, за да победи Унгария, Хабсбургската династия получава помощта на Руската империя. Изложбата представя и други аспекти на унгарската борба от 1848-1849 г. като раждането на най-либералните за епохата закони за освобождаване на крепостниците; организирането и действието на полевите военни болници по време на революцията; учредяването на първите унгарски отличия за военни и граждански заслуги – Унгарският военен орден за заслуги в три степени и Общ (Военен и Граждански) орден за заслуги; репресиите, последвали погрома на революцията, и дейността на унгарската емиграция на територията на Османската империя, Италия, Франция, Англия и Америка.", "date": "2019.03.07", "title": "Шумен: Фотодокументалната изложба „За унгарската независимост – 1848-1849” ще бъде представена в града на 11 март"}
{"url": "http://www.focus-news.net/news/2019/03/07/2631985/anadolu-agency-turtsiya-otvori-nay-golyamata-dzhamiya-v-stranata.html", "text": "Най-голямата турска джамия отвори врати за богослужение в Истанбул в четвъртък, предава  Anadolu Agency . \r\nОткриването на джамията „Чамлиджа“ след шестгодишен период на строителство съвпадна с голям мюсулмански празник. \r\nДжамията с 63 000 места в азиатската част на града е построена в османско-селджукски стил и може лесно да се види от всяка точка на града.Към джамията има изграден  и комплекс, който включва музей на турското ислямско изкуство, библиотека, художествена галерия, конферентна зала, работилници, както и паркинг с капацитет 3,500 автомобила. \r\nДжамията има шест минарета, представляващи шестте вярвания на исляма. Четири минарета са високи 107,1 метра, което е знак на почит към победата при Манжцикерт от 1071 г. на селджуксите турци срещу византийската армия, дала началото на възхода на Османската империя. \r\nГолемият 72-метров главен купол представлява 72-та  етноса, живеещи в града. Вторият купол с диаметър 34 метра символизира регистрационния номер на автомобилите в Истанбул, пише агенцията \r\nКилим от 17 000 квадратни метра, разгънат в джамията, е специално проектиран  и ръчно изплетен. Минбарът на джамията, амвонът, от който се провеждат проповеди от петък и на религиозни празници, е висок 21 метра и може да се вдига чрез асансьор.  Юлиян Марков", "date": "2019.03.07", "title": "Anadolu Agency: Турция отвори най-голямата джамия в страната"}
{"url": "http://www.focus-news.net/news/2019/03/07/2631685/smolyan-pochina-direktorat-na-rzok-d-r-kuzman-gelov.html", "text": "Тази сутрин почина многоуважаваният лекар, специалист и професионалист д-р Кузман Гелов. Това съобщиха от пресцентъра на  Община Смолян . Той бе директор на Районна здравноосигурителна каса (РЗОК)-Смолян от самото й основаване на 1 май 1999 г. досега. \r\nД-р Гелов е роден на 10 април 1955 г. в Смолян. Завършва медицина през 1981 г. и става завеждащ на здравната служба в село Момчиловци. Две години по-късно е назначен като ординатор и старши лекар в Хирургичното отделение на МБАЛ „Д-р Братан Шукеров” в Смолян. През 1987 г. придобива специалност „Обща хирургия”. Завършва и втора магистратура по здравен мениджмънт. \r\nКметът Николай Мелемов поднася най-искрени съболезнования на семейството и близките на д-р Гелов. Смолян и региона загубиха един всеотдаен лекар, човек и общественик. \r\n„Поклон пред светлата му памет!”, посочват от Общината.", "date": "2019.03.07", "title": "Смолян: Почина директорът на РЗОК д-р Кузман Гелов"}
{"url": "http://www.focus-news.net/news/2019/03/07/2631743/sofiya-detsa-i-vazrastni-ot-zavedeniyata-za-sotsialni-uslugi-otkrivat-izlozhba-pod-nadslov-balgariya-prez-pokoleniyata.html", "text": "Дирекция „Социални услуги за деца и възрастни“ при Столична община организира изложба под надслов „България през поколенията“. Това съобщиха от пресцентъра на  Столична община . Изложбата от картините е посветена на Националния празник 3-ти март, а авторите на картините са децата и възрастните, настанени в заведения за социални услуги на територията на София. Картините ще бъдат изложени в Регионалния исторически музей - София на пл. „Бански“ 1 (Централна минерална баня). Откриването на изложбата ще бъде от 18.00 часа.", "date": "2019.03.07", "title": "София: Деца и възрастни от заведенията за социални услуги откриват изложба под надслов „България през поколенията“"}
{"url": "http://www.focus-news.net/news/2019/03/07/2631660/pregled-na-osnovnite-temi-vav-varnenskiya-pechat.html", "text": "„Увеличават се децата с нарушени способности за учене“, е водещото заглавие на вестник  „Черно море“ . 42 кабинета функционират към Логопедичния център във Варна, който на 6 март навърши 45 години от основаването си. Те се обслужват от 30 логопеди, които в началото на всяка учебна година правят проучване относно състоянието на речта на децата във варненските училища и детски градини. Това заяви в сутрешния блок на тв „Черно море“ с водещ Иван Барбов Лиляна Лазарова – директор на Логопедичен център – Варна. По думите й през последните години не се наблюдава фрапиращ скок на децата, които имат езиково-говорни нарушения, като процентно в предучилищна възраст те са около 28-30 %.  \r\n„И втората лабораторна проба за морбили се оказа отрицателна“, е друго заглавие в изданието. И второто лабораторно изследване за морбили на 40-годишната варненка, настанена в инфекциозната клиника на УМБАЛ „Света Марина“, показа отрицателен резултат. Това съобщи шефът на дирекция „Надзор на заразните болести“ в РЗИ д-р Янка Драганова. По официален път обаче резултатът все още не е пристигнал. Изследването беше извършено в специализирана лаборатория в София.  \r\n„Големите компании имат силен интерес към Варна“, четем още във всекидневника. Десетки представители на малкия и средния бизнес във Варна проявиха любопитство към информационния бизнес форум „Искаш бизнесът ти да расте“ Ние имаме експерти и ноу-хау“. Целта на мероприятието беше представителите на малкия бизнес да се запознаят с възможностите, които дава програмата „Подкрепа за малкия бизнес“ на Европейската банка за възстановяване и развитие (ЕБВР). Чрез програмата фирмите могат да получат експертна помощ за развитие и растеж в различни области като стратегия, маркетинг, финансов мениджмънт и енергийна ефективност.  \r\n„Намереният снаряд на бул. „В. Левски“ е бил без взривател“, съобщава изданието. Намереният 76-милиметров артилерийски снаряд на новоизграждащия се бул. „В.Левски“ е бил без взривател. Това научи Медийна група „Черно море“ от пресцентъра на ВМС. Боеприпасът е бил силно корозирал, тъй като е престоял в земята повече от 40 г. Сапьорите не са го проучвали от съображения за безопасност. Според експерти обаче снарядът не е бил изстрелван в посока Варна.  \r\n„Организират голямо пролетно почистване на плажа“, пише още вестникът. Голяма акция „Да почистим заедно фасовете и боклуците от плажовете“ ще се проведе на 6 април, събота, от 9 часа във Варна. Това обявиха организаторите Валентин Димитров и Георги Иванов в сутрешния блок на тв „Черно море“ с водещ Иван Барбов. Те уточниха, че досега за участие в акцията са се записали над 700 души. Сборният пункт ще е на Южния плаж.  \r\n„Варненец-рекордьор влиза за 23-ти път в затвора“, съобщава изданието. Варненският окръжен съд призна за виновен Димитър С. в извършването на две престъпления в условията на опасен рецидив – кражба на 6 мобилни телефона от варненско училище и грабеж на чужди движими вещи на негов познат от затвора. И двете престъпления лицето е извършило в срока на условното му предсрочно освобождаване от затвора по присъда за друго деяние. Подсъдимият има 22 отделни присъди, по които е бил осъждан ефективно за различни срокове.", "date": "2019.03.07", "title": "Преглед на основните теми във варненския печат"}
{"url": "http://www.focus-news.net/news/2019/03/07/2631661/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-8-mart.html", "text": "„Софийска вода” временно ще прекъсне водоснабдяването в някои части на столицата на 8 март. Това съобщиха от пресцентъра на  дружеството .  \r\nВъв връзка с ремонт на спирателен кран на ул. „Патриарх Герман“ с. Герман, се налага спиране на водоподаването от 00:00 до 06:00 часа на клиентите на „Софийска вода”, живеещи в района на: \r\n- с. Горни Лозен: карето между ул. „Кайгана“, ул. „Св. св.Кирил и Методий“, ул. „Еделвайс“, ул. „Бузлуджа“ и ул. „Съединение“ - карето между ул. „Съединение“, ул. „Дъб“, ул. „Къси дол“, ул. „Акация“; \r\n- с. Долни Лозен - карето между ул. „Преслав“, ул. „Съединение“, ул. „Варовита“, ул. „Крушите“. Карето между ул. ‚Съединение“, ул. „Васил Левски“, ул. „Могила“, ул. „Теменуга“; ул. „Съединение“ от ул. „Лозен“ № 97 до АМ Тракия, местност „Чикерица“, ул. „Околовръстен път“ № 360; \r\n- вилна зона „Врана Герман“ – ул. „Ливадите“, ул. „Чардаклийска кория“; \r\n- с. Герман – ул. „Манастирска воденица“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: с. Лозен - ул. „Съединение“ ъгъла с ул. „Извор“; с. Лозен - ул. „Съединение“ ъгъла с ул. „Ненко Германски“. \r\nВъв връзка с подмяна на спирателен кран на ул. „Дедеагач“ в жк. „Стрелбище“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Добри Христов“, ул. „Дедеагач“ от ул. „Траянова врата“ до ул. „Нишава“, ул. „Боровец“, бул. „България“ -  бл.18, бл.19, бл.20, бл.21, 126 ОУ, висока зона на бл.93 и бл.91, ул. „Роженски проход“ между ул. „Твърдишки проход“ и ул. „Дедеагач“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Добри Христов“ ъгъла с ул. „Боровец“. \r\nВъв връзка с ремонт на уличен водопровод на ул. „Краище“ в жк. „Иван Вазов“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Михаил Боботинов“ от ул. „Краище“ до ул. „Янко Забунов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 30 вх. А. \r\nВъв връзка с монтаж на спирателен кран на ул. „Султан тепе“ в кв. „Подуяне“ се налага спиране на водоподаването от 09.00 до 15.00 часа на клиентите на „Софийска вода”, живеещи в района на: ул. „Васил Друмев“ от ул. „Султан тепе“ до ул. „Оборище“; ул. „Султан тепе“ от ул. „Черковна“ до ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Султан тепе“ №7. \r\nВъв връзка с диагностика на уличен водопровод на бул. „Владимир Вазов“ в жк. „Сухата река“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Батак“, бул. „Владимир Вазов“, ул. „Брод“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Батак“ ъгъла с ул. „Брод“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.03.07", "title": "„Софийска вода” временно ще прекъсне водоснабдяването в някои части на столицата на 8 март"}
{"url": "http://www.focus-news.net/news/2019/03/07/2631535/stolichnata-organizatsiya-na-bchk-otchete-deynostta-si-prez-izminalata-godina-i-ocherta-tselite-si-za-nastoyashtata-obzor.html", "text": "Столичната организация на БЧК проведе отчетната сесия за дейността си през 2018 г. На нея беше направен отчет за реализираните през 2018 г. широк спектър от дейности, програми и проекти. На базата на анализите и оценките беше приет и План за работа през 2019 г. На събранието присъстваха членове на столичната организация на БЧК, доброволци и председателят на Български червен кръст Христо Григоров.  \r\nОтчетът за дейността на столичните червенокръстци изчете председателят на софийската организация на БЧК проф. Здравко Маринов. Той се спря на реализираната дейност на всеки един от шестте териториалните центрове в столичната организация и отбеляза, че в тях работят хора с опит и личен авторитет. „Безспорен е качественият и активен човешки ресурс. Имаме членски състав 17 303 души, организирани в 256 дружества\", обясни той. \"В момента разполагаме със 701 доброволци, към тях ако добавим и доброволците по програми и различни екипи, стават 1190. Това си е една забележителна армия, устойчиво ангажирана в програмите и проектите на организации“, обясни проф. Здравко Маринов. Той допълни, че една от най-важните дейности са проведените обучения – отразени са 20 базисни обучения и 26 форми на обучения-квалификации. „През отчетния период бяха привлечени и разпределени финансови дарения от външни дарители, с които бяха подпомогнати индивидуално коефициенти, болници и специализирани домове. През 2018г. 2 881 деца са били обучени във водоспасителна дейност. Успешно проведени са 4 курса за водни спасители. Има възходящо развитие на младежката организация. През 2018 г. младежката организация участваше активно в дейността на организация\", допълни проф. Здравко Маринов. Той подчерта, че основната задача е привличането на нови доброволци.  \r\nДиректорът на столичната организация на БЧК Петранка Недялкова съобщи, че финансовите приходи за 2018 г. са в размер 953 277 лв. „При заложени – 675 695 лв. изпълнението е 141%. Въпреки икономическата ситуация, бюджетът на организацията през 2018 година е изцяло в духа на благородните подбуди и на целите, заложени в Стратегия 2020 на столична организация на БЧК“, допълни тя. Петранка Недялкова каза още, че през годината организацията е отстоявала своето авторитетно присъствие в града и изпълнявала своята основна функция да стимулира и организира взаимопомощ, да съдейства социална регулация. „Основните приходи на финансови средства са по следните основни постъпления – членски внос, фонд по набиране и дарение, средства по програми и проекти, курсове по първа помощ на шофьорите, курсове за водни спасители, субсидия и други“, каза още Петранка Недялкова.  \r\nПредседателят на БЧК Христо Григоров съобщи, че столичната организация е лидер сред териториалните центрове не защото е част от голямо семейство, а защото данните го показват. „Действително условията, в които ние работим са изключително тежки. Тежки са, защото България се намира в изключително тежко състояние. Ясно е, че Червеният кръст е като един оазис за тази държава. Оазис, който се мъчи да съхрани традиции и се стреми да компенсира липсата на възпитание в нашите деца“, допълни Григоров. „До този момент БЧК не е отказал помощ. Българският червен кръст има възпитание – възпитава нашите деца. Когато младежите дойдат в БЧК и се допрат до това, до което ние сме се допрели, в тях ние изграждаме това, което е необходимо, за да станат едни нормални хора. БЧК е една от най-разпознаваемите честни, добри организации, които помагат. Това се дължи преди всичко, заради нашите предци. Най-важното това се дължи, че ви има вас, защото без вас няма да имаме тези успехи. Аз ви благодаря“, каза още Христо Григоров.  \r\nТеодора ПАТРОНОВА", "date": "2019.03.07", "title": "Столичната организация на БЧК отчете дейността си през изминалата година и очерта целите си за настоящата (ОБЗОР)"}
{"url": "http://www.focus-news.net/news/2019/03/07/2631534/predstoyashti-sabitiya-v-stranata-za-7-mart-agentsiya-fokus.html", "text": "*** \r\nОт 11.00 часа в София Ивент център вицепрезидентът Илияна Йотова ще участва в заключителното събитие на високо ниво на инициативата „Посланик за един ден“. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 15.00 часа в конферентната зала Библиотечно-информационния център на ТУ – София председателят на Народното събрание Цвета Караянчева ще бъде официален гост на празнична среща на дами, завършили Техническия университет – София. \r\n*** \r\nОт 08.30 часа министърът на образованието и науката Красимир Вълчев ще присъства на открит урок на второкласници в 109 ОУ „Христо Смирненски“, ул. „Слатинска“ № 24.    \r\n*** \r\nОт 09.00 часа в зала 310, корпус 1 на НБУ, ще се състои съвместно организирана  международна научно-практическа конференция между Център за оценка на риска по хранителната верига към Министерство на земеделието, храните и горите, Нов български университет и МИТ Университет - Скопие на тема: „Храни и опаковките им. Риск мениджмънт в туризма.“  \r\n*** \r\nОт 11.00 часа в зала „Колегиум” на 6 етаж в Министерството на културата министърът на културата Боил Банов ще даде брифинг по повод одитния доклад на Сметната палата за архитектурното културно наследство. \r\n*** \r\nОт 10.00 часа в огледалната зала на Софийския университет заместник-министърът на образованието и науката Карина Ангелиева ще открие дискусионен форум под надслов „Европейската научна инфраструктура за транслационна медицина EATRIS-ERIC в България“. \r\n*** \r\nОт 13.00 часа в Интер Експо Център ще се състои официалното откриване на Кръглата маса, засягаща темата за законодателството в строителния сектор и инженерингът в обществен интерес. Кръглата маса ще открие заместник-министърът на регионалното развитие и благоустройството инж. Валентин Йовев. \r\n*** \r\nОт 13.00 часа на ул. „Георг Вашингтон“ № 22 омбудсманът Мая Манолова организира среща по искане на протестиращите медицински специалисти. \r\n*** \r\nОт 09.00 часа в зала „Средец“ на София Хотел Балкан ще се проведе 20-ата юбилейна конференция по е-Управление, „Е-управление за устойчиво развитие“. Конференцията се провежда под патронажа на Томислав Дончев, заместник министър-председател на Република България. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Васил В., Велизар В. и др., на които са повдигнати обвинения за изнудване. \r\n*** \r\nОт 10.00 часа 3-ти състав на на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 3-ти състав на на Специализирания наказателен съд ще заседава по делото срещу Христон М., Филип Ч. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав на на Специализирания наказателен съд ще заседава по делото срещу Румяна Ч., на която е повдигнато обвинение за престъпление по служба. \r\n*** \r\nОт 10.00 часа 20-и състав на на Специализирания наказателен съд ще заседава по делото срещу Владимир Р., Григор Г. и Даниел Г. на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 4-ти състав на Софийски градски съд ще проведе разпоредително заседание по делото срещу Даниал Бейкверди, обвинен, че е намушкал съученик в кв. „Надежда“ заради тормоз в интернет (чл. 116, ал. 1 НК). \r\n*** \r\nОт 10.00 часа 8-и състав на Софийски градски съд ще заседава по делото срещу Десислава Дишлиева, на която е повдигнато обвинение за пране на пари. \r\n*** \r\nОт 11.00 часа на ул. „Русалка“ в отсечката между „Черковна“ и „Васил Друмев“ зам.-кметът на Столичната община Дончо Барбалов ще провери работата на фирмите, ангажирани с поддръжка на пътната мрежа. \r\n*** \r\nОт 11.00 часа 17-и състав на на Специализирания наказателен съд ще заседава по делото срещу Валентин Х., Николай И. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа 10-и състав на на Специализирания наказателен съд ще заседава по делото срещу Благовест М., Георги А. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.30 часа в Национален пресклуб „България“ (Национален стадион „Васил Левски“) Спешъл Олимпикс България  организира пресконференция с участието на националната делегация за Световните игри на Спешъл Олимпикс в Абу Даби‘2019. \r\n*** \r\nОт 11.30 часа в Многофункционална зала на Национална спортна академия ще се състои церемония по връчване на дипломите на бакалаври и магистри. \r\n*** \r\nОт 13.00 часа в централата на АБВ на улица „Врабча“ 23 ръководството на партията ще даде пресконференция.  \r\n*** \r\nОт 13.00 часа в сградата на „Булгартрансгаз“ ЕАД на адрес: гр. София, бул. „Панчо Владигеров“ № 66, ще се проведе публично заседание на комисията за провеждане на откритата процедура с наименование „Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: „Разширение на газопреносната инфраструктура на „Булгартрансгаз” ЕАД паралелно на северния (магистрален) газопровод до българо-сръбската граница”, етап: „Линейна част“. \r\n*** \r\nОт 13.00 часа 9-и състав на на Специализирания наказателен съд ще заседава по делото срещу  Гроздан Т., Иван П. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 3-ти състав на Софийски градски съд ще заседава по срещу прокурор Константин Сулев, на когото е повдигнато обвинение за неправомерно присъединяване към ел. мрежата. \r\n*** \r\nОт 14.00 часа в заседателната зала на НСА ще се проведе отворена лекция на Антонио Олива, един от най-добрите инструктори по карате в световен мащаб, носител на 9-ти дан по карате. \r\n*** \r\nОт 14.00 часа в Литературен клуб „Перото” Делойт България организира среща със студенти, партньори и мениджъри от България и Европа.  \r\n*** \r\nОт 14.00 часа0 14-и състав на на Специализирания наказателен съд ще заседава по делото срещу Янчо Я. и Петър Г., на които са повдигнати обвинения за престъпление по служба. \r\n*** \r\nОт 14.00 часа 13-и състав на на Специализирания наказателен съд ще заседава по делото срещу Любормир  Я., на когото е повдигнато обвинение за изнудване. \r\n*** \r\nОт 14.30 часа 3-ти състав на на Специализирания наказателен съд ще заседава по делото срещу Иван К. и Димитър Г.., на които е повдигнато обвинение за изнудване. \r\n*** \r\nОт 15.00 часа 17-и състав на на Специализирания наказателен съд ще заседава по делото срещу Божидар М., на когото е повдигнато обвинение за участие в организирана престъпна група. \r\n*** \r\nОт 15.00 часа в постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации. \r\n*** \r\nОт 15.00 часа в Технически университет-София, Център „Кариера и възпитаници (алумни)“ организира празнична среща за дами, завършили университета, както и за студентки под надслов: „Жената инженер - наследство и влияние...“.  \r\n*** \r\nОт 17.00 часа в НДК, зала 6, вход А6, ще се проведе 13-то поредно  издание на годишните награди  „Инвеститор на годината“ за постижения през 2018 г. \r\n*** \r\nОт 18.00 часа в Зала 6 на НДК ще се проведе церемонията по връчване на годишните награди „Инвеститор на годината”, организирана от Българска агенция за инвестиции. \r\n*** \r\nОт 18.00 часа в Унгарски културен институт ще се състои откриване на изложбата \"Силата на гражданското общество: съдбата на евреите в България\" и лекция на доц. д-р Албена Танева на тема \"Наследството на холокоста в проекциите на паметта\". \r\n*** \r\nОт 18.30 часа в театрална зала „Надежда“ на Столична библиотека ще бъдат представени текстове на Йордан Радичков в първия по рода си фестивал на радиотеатъра в България „Радио Радичков“. \r\n*** \r\nОт 19.30 часа в Литературен клуб „Перото” издателство „ЕРГО” ще представи стихосбирката „Комореби” на Владислав Христов.  \r\n*** \r\nОт 19.30 часа в Зала 1 на НДК ще бъде открит „Международен София Филм Фест”. За старт на фестивала е избран филма „Да ходиш по вода” на режисьора Андрей Паунов, разказващ за световноизвестния артист Кристо и неговата мащабна инсталация, наречена „Плаващите кейове“.  \r\n*** \r\nОт 17.30 часа в Етнографската къща ще се състои официалното откриване на изложбата „Тази вечер аз съм хубава”, посветена на Деня на жената – 8 март.  \r\n*** \r\nОт 11.00 часа в ОДМВР-Благоевград ще се състои пресконференция във връзка с годишния отчет-анализ на ОДМВР-Благоевград с участието на зам.-главния секретар на МВР главен комисар Георги Арабаджиев и старши комисар Стоян Темелакиев – зам.-директор на ГДБОП. \r\n*** \r\nОт 11.00 часа на Стария гробищен парк срещу входа на парк „Македония“ официално ще бъде открит реставрираният паметник костница на загиналите войници и офицери в Междусъюзническата война. \r\n*** \r\nОт 16.00 часа в зала „Яворов“ отваря врати информационното бюро за кампанията „Бъди войник“ на Министерство на отбраната. \r\n*** \r\nОт 10.00 часа в зала „Петя Дубарова“ на Културен център „Морско казино“ Европейската банка за възстановяване и развитие (ЕБВР), в партньорство с Министерството на икономиката и Община Бургас, организира информационен форум на тема „Искаш бизнесът ти да расте? Ние имаме експерти и ноу-хау“.  \r\n*** \r\nОт 13.30 в Етнографския музей ученици от II „a“ клас на СУ „Епископ Константин Преславски“ – Бургас ще пресъздадат обичая кукери. \r\n*** \r\nОт 18.00 часа в Гранд хотел „Приморец“, конферентна зала „Ахело“, Маргарита Петкова представя новата си книга „Тъй рече Виктор“. \r\n*** \r\nОт 18.00 часа в Галерия „13-то стъпало“ на ул.\"Александровска\" 78 Начо Каменов представя фотоизложба „Фантазии“-ІІ.  \r\n*** \r\nОт 10.00 часа в ЦПЛР-НАОП“Николай Коперник“ ще бъде открит майсторски клас на Европейската организация за ядрени изследвания ЦЕРН. \r\n*** \r\nОт 10.30 часа в първа наказателна зала на Варненския окръжен съд ще се проведе заседание по делото за убитото в катастрофа в град Игнатиево 16-годишно момче. \r\n*** \r\nОт 14.00 часа общинският съветник от ПП ГЕРБ Людмила Колева ще се срещне с граждани в офиса на партията на ул. „Георги Бенковски” 1. \r\n*** \r\nОт 15.00 часа в Щаба на Военноморските сили командването на ВМС ще поздрави жените военнослужещи и цивилни служители, по случай 8 март – Международния ден на жената.  \r\n*** \r\nОт 16.30 в Дома на стопанския деятел ще се проведе пресконференция на ПП АБВ.  \r\n*** \r\nОт 18.30 часа в Арт Галерия „Ларго” ще бъде открита самостоятелна изложба – рисунка и скулптура на Радостин Дамасков, озаглавена „По вълните”. \r\n*** \r\nОт 18.30 часа в зала „Професор д-р Капрелян“ в РЗИ ще се проведе Учредително събрание на Регионалната колегия на помощник-фармацевтите.  \r\n*** \r\nОт 10.30 часа в Пресклуб на БТА - Велико Търново ще се състои пресконференция във връзка с предстоящо мащабно събитие с участието на футболни легенди от \"Манчестър Юнайтед\" във Велико Търново.  \r\n*** \r\nОт 12.00 часа в Изложбени зали „Рафаел Михайлов“ ще се проведе откриване на двудневното изложение „Кандидатстудентска борса 2019“.   \r\n*** \r\nОт 12.40 часа в ПГ по туризъм „Д-р Васил Берон“ - Велико Търново ще се проведе инициатива на учениците по повод 140 години от създаването на Търновската конституция и патронния празник на училището, под наслов  „Берон и Конституцията“. \r\n***  \r\nОт 15.00 часа пред Община Велико Търново ще започне благотворителна кампания „С цвете в ръка срещу репродуктивните проблеми, организирана от „Ротаракт“. - \r\n*** \r\nОт 16.00 часа в ритуална зала на Община Велико Търново ще се проведе среща с представители на Министерството на регионалното развитие и благоустройството. Ще присъства министър Петя Аврамова.  \r\n***  \r\nОт 18.00 часа в Клуб 7 ще се проведе вечер на „Орифлейм“. \r\n***  \r\nОт 18.00 часа в МДТ „Константин Кисимов“ „Червило“ ще бъде представена постановка на МДТ „Константин Кисимов“. \r\n*** \r\nОт 15.00 часа в спортна зала \"Фестивална\" кметът на Община Видин Огнян Ценков ще награди участниците в единадесетия Осмомартенски футболен турнир за девойки. \r\n*** \r\nОт 19.00 часа в Градската концертна зала ще започне концерт на Симфониета Враца. \r\n*** \r\nОт 09.00 часа в храм „Свети Георги“ Демократична България организира панихида в памет на осъдените от Народния съд и разстреляни на 08.03.1945 год. добруджанци.  \r\n*** \r\nОт 14.00 часа в Художествена галерия – Добрич ще се проведе Работилница за въображение – пролетни занятия. \r\n*** \r\nОт 17.00 часа в Художествена галерия ще бъде представена Изложба „Готови за приключение. Автомобилно рали Будапеща – Константинопол, 1912“. \r\n*** \r\nОт 17.30 часа в Регионална библиотека „Дора Габе“, Фоайе с пиано, ще се състои премиера на книгата „Измамата Сан Стефано. Руско-турската поробителна война” на Иво Инджев. \r\n*** \r\nОт 17.30 часа Драматичен театър „Йордан Йовков“ ще бъде представен Спектакъла „Юнаци с умни калпаци“. \r\n*** \r\nОт 18.30 часа в Младежки център, Концертна зала, ще се състои Концерт „Хвръкнала е птичка“ на Студио „Сарандев“. \r\n*** \r\nОт 18.30 часа в Огледална зала „Нели Божкова“ ще се проведе пролетен концерт „Пътешествията на…“ на Росица Бояджиева - флейта и Симеон Кирков – виола. \r\n*** \r\nОт 13.00 часа в заседателната зала (1 етаж) на Община Каварна ще бъдат представени резултатите от изпълнението на проект 16.4.2.017 “Подобряване на условията за младежка заетост в туризма”, финансиран по програма ИНТЕРРЕГ V – A Румъния-България, Ви каним на заключителна пресконференция. \r\n*** \r\nОт 18.00 часа в салона на Народно читалище „Съгласие-1890” ще се състои концерт на Дует „Шик“ и Ева от фамилия \"Тоника\". \r\n*** \r\nОт 14.00 часа ще се проведе отчет-анализ за дейността на ОД на МВР-Кърджали през 2018 година, който ще бъде представен от старши комисар Венцислав Момчилов. На отчета ще присъстват директорът на ГДБОП главен комисар Ивайло Спиридонов и зам.-директорът на ГДГП старши комисар Светослав Манолов. В 15.45 часа в пресклуба на ОД на МВР-Кърджали ще се състои брифинг за медиите.  \r\n*** \r\nОт 13.30 часа в залата на Областна администрация – Кюстендил ще се проведе Общото събрание на Асоциация по ВиК. \r\n*** \r\nОт 18.30 часа в заседателната зала на Общинския младежки дом ще се проведе открит урок на Сдружение „Българска история“.  \r\n*** \r\nОт 11.00 часа в Средно училище „Георги Брегов“ майстор-стъклар от Турция ще представи техника „Ръчно духано стъкло“.  \r\n*** \r\nОт 17.30 часа в ХГ „Станислав Доспевски” ще бъде връчена Националната награда за художествен превод „Стоян Бакърджиев“. \r\n*** \r\nОт 14.00 часа в зала „Панорама“ ще се състои извънредно заседание на Общински съвет-Перник. \r\n*** \r\nОт 18.00 часа на Камерна сцена в Драматично-куклен театър ,,Иван Радоев\" ще се играе постановката ,,Владетелят на микробите\". \r\n*** \r\nОт 19.00 часа в читалище ,,Съгласие\" ще се състои концертът ,,За нея\" на Плевенска филхармония със солист Чавадар Вълков- цигулка. \r\n*** \r\nОт 9.00 часа в зала 1 на Апелативния съд ще се проведе заседание по делото, по което Окръжната прокуратура е внесла протест, а подсъдимият В. А. /на 45 г./ обжалва присъда от 7 години лишаване от свобода за това, че по непредпазливост е причинил смъртта на момиченце на възраст година и половина. \r\n*** \r\nОт 17.30 часа в „Узуновата къща“ ще бъде открита изложбата „Жената – муза и творец“. \r\n*** \r\nОт 17.30 часа в Регионален исторически музей – Стара Загора ще бъде представена Гостуваща изложба „От Виена до Константинопол. Етнография на града.“ –съвместен проект на РЕМ –Пловдив и РИМ -Русе. \r\n*** \r\nОт 19.00 часа в РБ „Захарий Княжески“ ще се състои Концерт „Песни с нежни имена”, посветен на 45 години НУМСИ „Христина Морфова”.  \r\n***   \r\nОт 12.00 часа в зала \"Патиланчо\" ще бъде представено най- новото заглавие за деца на ДКТ „В. Друмев“ \"Книжки сладкодумки\" от Панайот Цанев.", "date": "2019.03.07", "title": "Предстоящи събития в страната за 7 март (Агенция „Фокус“)"}
{"url": "http://www.focus-news.net/news/2019/03/07/2631536/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Когато стане въпрос за интересите на САЩ в сферата на сигурността в Европа, Пентагонът трябва да балансира военните потребности с необходимостта от по-активно участие на страните-членки на НАТО, пише Том Роуган в статия за  Washington Examiner , представена без редакторска намеса. \r\nТози въпрос отново става актуален след изслушванията в Сената, в хода на които най-високопоставеният американски офицер в Европа призова под негово командване да бъдат предадени повече единици военна техника. Генерал Къртис Скапароти, който е върховен главнокомандващ на силите на НАТО, заяви, че му трябват повече разузнавателни кораби, както и два ексадрени миноносеца в допълнение към вече съществуващите четири. По време на разговора си със сенаторите Скапароти бе откровен: „Все още съм недоволен от потенциала за сдържане, който имаме в Европа“, заяви той. \r\nОсновният въпрос не е в това, че на Скапароти му трябват още два американски кораба, а в това, че съюзниците от НАТО, в съотвествие с изискванията на САЩ, да предоставят на негово разпореждане собствените си кораби. Основният проблем се заключва в това, че страните-членки на НАТО, като цяло, продължават да ограничават възможностите на американския генерал за разполагане на ексадрените миноносци там, където са му необходими. Казано по-просто, в Черно море. Само САЩ и Великобритания редовно изпращат там свои кораби. \r\nЧерно море е ключов елемент на потенциала за сдържане на Русия, тъй като непрекъсната агресия на Владимир Путин в Украйна представлява своего рода стратегически изпитателен полигон за вариантите на НАТО да й отговори. Ето защо САЩ постъпват правилно, като увеличават своето военноморско присъствие в Черно море. Но въпросът е в това, че изобщо не се обсъжда това, че европейските членове на НАТО биха могли да запълнят съществуващата празнина. \r\nС изключение на САЩ, френските военноморски сили са на второ място след Кралския флот на Великобритания. Неотдавна френският президент Емануел Макрон, демонстрирайки смелостта си, зае по-строга позиция срещу Русия и сега, продължавайки да действа в същия дух, може да изпрати определен брой кораби от различен клас в Черно море. Но и други държави могат да направят много повече. Що се касае до фрегатите, оборудвани със системи за противовъздушна отбрана – те са въпрос от първостепенно значение, когато става въпрос за противопоставяне срещу руския потенциал – то, например, испанските кораби от клас „Алваро де Басан“ и немските кораби от клас „Заксен“ имат много големи възможности. Италия също има съвременни фрегати, които е разработила паралелно с френските Военноморски сили (ВМС). \r\nИма голям брой военни кораби на страните от НАТО с отлични възможности, но в момента те не се използват. Те трябва да присъстват в Черно море, за да съдържат Русия. Проблемът обаче е, че посочените по-горе държави отказват да дадат своя принос. Те предпочитат да избягват действия, които могат да предизвикат раздразнението на Путин. И затова предпочитат да прехвърлят тежката работа на НАТО за решителното сдържане на раменете на САЩ и Великобритания. \r\nТази ситуация трябва да се промени. \r\nАко САЩ продължат да запълват пропуските по отношение на разполагането на кораби, тогава, разбира се, техните съюзници трябва да направят същото. Президентът Тръмп трябва да изисква от европейските съюзници да поемат отговорност. Те могат и трябва да го направят. Америка не може да запълва празнините през цялото време. \r\n***  Министърът на вътрешните работи на Турция Сюлейман Сойлу заяви на 6 март, че неговата страна ще провежда съвместни „антитерористически операции“ с Иран срещу „Работническата партия на Кюрдистан“ (ПКК), пише  Daily Sabah . \r\nОсвен това вътрешният министър осъди ПКК за това, че набира дори 14 годишни деца. По неговите думи, в Турция има около 700 и страната е предприела сериозни мерки, за да предотврати влизането на нови. \r\n„От януари насам в Турция са влезли само 12 членове на ПКК“, добави той. \r\nКакто припомня изданието, иранският клон на ПКК, „Партията за свободен живот на Кюрдистан“ (ПСЖК/PJAK) използва планината Кандил, намираща се грубо на около 40 километра югоизточно от турската граница в иракската провинция Ербил, като свой щаб. \r\nВъпреки че ПКК е със седалище в Сирия до 1998 г., понастоящем терористичната организация се контролира от централата си в планините Кандил в Северен Ирак, отбелязва Daily Sabah. Съюзът на Кюрдските общности (СКО) служи като обединяваща група за терористичните организации, функциониращи под имената ПКК в Турция, Партията за демократично разрешение за Кюрдистан в Ирак, ПСЖК в Иран и Партията на демократическото единство (ПДЕ) в Сирия и нейното въоръжено крило „Отрядите за народна самоотбрана (ОНС/YPG), които в момента контролират една трета от територията на Сирия и доминират подкрепяните от САЩ „Сирийски демократични сили“ (СДС). \r\n***  Иранският президент Хасан Рухани обвини Съединените щати в заговор за използване на икономически натиск за сваляне на режима на Ислямската република и изключи възможността за преговори с Вашингтон, пише турският в.  Yeni Safak . \r\n„Иран е в икономическа и духовна война с Америка и нейните съюзници... целта им е да сменят режима... Но ние няма да го позволим, тъй като нашата нация и ръководството са обединени срещу нашите врагове“, заяви Рухани по времена на реч в северната провинция Гилян. \r\n***  Бившият президент И Мюн-бак беше освободен под гаранция след почти една година задържане по обвинения в корупция, съобщава южнокорейското издание  The Korea Herald . \r\nИ Мюн-бак, президент между 2008-2013 г., беше осъден от по-ниска инстанция през октомври на 15 години затвор за подкуп и присвояване. Той обжалва решението. \r\nВърховният съд в Сеул одобри искането за гаранция, което той направи на 29 януари на основание влошаващо се здравословно състояние и други причини. \r\nСрещу 1 млрд. вона (886,130 щатски долара) гаранция, съдът му нареди да остане в регистрирания си дом и да се среща или да комуникира само с най-близките си членове на семейството и представители на закона. И прие условията. \r\nБившият президент също поиска одобрение от съда за посещения в болница и трябва да докладва за завръщането си в съда. Представянето на дневници за ежедневните дейности също е част от изискванията. \r\nСъдът посочи, че здравето на И Мюн-бак няма нищо общо с решението. Поставянето му под домашен арест ще намали риска от манипулиране с доказателства и негативно повлияване на процеса, заяви съдът. Той бе арестуван на 22 март и трябваше да бъде освободен на 8 април, освен ако апелативният съд не постанови решение до този ден. \r\nНа 5 октомври той беше осъден на 15 години затвор. \r\nСъдът постанови, че И Мюн-бак е действителният собственик на компанията за авточасти на брат си и, че е използвал президентската си власт в полза на фирмата и за самия него, включително приемането на подкуп от 5,9 милиарда вона (5,2 милиона долара) от „Самсунг“.", "date": "2019.03.07", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/07/2631538/he-korea-herald-bivshiyat-prezident-i-myun-bak-beshe-osvoboden-pod-garantsiya.html", "text": "Бившият президент И Мюн-бак беше освободен под гаранция след почти една година задържане по обвинения в корупция, съобщава южнокорейското издание  The Korea Herald . \r\nИ Мюн-бак, президент между 2008-2013 г., беше осъден от по-ниска инстанция през октомври на 15 години затвор за подкуп и присвояване. Той обжалва решението. \r\nВърховният съд в Сеул одобри искането за гаранция, което той направи на 29 януари на основание влошаващо се здравословно състояние и други причини. \r\nСрещу 1 млрд. вона (886,130 щатски долара) гаранция, съдът му нареди да остане в регистрирания си дом и да се среща или да комуникира само с най-близките си членове на семейството и представители на закона. И прие условията. \r\nБившият президент също поиска одобрение от съда за посещения в болница и трябва да докладва за завръщането си в съда. Представянето на дневници за ежедневните дейности също е част от изискванията. \r\nСъдът посочи, че здравето на И Мюн-бак няма нищо общо с решението. Поставянето му под домашен арест ще намали риска от манипулиране с доказателства и негативно повлияване на процеса, заяви съдът. Той бе арестуван на 22 март и трябваше да бъде освободен на 8 април, освен ако апелативният съд не постанови решение до този ден. \r\nНа 5 октомври той беше осъден на 15 години затвор. \r\nСъдът постанови, че И Мюн-бак е действителният собственик на компанията за авточасти на брат си и, че е използвал президентската си власт в полза на фирмата и за самия него, включително приемането на подкуп от 5,9 милиарда вона (5,2 милиона долара) от „Самсунг“. Превод и редакция : Калоян Пенков", "date": "2019.03.07", "title": "he Korea Herald: Бившият президент И Мюн-бак беше освободен под гаранция"}
{"url": "http://www.focus-news.net/news/2019/03/07/2631537/izvestiya-putin-naredi-na-fss-da-zasili-borbata-sreshtu-terorizma.html", "text": "Броят на престъпленията в Русия, които се числят като терористични е намалял почти 100 пъти в последните 10 години - от 997 на 9 случая, но броят на предотвратените терористични атаки през последните три години остава висок - около 20 годишно. Такива данни изнесе президента на Русия. Владимир Путин подчерта, че е необходимо да се използват нови методи за противодействие на заплахите, да се увеличат усилията за идентифициране на съучастниците на терористи и да се блокира доставката на оръжие и пари. Държавният глава също така даде указания за увеличаване на киберсигурността. Броят на подобни атаки срещу руските власти и държавните корпорации през последните четири години се е увеличил 11 пъти, пише в. „ Известия", "date": "2019.03.07", "title": "„Известия“: Путин нареди на ФСС да засили борбата срещу тероризма"}
{"url": "http://www.focus-news.net/news/2019/03/07/2631541/v92-sarbiya-nay-tarseniyat-bosnenski-terorist-e-lokaliziran.html", "text": "Службите за сигурност в Босна и Херцеговина разполагат с информация, че Нусрет Имамович в момента е в Либия, предава белградското радио „ B92 “. \r\nИмамович се би в редиците на терористични организации в Сирия, след което избяга от тази страна. \r\nСараевският всекидневник „Dnevni avaz“, цитирайки неназовани източници от службите за сигурност, написа, че Имамович е успял да пристигне в Либия в началото на февруари „заедно с жена и три деца“. \r\nИмамович, който е сред десетте най-търсени терористи в света, беше лидерът на радикалната ислямска общност на салафитите, чието седалище беше в село Горна Маоча, близо до Бръчко, град в Северна Босна и Херцеговина. \r\nТой отива в Сирия през 2013 г. и се присъединява към групировка, наречена „Ан-Нусра“, една от терористичните организации, които се бият заедно с „Ислямска държава“ с цел да установят „халифат“ в Сирия и Ирак. Превод и редакция : Калоян Пенков", "date": "2019.03.07", "title": "В92 (Сърбия): „Най-търсеният босненски терорист е локализиран“"}
{"url": "http://www.focus-news.net/news/2019/03/07/2631540/parlamentat-othvarli-proektoreshenie-na-dps-za-neofashistki-proyavi-u-nas-obzor.html", "text": "Парламентът отхвърли предложен от ДПС Проект на решение относно нарастване на неофашистките прояви в Европа и България. Стана ясно, че предложението не е било обсъдено от нито една от ресорните парламентарни комисии. От гласувалите 119 народни представители 25 бяха \"за\", 25 - \"против\", а 69 се въздържаха. \r\nС проекторешението беше предложено парламентът категорично да осъди терористичните нападения, убийствата и шествията от страна на неофашистки и неонацистки организации в държави-членки на ЕС и по-конкретно България. Текстът предвиждаше още и Народното събрание да изрази дълбока загриженост по повод зачестяващото превръщане в нормално явление на фашизма, расизма, ксенофобията и други форми на нетърпимост в ЕС и България. В проекторешението се посочваше още, че парламентът \"изразява особена тревога от неофашисткото насилие, което засяга обществото като цяло и е насочено към конкретни малцинства като например европейци с черен цвят на кожата/лица от африкански произход, евреи, мюсюлмани, роми, граждани на трети държави, ЛГБТИ лица и хора с увреждания и техните майки\". В текста на ДПС се предлагаше и МВР да създаде звена за борба с престъпленията от омраза, както и други расистки, ксенофобски или дискриминационни действия. \r\nОт ДПС заявиха, че повод за проекторешението е годишнината от геноцида над еврейския народ. Председателят на ДПС Мустафа Карадайъ посочи, че трябва ясно и категорично да се осъдят всички прояви на езика на омразата. По думите му свободата, мирът и демокрацията не са даденост, а трябва да се отстояват ежеминутно. „Нека да се противопоставим на омразата, фашизма, популизма, ксенофобията и национализмите. Ние от ДПС няма да пестим усилия за по-добра и просперираща, силна и обединена Европа“, отбеляза Карадайъ. Според него гласуването за проекта е тест за демократичността на 44-тото Народно събрание. „Последиците от възродителния процес, в които и до днес живеем, системно се отхвърлят от ГЕРБ“, каза още Карадайъ и като пример за това посочи насилствената смяна на имена. \r\nОт ГЕРБ отхвърлиха проекторешението с мотив, че няма как да се приеме твърдението, че фашизмът, расизмът и ксенофобията са нормални явления в България. Депутатът от ПГ на ГЕРБ и председател на външна комисия Джема Грозданова посочи, че управляващите поемат ангажимент да бъде изготвена декларация по темата и ако е нужно, да бъдат въведени промени в закона. Тя припомни, че България е една от малкото страни, които имат сформирана комисия за защита от дискриминацията. „Българският народ е показал, че в най-трудните периоди от историята си може да бъде толерантен към малцинствата и другите вери. Но това не е споменато в Решението“, заяви Грозданова. \r\nНародният представител от ПГ на „Обединени патриоти“ и зам.-председател на ВМРО доц. Милен Михов посочи, че проекторешението прави компилация, която стъпва върху европейски ценности и прави конгломерат от обвинения към всички, които са различни от ДПС. Той заяви, че същността на цялата декларация е в последния абзац, в който се прави връзка между зверствата през Втората световна война като например Холокоста. „С това ще признаем, че българската държава има общо с античовешкия план на Хитлер за унищожаването на цяла нация. Никой досега не е правил такова нещо“, каза още той. Доц. Михов посочи, че проекторешението е елемент от предизборната кампания на ДПС. „Партията иска да обвини всички управляващи в продължаващ възродителен процес – апропо, в продължаващ фашистки режим“, коментира той. \r\nЦветилена СИМЕОНОВА", "date": "2019.03.07", "title": "Парламентът отхвърли проекторешение на ДПС за неофашистки прояви у нас (ОБЗОР)"}
{"url": "http://www.focus-news.net/news/2019/03/07/2631542/kathimerini-netanyahu-zayavi-che-pompeo-shte-uchastva-v-sreshtata-mezhdu-izrael-gartsiya-i-kipar.html", "text": "Държавният секретар на САЩ Майк Помпео ще посети Израел съвсем скоро, за да помогне с плана си за износ на природен газ за Европа с кипърските и гръцките партньори, заяви израелският премиер Бенямин Нетаняху, предава гръцкият вестник  Kathimerini . \r\nИзраел се надява да привлече няколко европейски страни в изграждането на 2000 километра газопровод, свързващ огромните източници на газ от Източното Средиземноморие с Европа, на цена от 7 милиарда долара. \r\n„След няколко дни лидерите на Кипър и Гърция ще дойдат тук, заедно с... Помпео, за да придвижат газопровод от Израел до Европа през тези страни“, каза Нетаняху пред военноморски кадети в пристанищния град Хайфа. \r\nПосолството на САЩ в Израел отказа коментар. Превод и редакция : Калоян Пенков", "date": "2019.03.07", "title": "Kathimerini: Нетаняху заяви, че Помпео ще участва в срещата между Израел, Гърция и Кипър"}
{"url": "http://www.focus-news.net/news/2019/03/07/2631555/afp-palestinets-e-ubit-ot-izraelski-ogan-po-vreme-na-noshtni-granichni-sblasatsi-v-gaza.html", "text": "Палестинският тийнейджър беше убит от израелски огън по време на нови сблъсъци по границата на Газа, заявиха от министерството на здравеопазването, а Израел атакува позиция на Хамас в отговор на насилието, предава  AFP . \r\nИзраелската армия заяви, че стотици „размирници“ са хвърляли камъни и взривни устройства по войските по границата, като войниците отговаряли според „стандартните начини на действие“. Превод и редакция : Калоян Пенков", "date": "2019.03.07", "title": "AFP: Палестинец e убит от израелски огън по време на нощни гранични сблъсъци в Газа"}
{"url": "http://www.focus-news.net/news/2019/03/07/2631543/mkd-makedoniya-kosovski-analizator-opitat-na-haradinay-da-poluchi-priznanie-ot-sarbiya-e-smeshen-i-bezsmislen.html", "text": "Косовският анализатор Дастид Паласка заяви, че начина, по който премиерът Рамуш Харадинай се стреми да получи признание за косовската независимост от Белгад е нереален, безсмислен и смешен, предава скопската електронна медия „ МКД “. \r\nСпоред анализатора е много нереалистично да се търси признаването на Косово от Сърбия без диалог, чието продължаване е свързано с премахването на митата, увеличени със 100%. \r\nТой смята, че съпротивата, която Харадинай показва, когато става въпрос за промяна на границите, е оправдана, но според него, свързването на митата с признаването на Косово е „смешно“. \r\n\"Приветствам неговото противопоставяне на промяната на границите, но от друга страна е абсурдно митата да бъдат условие за Сърбия да признае Косово, защото това е нереалистично. Наложените мита не са причината Сърбия да не признае Косово“, обясни Паласка. \r\nТой каза, че е по-логично митата да бъдат условие за изпълнението на подписаните досега споразумения, които Сърбия не изпълнява. \r\nБезсмислено е, смята той, премиерът Харадинай да се стреми към признаване на независимостта на Косово в замяна на премахването на митата за сръбските продукти, защото споразумението произтича от самия диалог, а не от други преговори. Превод и редакция : Калоян Пенков", "date": "2019.03.07", "title": "„МКД“ (Македония): Косовски анализатор: Опитът на Харадинай да получи признание от Сърбия е смешен и безсмислен"}
{"url": "http://www.focus-news.net/news/2019/03/07/2631662/d-r-anton-koychev-sds-seriozna-zadacha-pred-evropeyskite-izbori-e-adekvatno-protivodeystvie-na-natsional-populizma.html", "text": "Сериозна задача пред европейските избори е адекватно противодействие на национал-популизма. Това каза в предаването „Вече 30 години-времето е наше“ на  Радио „Фокус“  д-р Антон Койчев, председател на СДС-София, общински съветник в Столичния общински съвет и член на НИС на СДС. По думите му изключително важно е системните партии, най-вече ЕНП, да имат колкото се може повече депутати в ЕП, за да бъде неутрализирани негативните въздействия от подобни политики. „За нас водещ в момента е форматът ЕНП, затова припознаваме, а и повечето наши членове са за идейна коалиция. Много ни се искаше и продължава да ни се иска да бъдем с нашите стари приятели от Демократи за силна България (ДСБ). Това винаги при всеки повод го казвам, защото това е освен всичко друго, е един наш голям сантимент и носталгия за времето, когато сме били заедно. Ние отдавна сме простили и сме забравили всичко, което се е случвало. Надявам се да намерят сили в себе си да видят ситуацията, да разчетат реалностите, накъде върви Европа, накъде върви светът, и да намерят сили да поемат протегнатата ръка. С този тип партии ние преговаряме или сме общо взето склони да влезем в преговори за коалиционен формат. Нищо още не е решено, тепърва започват сериозните разговори“, добави той. Д-р Антон Койчев обясни отказа на СДС за коалиране с ПП „Воля“ за евровота, с мотива, че между двете партии има огромно идеологическо разделение. „Любезно, но твърдо беше отхвърлена поканата с цялото ни уважение към тази политическа формация, която си е завоювала място в Народното събрание. Но просто някои изказвания, най-вече на нейния лидер, откровено антиевропейски, малко притесняват нашите членове и нас, като ръководство на партията“, коментира още той.  \r\nВиктория МЕСРОБОВИЧ-КУВЕНДЖИЕВА", "date": "2019.03.07", "title": "Д-р Антон Койчев, СДС: Сериозна задача пред европейските избори е адекватно противодействие на национал-популизма"}
{"url": "http://www.focus-news.net/news/2019/03/07/2631546/daily-express-korbin-vodi-tayni-pregovori-s-proevropeyski-konservatori-za-da-zadarzhi-velikobritaniya-v-es.html", "text": "Джереми Корбин снощи проведе разговори с проевропейски консерватори, замисляйки да държат Великобритания прикована към Европейския съюз, пише в.  Daily Express . \r\nРъководителят на лейбъристите и ключови анти-Брекзит депутати от партията обсъдиха предложения, които ще запазят свободата на движение и ще накарат Великобритания да следва правилата на единния пазар по време на срещата с бившите консервативни министри сър Оливър Летуин и Ник Боулс. Планът ще остави страната да бъде обвързана с бъдещи решения, взети от Брюксел, без никакви правомощия в процеса.  \r\nНеговият говорител заяви, че е присъствал на преговорите, за да „обсъди как да се постигне споразумение, което би било добре за работните места и би могло да обедини избирателите, които са за и против Брекзит. \r\nПремиерът Тереза Мей винаги е изключвала подобен ход, защото това би означавало ангажиране с продължаване на свободното движение. \r\nЛейбъристкият депутат Стивън Кинок, един от най-яростните противници на Brexit, заяви, че срещата е била „много конструктивна“. \r\nТой добави: „Съществува силен и растящ междупартиен консенсус за прагматичен Брекзит“. \r\nДепутатът Луси Пауъл заяви, че преговорите са били „много положителни и конструктивни“. \r\nТя добави: „Обсъдихме областите, където имаме съгласие и където имаме различия и как можем да работим заедно, за да прекъснем безизходицата около Брекзит“. Превод и редакция : Калоян Пенков", "date": "2019.03.07", "title": "Daily Express: Корбин води тайни преговори с проевропейски консерватори, за да задържи Великобритания в ЕС"}
{"url": "http://www.focus-news.net/news/2019/03/07/2631545/independent-parvata-zhena-pilot-na-iztrebitel-koyato-e-uchastvala-v-boy-e-bila-iznasilena-vav-vvs.html", "text": "Сенаторката от Аризона Марта Максали, първата американска жена, която участва в битка, заяви по време на изслушване в Сената, че е била изнасилена от висш офицер от военновъздушните сили по време на престоя си при военните, съобщава британският вестник  Independent . \r\nБях „тормозена и след това изнасилена“, каза Максали по време на изслушването относно обвинения в сексуално насилие във въоръжените сили. \r\nРепубликанката, която е служела във ВВС в продължение на 26 години заяви, че не съобщава за нападението по това време, защото не вярва в почтеността на системата и, че се срамува от нападението. \r\nМарта Максали заяви по време на изслушването, че е „значително привилегирована“ да бъде водена от „невероятен“ летец в битка, но каза, че е видяла „толкова много слабости“ в системата, за да предотврати сексуално насилие, и да разследва въпроса след това. \r\n„Аз съм толкова вдъхновена от множеството оцелели, които са намерили силата да споделят своите истории, да докладват за техните нападения и да искат отговорност, справедливост и промяна“, каза Максали. \r\nМарта Максали не посочи името на служителя, който я е изнасилил по време на службата си. Превод и редакция : Калоян Пенков", "date": "2019.03.07", "title": "Independent: Първата жена пилот на изтребител, която е участвала в бой е била изнасилена във ВВС"}
{"url": "http://www.focus-news.net/news/2019/03/07/2631547/anadolu-agency-arabskata-liga-shte-nablyudava-izborite-v-alzhir-sledvashtiya-mesets.html", "text": "Арабската лига ще изпрати наблюдателска мисия за президентските избори в Алжир, предвидени за 18 април, се казва в изявление на Лигата, съобщава  Anadolu Agency . \r\nРешението е взето по време на среща в Кайро между генералния секретар на Арабската лига Ахмед Абул Гейт и алжирския външен министър Абделкадер Месаел. \r\nМисията ще бъде натоварена със задачата да наблюдава процеса на гласуване и преброяването на гласовете, се посочва в изявлението. \r\nМиналия месец управляващият „Фронт за национално освобождение“ номинира 82-годишния президент Абделазиз Бутефлика за пети мандат. \r\nОттогава Алжир видя няколко демонстрации срещу Бутефлика в различни части на страната, включително столицата Алжир. Превод и редакция : Калоян Пенков", "date": "2019.03.07", "title": "Anadolu Agency: Арабската лига ще наблюдава изборите в Алжир следващия месец"}
{"url": "http://www.focus-news.net/news/2019/03/07/2631544/the-guardian-reshitelnoto-glasuvane-za-brekzit-shte-se-provede-vapreki-razgovorite-za-otmyana.html", "text": "„Даунинг стрийт“ настоява, че решителното гласуване на сделката за Брекзит на Тереза Мей ще се състои, както беше обещано във вторник, въпреки преговорите в Брюксел, съобщава британският вестник  The Guardian . \r\nГоворителят на премиера повтори насоката, че правителството е решено да осигури „правно обвързващи промени“ относно ирландския предпазен механизъм, въпреки че, главният прокурор Джефри Кокс, се върна с празни ръце от преговорите. \r\nМалко преди да напусне Брюксел, той призна, че са изразени „силни гледни точки“ по време на три часа „енергични“ дискусии. \r\n„Даунинг стрийт“ каза, че преговорите са били „трудни“, но подчерта, че гласуването ще се проведе във вторник, както беше решено от Мей. Ако бъде загубен, депутатите ще гласуват следващите няколко дни дали да блокират Брекзит без сделка и дали да удължат датата за излизане. \r\nВисши европейски дипломати заявиха, че заместник-главният преговарящ от страна на блока, Сабине Уайанд, е предложила „мрачен“ анализ на преговорите. Според дипломатическа бележка, Уайанд каза на посланиците: „Исканията на Кокс отиват отвъд, където може да отиде Барние“. \r\nГлавният преговарящ на ЕС Мишел Барние даде доклад за напредъка на длъжностните лица, включително председателя на Европейската комисия Жан-Клод Юнкер. \r\nГоворител на Европейската комисия разкри, че Барние „е информирал комисарите, че докато преговорите се провеждат в конструктивна атмосфера, дискусиите са трудни“. \r\nПоследните преговори бяха съсредоточени върху превръщането на серия от обещания, направени в писмо през декември от Юнкер и неговия колега от Европейския съвет Доналд Туск, в правно обвързващи ангажименти. \r\nДепартаментът за излизане от ЕС се опита да подчертае решимостта си да продължи напред , като обяви, че ще създаде три нови експертни групи, които да проучат „алтернативни споразумения“ за избягване на граница между Северна Ирландия и Република Ирландия. \r\nЕдна група ще се състои от „технически експерти в областта на търговията и митниците“, втората - от бизнеса и синдикатите, и една трета от депутатите, заявиха от департамента за излизане от ЕС. \r\nНа тях ще бъде възложено да разглеждат най-добрите международни практики и да проучват технологията, която може да се използва за ограничаване на граничните проверки. Перводи редакция : Калоян Пенков", "date": "2019.03.07", "title": "The Guardian: Решителното гласуване за Брекзит ще се проведе, въпреки разговорите за отмяна"}
{"url": "http://www.focus-news.net/news/2019/03/07/2631548/othvarlyaneto-na-prezidentskoto-veto-varhu-izborniya-kodeks-porodi-nov-skandal-mezhdu-gerb-i-bsp-v-koyto-beshe-zamesena-i-dps-obzor-i.html", "text": "Единодушно - със 154 гласа „за“, парламентът преодоля президентското вето върху промените в Изборния кодекс. Съгласно Правилника за организацията и дейността на Народното събрание, законът може да бъде повторно приет с гласовете на повече от половината народни представители. Държавният глава върна промените в изборното законодателство за ново обсъждане в парламента на 25 февруари, тъй като според него промените отслабват механизмите за осигуряване на честни избори. Радев наложи вето на увеличаването на прага на преференцията, както и на ограничаването на машинното гласуване. Вето беше наложено и на текстовете, според които не всички, а само част от решенията на ЦИК могат да се обжалват пред Върховния административен съд (ВАС). Върнати бяха и поправките, предвиждащи при отменено от ВАС решение на ЦИК, на общински или на районна комисия, те да вземат ново решение, но не с мнозинство от две трети, а с обикновено мнозинство на половината плюс един от членовете ѝ. Изборните промени бяха и причината ПГ на „БСП за България“ да напусне парламента и вече трета седмица да не участва в заседанията. \r\nМеждувременно ГЕРБ и „Обединени патриоти“ стигнаха до общо решение да отхвърлят президентското вето и да върнат отново спорните прагове на преференциите. От ГЕРБ заявиха, че веднага след като ветото бъде отхвърлено и в пленарната зала и последните изборни промени бъдат приети повторно, ще внесат законопроект за връщане на стария праг на преференциите. \r\nВ рамките на дебата по ветото от ГЕРБ подчертаха, че при приемане на промените в Изборния кодекс не е била нарушена Конституцията, както се посочва в президентското вето. Председателят на ПГ на ГЕРБ Цветан Цветанов подчерта, че някои партии приемат промените в Изборния кодекс, за да изложат мотивите си за предстоящата им загуба на изборите. „Нека да припомним, че през 2016 г. президентът Румен Радев призна изборите за честни, защото ги спечели. През 2017 г. точно с назначеното служебно правителство от Румен Радев бяха спечелени изборите от ГЕРБ. Така че на колегите от БСП не им прави чест да правят политика на инат“, посочи Цветанов. Той коментира, че президентът и президентската институция са станали като говорител на БСП. „И сега това им е единственият начин да говорят, защото те се лишиха от парламентарната трибуна“, заяви Цветанов. По думите му президентската институция не е участвала активно в дебата за промените в Изборния кодекс. Колегата му от ГЕРБ Георги Марков изрази мнение, че Румен Радев е обладан от машинното гласуване, но отбеляза, че ако то е единствена гаранция за честност на изборите, трябва да повтаряме президентския вот. Народният представител от ПГ на ГЕРБ Тома Биковотчете, че ветото ще бъде отхвърлено с нула гласа в негова подкрепа и подчерта, че ГЕРБ ще върне преференциите. Биков изрази убедеността си, че партията му ще спечели изборите не заради правилата на играта, а защото има повече избиратели и по-голяма подкрепа от БСП. \r\nЗаместник-председателят на ВМРО Искрен Веселинов посочи, че ГЕРБ са ги уверили, че ще върнат старото положение за преференциите и затова ще гласуват против ветото. По думите му в мотивите на президента към него се правят доста фалшиви внушения. „Обединените патриоти“ никога не сме бягали от дебата за мажоритарния вот. Той няма да донесе успокоение на обществото, а до огромни групи непредставени хора. Начинът да примирим двата елемента – желанието за личности и желанието да бъдат партиите политически представени е именно преференциалният вот“, обясни Веселинов. \r\nЛидерът на НФСБ Валери Симеонов отчете, че президентът се опитва да внесе съмнение в изборите и коментира, че това не е държавническо поведение. Валери Симеонов изрази становището на НФСБ против преференциите. „Огромен риск при прилагането на чисто мажоритарен вот е тези столове и банки в Народното събрание да се напълнят със силикони, с ботокси, с ритнитопковци и всякакви представители на подземния свят от различните области, общини, градове и села даже“, каза Симеонов.  \r\nПозицията на ДПС по ветото беше изразена от председателя на Движението Мустафа Карадайъ, който посочи, че истинските ограничения в Изборния кодекс не са отчетени от президента и изрази надежда кодексът да бъде атакуван пред Конституционния съд. „Отговорност на ГЕРБ е спазването на Конституцията на страната, прилагането на международните договори“, подчерта Карадайъ. \r\nОт „Воля“ бяха убедени, че президентското вето ще се отхвърли и го определиха като чиста демагогия, стигаща до цинизъм. От партията обаче настояха за пълно отпадане на прага на преференциите. \r\nМеждувременно на пресконференция в централата на партията БСП също коментира президентското вето. Лидерът на БСП Корнелия Ниновапрогнозира, че вероятно ветото върху Изборния кодекс ще бъде отхвърлено и заяви, че това е сделка между ГЕРБ и ДПС, чиято цена е опрощаването на дълговете на Мюфтийството. „Виждате, че ДПС, ГЕРБ и „Обединени патриоти“ в пълно съгласие отхвърлят аргументите на президента, а и нашите“, каза Нинова. Според нея сделката за Закона за вероизповеданията е доказателство за правотата в намеренията и поведението им да стоят извън статуквото и задкулисието. „На това статукво и на това задкулисие има алтернатива и претендираме, че ние сме тази алтернатива. Благодаря на организации, партии и хора, които застават до нас в една принципна и надпартийна битка“, каза Нинова и посочи, че тази битка е срещу модела на прехода, срещу договорките за партийни интереси, насочени срещу народните и обществени такива. \r\nОбвиненията на Корнелия Нинова за сделка между ГЕРБ и ДПС предизвикаха нова порция коментари по темата. \r\nПредседателят на ПГ на ГЕРБ Цветан Цветанов заяви, че Корнелия Нинова се заиграва с етническата толерантност, а това е достатъчно взривоопасно за обществото и за страната. Той посочи, че не би искал в страната ни да има противопоставяне на етническа основа. „Не бих искал вероизповеданията в България да имат противопоставяне и българските граждани, независимо от тяхната принадлежност към даден етнос, да казват, че държавата за едни е мащеха, за други майка“, коментира Цветанов. Той определи твърденията на Корнелия Нинова за сделка като фалшиви новини. По думите му, когато не участваш в пленарните заседания, няма как да бъдеш обективен. Цветанов отчете, че са стигнали до консенсус по Закона за вероизповеданията, с който да ограничат възможността за получаване на пари отвън.  \r\nНародният представител от ПГ на ДПС Йордан Цонев подчерта, че решението да се финансират вероизповеданията е взето при президента Румен Радев. Той изтъкна, че това не е сделка между ГЕРБ и ДПС. „Бяха ли там БСП? Бяха. Поставят ли националната сигурност над партийния интерес? Не“, коментира депутатът от ДПС. Според него лидерът на БСП Корнелия Нинова \"малко преиграва\". \r\nОт страна на БСП отново коментираха темата. Според тях сделката между ДПС и ГЕРБ не е за финансирането на вероизповеданията, а за опрощаване задълженията на Мюфтийството, които са над 10 млн. лв. \r\nДеница КИТАНОВА", "date": "2019.03.07", "title": "Отхвърлянето на президентското вето върху Изборния кодекс породи нов скандал между ГЕРБ и БСП, в който беше замесена и ДПС (ОБЗОР I)"}
{"url": "http://www.focus-news.net/news/2019/03/07/2631539/rossiyskaya-gazeta-ruskoto-vanshno-ministerstvo-kritikuva-zatyaganeto-na-sanktsiite-sreshtu-venetsuela.html", "text": "Затягането на санкциите на САЩ срещу Каракас не допринася за разрешаването на кризата във Венецуела, а щетите, причинени от икономическите ограничения на страната, не могат да бъдат компенсирани с доставки на хуманитарна помощ. За това разказа ръководителя на Латиноамериканския отдел на руското външно министерство Александър Щетинин, пише в. „ Российская газета “. \r\n„Разбира се, затягането на икономическата и финансова примка, която американската администрация активно използва, не помага по никакъв начин да облекчи сериозната ситуация, в която в резултат на налагането на тези санкции се оказа не само венецуелската икономика, но преди всичко социалната област в тази страна“, каза Александър Щетинин. \r\nВисокопоставеният дипломат отбеляза, че затягането на финансовата и икономическа блокада на Куба на фона на новите санкции срещу Венецуела не е нищо друго, освен ясно изразен механизъм за политическо инженерство и смяна на нежеланите правителства в региона на Латинска Америка в духа на Доктрината на Монро. Ето защо действията на Вашингтон за натрапване на хуманитарна помощ на Венецуела „всъщност са доста лицемерна стъпка“. \r\nШетинин подчерта, че хуманитарната помощ „трябва да бъде деполитизирана, безпристрастна и неутрална и да допринася за подобряване на живота на хората. Той също така припомни, че Русия оказва помощ на официален Каракас, но за разлика от Съединените щати, тя прави това чрез международни организации, включително Световната здравна организация. \r\nПрезидентът на САЩ Доналд Тръмп удължи рестрикциите, наложени на Венецуела, увеличавайки с още една година мандата на постановлението за налагане на санкции на Каракас, прието през март 2015 г. от администрацията на Барак Обама. От своя страна специалният представител на САЩ за Венецуела Елиът Ейбрамс не изключи, че Вашингтон може да наложи ограничителни мерки срещу трети държави за правене на бизнес с венецуелските власти. Превод и редакция : Калоян Пенков", "date": "2019.03.07", "title": "„Российская газета“: Руското външно министерство критикува затягането на санкциите срещу Венецуела"}
{"url": "http://www.focus-news.net/news/2019/03/07/2631549/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Джереми Корбин снощи проведе разговори с проевропейски консерватори, замисляйки да държат Великобритания прикована към Европейския съюз, пише в.  Daily Express . \r\nРъководителят на лейбъристите и ключови анти-Брекзит депутати от партията обсъдиха предложения, които ще запазят свободата на движение и ще накарат Великобритания да следва правилата на единния пазар по време на срещата с бившите консервативни министри сър Оливър Летуин и Ник Боулс. Планът ще остави страната да бъде обвързана с бъдещи решения, взети от Брюксел, без никакви правомощия в процеса.  \r\nНеговият говорител заяви, че е присъствал на преговорите, за да „обсъди как да се постигне споразумение, което би било добре за работните места и би могло да обедини избирателите, които са за и против Брекзит. \r\nПремиерът Тереза Мей винаги е изключвала подобен ход, защото това би означавало ангажиране с продължаване на свободното движение. \r\nЛейбъристкият депутат Стивън Кинок, един от най-яростните противници на Brexit, заяви, че срещата е била „много конструктивна“. \r\nТой добави: „Съществува силен и растящ междупартиен консенсус за прагматичен Брекзит“. \r\nДепутатът Луси Пауъл заяви, че преговорите са били „много положителни и конструктивни“. \r\nТя добави: „Обсъдихме областите, където имаме съгласие и където имаме различия и как можем да работим заедно, за да прекъснем безизходицата около Брекзит“. \r\n***  Сенаторката от Аризона Марта Максали, първата американска жена, която участва в битка, заяви по време на изслушване в Сената, че е била изнасилена от висш офицер от военновъздушните сили по време на престоя си при военните, съобщава британският вестник  Independent . \r\nБях „тормозена и след това изнасилена“, каза Максали по време на изслушването относно обвинения в сексуално насилие във въоръжените сили. \r\nРепубликанката, която е служела във ВВС в продължение на 26 години заяви, че не съобщава за нападението по това време, защото не вярва в почтеността на системата и, че се срамува от нападението. \r\nМарта Максали заяви по време на изслушването, че е „значително привилегирована“ да бъде водена от „невероятен“ летец в битка, но каза, че е видяла „толкова много слабости“ в системата, за да предотврати сексуално насилие, и да разследва въпроса след това. \r\n„Аз съм толкова вдъхновена от множеството оцелели, които са намерили силата да споделят своите истории, да докладват за техните нападения и да искат отговорност, справедливост и промяна“, каза Максали. \r\nМарта Максали не посочи името на служителя, който я е изнасилил по време на службата си. \r\n***  „Даунинг стрийт“ настоява, че решителното гласуване на сделката за Брекзит на Тереза Мей ще се състои, както беше обещано във вторник, въпреки преговорите в Брюксел, съобщава британският вестник  The Guardian . \r\nГоворителят на премиера повтори насоката, че правителството е решено да осигури „правно обвързващи промени“ относно ирландския предпазен механизъм, въпреки че, главният прокурор Джефри Кокс, се върна с празни ръце от преговорите. \r\nМалко преди да напусне Брюксел, той призна, че са изразени „силни гледни точки“ по време на три часа „енергични“ дискусии. \r\n„Даунинг стрийт“ каза, че преговорите са били „трудни“, но подчерта, че гласуването ще се проведе във вторник, както беше решено от Мей. Ако бъде загубен, депутатите ще гласуват следващите няколко дни дали да блокират Брекзит без сделка и дали да удължат датата за излизане. \r\nВисши европейски дипломати заявиха, че заместник-главният преговарящ от страна на блока, Сабине Уайанд, е предложила „мрачен“ анализ на преговорите. Според дипломатическа бележка, Уайанд каза на посланиците: „Исканията на Кокс отиват отвъд, където може да отиде Барние“. \r\nГлавният преговарящ на ЕС Мишел Барние даде доклад за напредъка на длъжностните лица, включително председателя на Европейската комисия Жан-Клод Юнкер. \r\nГоворител на Европейската комисия разкри, че Барние „е информирал комисарите, че докато преговорите се провеждат в конструктивна атмосфера, дискусиите са трудни“. \r\nПоследните преговори бяха съсредоточени върху превръщането на серия от обещания, направени в писмо през декември от Юнкер и неговия колега от Европейския съвет Доналд Туск, в правно обвързващи ангажименти. \r\nДепартаментът за излизане от ЕС се опита да подчертае решимостта си да продължи напред , като обяви, че ще създаде три нови експертни групи, които да проучат „алтернативни споразумения“ за избягване на граница между Северна Ирландия и Република Ирландия. \r\nЕдна група ще се състои от „технически експерти в областта на търговията и митниците“, втората - от бизнеса и синдикатите, и една трета от депутатите, заявиха от департамента за излизане от ЕС. \r\nНа тях ще бъде възложено да разглеждат най-добрите международни практики и да проучват технологията, която може да се използва за ограничаване на граничните проверки.", "date": "2019.03.07", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/07/2631550/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Дмитрий Медведев проведе разговори с българския премиер Бойко Борисов. По време на срещата руският премиер заяви, че за да мине „Турски поток“ през България, Москва се нуждае от твърди гаранции, че проектът в крайна сметка няма да се провали. В Русия се опасяват от повторение на ситуацията с „Южен поток“ и затова гаранцията не трябва да бъде предоставена от България, а от Европейския съюз, пише Анна Королева в материал за официозното руско  списание „Експерт“ , представен без редакторска намеса. \r\n„Трябва да вземем предвид опита, натрупан през последните години, при което не най-неприятния, имам предвид ситуацията с„ Южен поток“. Ето защо се надявам да можем да говорим за по-нататъшни конкретни стъпки, след като съответните гаранции бъдат издадени - не от българското правителство, а когато Европейската комисия предостави надеждни гаранции, че този проект няма да се срине в бъдеще и няма да бъдат поставяни никакви пречки. Надявам се, че нашите български приятели също разбират това и провеждат съответната работа“, каза Дмитрий Медведев. \r\nОт своя страна Бойко Борисов припомни, че към днешна дата транзита към Турция през Украйна е между 14 и 16,7 милиарда кубически метра. Когато „Турски поток“ започне да работи, това количество няма да преминава през територията на България, а тръбите й ще останат празни. „Моят колега не се съмнява в лоялността и почтеността на България в отношенията с Европейския съюз. Искаме да запазим поне тази пропускателна способност, която предоставяме. Искам да сме напълно ясни по този въпрос. Не случайно г-н Юнкер отбеляза, че няма възражения срещу газоразпределителния център. „Газпром“ обяви, че има интерес. В момента работим по терминала за втечнен природен газ с Гърция. И ще има възможност за диверсификация. Оставаме на пазара на газ“, каза той. \r\n„И ако има национални предатели, това са тези, които биха искали инвестициим направени от нашата страна, да пропаднат и да върнат оборудването като излишно. Когато построим този тръбопровод, количеството газ ще се увеличава. Ние абсолютно ясно заявихме своята позиция. Да, действително, публичен търг, максимална степен на прозрачност, за да няма никакви упреци по наш адрес или по отношение на нашите партньори“, добави Бойко Борисов. \r\nПерспективата за продължаване на второто разклонение на „Турски поток“ става все по-реална, счита директорът на Фонда за развитие на закона и медиацията ТЕК Александър Пахомов. Това се дължи на факта, че заради най-вероятния сценарий с газовата директива на ЕС, „Северен поток 2“, на когото „Газпром“ възлагаше големи надежди след края на транзитния договор с Украйна, рискува да работи само на 50% от своите възможности през първите няколко години. В същото време, поради затягането на законодателството, като цяло няма гаранция, че ще бъде реалистично да се постигнат необходимите изключения за „Северен поток 2“ от Германия. Съответно, разширяването на „Турски поток 2“ би решило частично проблема с падането на капацитета и в дългосрочен план няма да задължи Русия да мисли за запазването на украинския транзит. \r\nМеждувременно все още има много нерешени въпроси по тази тема, изтъква експертът. Колкото и да твърди България, че тя е против това тръбите да останат празни, София продължава да е изцяло зависима от Европейската комисия. И ако във висшите кръгове решат, че второто разклонение на „Турски поток“ е опасно за енергийния пазар на ЕС, то рисковете проектът отново да спре на средата все още съществуват. Заради това съгласието само на България не е достатъчно, Русия чака гаранции от ЕК, а тя, на свой ред, сега е заета със съдбата на „Северен поток 2“. Очевидно е, че руският газов доставчик няма намерение да дава каквито и да е гаранции на Европа, но от друга страна тя, без съмнение, се нуждае от енергоресурси с достъпна цена и в този смисъл „Газпром“ е един от най-надеждните партньори. \r\nСъответно, може да се каже, че за Европа не е съвсем изгодно да блокира изцяло „Турски поток 2“, посочва Александър Пахомов. Тази идея се потвърждава от факта, че въпросът за пълното блокиране на проекта не се повдига, сега основният въпрос е откъде да мине тръбата и през кои европейски страни. Припомняме, че второто разклонение на газопровода вече е положено по дъното на Черно море и трябва да мине през балканските страни, за да стигне до Унгария. Предполага се, че през тази година ще започне строителството на териториите на България и Сърбия и ако потокът се развива по този сценарии, то руският газ трябва да стигне до разпределителния хъб в австрийския Баумгартен през Унгария, което ще му даде възможност още повече да се укрепи на пазара на ЕС. \r\nОт друга страна, отбелязва анализаторът, не забравяйте, че газът се доставя в ЕС и чрез южния газов коридор TAP от азербайджанския Шах Дениз, има и проект на Edison и гръцката DEPA за разширяване на ITGI Poseidon до 20 милиарда кубически метра, който на теория ще бъде отворен за всички доставчици, включително за „Газпром“. Този проект, между другото, е замислен като едно от продължениято на „Турски поток“, за да се докара газ до Италия. Т.е., като се има предвид изпълнението на тези проекти и разширяването на доставките от Шах Дениз, усилията на Руската федерация за пускане на разклонението „Турски поток 2“ могат да се окажат доста излишни. \r\nБългария винаги ще е заинтересована от сътрудничеството с Русия по въпроса за „Турски поток 2“, тъй като негативните перспективи за развитието на икономиката й през близките години няма да й се разминат, добавя водещият анализатор на компания „Експерт Плюс“ Мария Салникова. Но икономически Русия не е приоритетно направление, тъй като България е ориентирана към интеграция със страните-членки на Европейския съюз. \r\nПо отношение на структурата на външното сътрудничество, основните търговски партньори за износа са Германия (около 13,5%), Италия, Румъния, Турция, Гърция (всяка по около 8%); за вноса – Германия, около 12%, Русия 10% и нататък Италия, Румъния и Турция. В експорта преобладават текстилните и хранителните продукти, стомана, желязна руда, машини и оборудване, вино; при импорта – машини, цветни метали и сплави и чак след това нефт и други суровини. \r\nФактът, че Русия ще иска гаранции е абсолютно логичен, след като преди това договорките с България вече пропаднаха, уверена е Мария Салникова. Тя напомня, че промишлеността на България е една от главните сфери на нейната икономика, която дава значителен принос към брутния вътрешен продукт. А главният проблем на страната е острият недостиг на енергийни ресурси. На територията на България има значителни залежи от въглища, включително кафяви, както и газ, но те са недостатъчни за обезпечаването на енергия за цялата страна. Ето защо да получи транзит, още повече, че Австрия и Унгария не са против, би било изгодно за България. \r\nНо има много политически въпроси, които българското правителство ще трябва да обсъди с Украйна, Русия и страните от ЕС. Гаранциите, които дадена страна може да даде, са подписани на хартия задължения. Дали е изгодно за Русия? От политическа позиция, разбира се, е от полза, тъй като е още един лост за влияние върху друга държава. \r\n*** Държавният секретар на САЩ Майк Помпео нарече венецуелския президент Никола Мадуро \"болен тиранин\" и заплаши да предприеме решителни мерки за възстановяване на демокрацията в тази страна. Поредният опит за „възстановяване“ се провали, което принуди Помпео да прибегне до недипломатичен език. Очевидно е, че във Вашингтон губят търпение, пише електронното издание на  руското списание „Фонд за стратегическа култура“  в материал, представен без редакторска намеса. \r\nОрганизираните от САЩ конвой с „хуманитарна помощ“, които трябваше без разрешението на правителството на Венецуела да пробият през границата от страната на Колумбия, бяха спрени от венецуелските военни и се обърнаха обратно. Трима души загинаха, около 300 бяха ранени. \r\nПровокацията е организирана по схемата на колонизаторите от XIX век: радвайте се, че ви носим хляб и нов водач на племето. Сергей Лавров определи това действие като неприемлива политизация на хуманитарната помощ. В Латинска Америка, където превратностите не са необичайни, няма да изненадате никого с такова представление. Количеството храна в камионите играеше ролята едва ли не на театрални реквизити, а с новия вожд Хуан Гуайо ситуацията дори стана смешна: един самозванец, проникващ във Венецуела сред сандъците с храна, е почти анекдот. \r\n  Гуадо вече се опита да устрои „цветна революция“ с американските пари, когато се провъзгласи за президент и призова привържениците си към неподчинение. Не се събраха много поддръжници, а и на новоизпечения вожд му се наложи да отиде в чужбина (отиде там под предлог, че е на служебна командировка). \r\nВторият опит да стигне до властта с американската помощ също беше неуспешен. Конвоят бе разгонен – спектакълът се провали и актьорите се разбягаха. \r\nВсичко това ядосва Доналд Тръмп. Той даде да се разбере, че не изключва и по-сурови мерки срещу страната, които не иска да стане свободна. Тръмп заяви, че разглежда всички сценарии спрямо Венецуела, включително възможна военна операция. Но това засега са само думи. В Белия Дом са объркани: парите за метежа на Гуайдо и организацията на „хуманитарния пробив“ във Венецуела отидоха на вятъра, а в страната не се забелязва активизация на опозиционните сили. \r\nДа се подготви въоръжен преврат? Това е сложно. Още през лятото на 2017 година синът на президента на Венецуела Николас Мадуро, Герра, предупреди: „Ако се случи, земята ни да бъде осквернена и от Ню Йорк пристигнат оръжия, господин Тръмп.... И Виетнам ще ви се стори като дреболия“. Да, това е младежка страст, но желаещи да се бият срещу янките и в Латинска Америка, и сред „латиносите“ в САЩ има достатъчно. Във Вашингтон не веднъж са разговаряли за необходимостта да сменят режима в Никарагуа и Куба, но тези режими и до ден днешен се държат твърдо. И така, каква е тази „истинска демокрация“, която САЩ ще възстановят във Венецуела?  \r\nТъй като режимът на Уго Чавес в САЩ не се счита за демократичен, изглежда, че се има предвид времето на управлението на неговите предшественици, президентите Андрес Перес и Рафаел Калдера, които въведоха неолибералния икономически модел във Венецуела, което позволи на американските петролни корпорации да изтръгнат богатството на страната и да държат хората в бедност. Боливарианската революция на Уго Чавес сложи край на това наследство, което се опитва да възстанови администрацията на САЩ, действайки с ръцете на Хуан Гуайдо. \r\nВенецуела не е сама на международната арена. В хода на концептуалния сблъсък в Съвета за сигурност на ООН бяха внесени две проекторезолюции за Венецуела – от САЩ и Русия. За руският проект гласуваха държави, като Китай и Южна Африка. А има поддръжници на Николас Мадуро и сред държавните глави в Латинска Америка. \r\nНа среща на 1 март с изпълнителния вицепрезидент на Венецуела Делси Родригес руският външен министър Сергей Лавров обеща храна и лекарства за републиката. В същото време Русия може напълно да отговори на нуждите на Венецуела от зърнени култури, което е в основата на борбата срещу глада. Венецуела ще плати за руските доставки с петрол, предназначен за преработка от партньорите на Русия. Надеждата за икономическо задушаване на Венецуела изчезва. На 1 март Никола Мадуро обяви затварянето на представителството на държавната петролна компания Petroleos de Venezuela SA (PDVSA) в Лисабон и преместването му в Москва. \r\nИзчислението на САЩ за свалянето на режима във Венецуела с помощта на методите на „цветната революция” не се оправда. В трудните седмици на януари - февруари Венецуела оцеля и правителството й показа устойчивост. Правителството на Мадуро се радва на подкрепата както на армията, така и на мнозинството от гражданите. Има надежда за по-голяма международна подкрепа. Може би затова Вашингтон започна дипломатически маневри около Москва. Майк Помпео вече се свърза с Сергей Лавров по телефона, като го убеди да „обсъдят ситуацията в Каракас“. Очевидно Съединените щати не се отказват от опитите си да склонят Москва на своя страна. В отговор обаче те чуват това, което вече са чували многократно - няма нужда да се бъркат във вътрешните работи на суверенните държави. \r\nКаква нова комбинация ще изобретят във Вашингтон, за да утвърдят послушен на янките режим в Каракас? Ясно е само, че Венецуела няма да бъде оставена намира. Не трябва да се изключва и вероятността от военна агресия. Но засега, както се казва в такива случаи в шахмата, САЩ започват и губят. При всички случаи, поне първата партия. \r\n***  Броят на престъпленията в Русия, които се числят като терористични е намалял почти 100 пъти в последните 10 години - от 997 на 9 случая, но броят на предотвратените терористични атаки през последните три години остава висок - около 20 годишно. Такива данни изнесе президента на Русия. Владимир Путин подчерта, че е необходимо да се използват нови методи за противодействие на заплахите, да се увеличат усилията за идентифициране на съучастниците на терористи и да се блокира доставката на оръжие и пари. Държавният глава също така даде указания за увеличаване на киберсигурността. Броят на подобни атаки срещу руските власти и държавните корпорации през последните четири години се е увеличил 11 пъти, пише в. „ Известия", "date": "2019.03.07", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/03/07/2631556/sport-stoycho-stoev-e-noviyat-trenyor-na-ludogorets.html", "text": "Стойчо Стоев е новият треньор на Лудогорец, това съобщиха от разградският тим. Досегашният треньор на отбора Антони Здравков ще остане в щаба на Стоев. Стойчо Стоев ще бъде представен официално на 7 март в 12 ч. на стадион „Лудогорец Арена“.", "date": "2019.03.07", "title": "Спорт: Стойчо Стоев е новият треньор на Лудогорец"}
{"url": "http://www.focus-news.net/news/2019/03/07/2631553/sitel-makedoniya-filipche-na-makedoniya-ne-dostigat-poveche-ot-600-lekari.html", "text": "Според анализи на министерството на здравеопазването в страната има недостиг на 600 лекари. По време на днешното посещение в охридската болница Филипче подчерта, че миналата година са взети на работа над 3200 души, повечето от тях лекари и медицински персонал, съобщава македонският телевизионен канал „ Сител “. \r\nМинистър Филипче потвърди, че ще бъде построена обявената поликлиника в Охрид, подготвено е предпроектно проучване, остава да бъде избрано мястото, докато в Струга се работи по градоустройствения план за изграждане на нов модерен здравен обект. \r\nМинистърът на здравеопазването Венко Филипче, който присъстваше на предаването на линейката говори с ръководството, като се запозна с проблемите и наличното оборудване и обяви, че скъпите уреди ще бъдат закупени в една от болниците и ще бъдат предоставени за нуждите на пациентите в целия регион. Превод и редакция : Калоян Пенков", "date": "2019.03.07", "title": "„Сител“ (Македония): Филипче: На Македония не достигат повече от 600 лекари"}
{"url": "http://www.focus-news.net/news/2019/03/07/2631558/sport-manchestar-yunayted-izhvarli-pszh-ot-shampionskata-liga.html", "text": "Манчестър Юнайтед победи ПСЖ с 3:1 като гост в осминафиналния реванш между двата отбора в Шампионската лига. Гостите от Манчестър поведоха в резултата още във втората минута с гол на Ромелу Лукаку. В 12-та минута Хуан Бернат изравни за парижани. В 30-та минута Ромелу Лукаку вкара втория си гол в срещата, а в 90-та минута Маркъс Рашфорд реализира за 3:1 след изпълнение на дузпа. В първия мач ПСЖ победи Манчестър Юнайтед с 2:0, но в следващата фаза продължават футболистите на Оле Гунар Солскяер заради повечето голове на чужд терен.  Превод и редакция : Калоян Пенков", "date": "2019.03.07", "title": "Спорт: Манчестър Юнайтед изхвърли ПСЖ от Шампионската лига"}
{"url": "http://www.focus-news.net/news/2019/03/07/2631554/anadolu-agency-kralyat-na-yordaniya-i-amerikanski-ofitsialni-predstaviteli-obsadiha-regionalnite-krizi.html", "text": "Кралят на Йордания Абдула II се срещна с действащия помощник-държавен секретар на САЩ за близкоизточните въпроси Дейвид Сатърфийлд, за да обсъди усилията за постигане на политически решения на кризите в региона, съобщава  Anadolu Agency . \r\n„Бяха разгледани стратегическото партньорство между Йордания и САЩ и механизмите за засилване на съвместното сътрудничество“, се казва в изявление на кралския двор на Йордания. \r\nАбдула подчерта необходимостта от засилване на международните усилия за прекратяване на палестино-израелския конфликт и постигане на справедлив и траен мир, основан на решение с две държави, се казва в него. \r\nНа срещата бяха разгледани и усилията за борба с тероризма като част от „всеобхватна стратегия“. Превод и редакция : Калоян Пенков", "date": "2019.03.07", "title": "Anadolu Agency: Кралят на Йордания и американски официални представители обсъдиха „регионалните кризи“"}
{"url": "http://www.focus-news.net/news/2019/03/07/2631557/sport-porto-otstrani-roma-v-shampionskata-liga.html", "text": "Порто победи Рома с 3:1 като домакин в мач-реванш от осминафиналите на Шампионската лига. Португалският тим откри резултата в 26 минута с гол на Соареш. Гостите от Рим успяха да изравнят в 36-та минута чрез Даниеле Де Роси. През второто полувреме домакините успяха отново да поведат след гол на Муса Марега в 52-та минута и да вкарат мача в продължения. Победата за португалците дойде в 117-минута, когато Алекс Телес реализира за 3:1, след точно изпълнена дузпа.", "date": "2019.03.07", "title": "Спорт: Порто отстрани Рома в Шампионската лига"}
{"url": "http://www.focus-news.net/news/2019/03/07/2631560/ana-mpa-prezidentat-pavlopulos-shte-poseti-cherna-gora.html", "text": "Президентът Прокопиос Павлопулос ще направи двудневно официално посещение в Черна гора на 7 и 8 март 2019 г. по покана на черногорския президент Мило Джуканович. Според публикуваната програма Павлопулос ще се срещне в четвъртък с президента на Черна гора Мило Джуканович, който ще бъде домакин на официален обяд в негова чест, предава гръцката информационна агенция  АНА-МПА . \r\nПавлопулос ще се срещне с председателя на парламента на Черна гора Иван Брайович, а вечерта ще присъства на работна вечеря, проведена от премиера Душко Маркович. На 8 март Павлопулос ще посети Юридическия факултет на Университета на Черна гора, където ще изнесе лекция. Превод и редакция : Калоян Пенков", "date": "2019.03.07", "title": "АНА-МПА: Президентът Павлопулос ще посети Черна гора"}
{"url": "http://www.focus-news.net/news/2019/03/07/2631562/sitel-makedoniya-belgrad-i-skopie-iskat-dyal-v-balgarskata-aets-belene.html", "text": "Българският вицепремиер Томислав Дончев заяви, че Северна Македония и Сърбия искат дял в бъдещата атомна централа „Белене“, съобщава македонският телевизионен канал „ Сител “. \r\nДончев подчерта, че „няма шанс АЕЦ „Белене“ да бъде построена без участието на руската „Росатом“. \r\nПланира се АЕЦ „Белене“ да бъде построена в северната част на България, в близост до река Дунав, за да се заменят реактори в АЕЦ „Козлодуй“, които са били изведени от употреба като част от изпълнението на изискванията за влизане на България в Европейския съюз. \r\nПрез 2010 г. българското правителство замрази този проект за неопределено време поради несигурната рентабилност. Според новите планове на правителството в София, атомната електроцентрала в Белене трябва да бъде построена през следващите 10 години, на стойност около 10 милиарда евро. Превод и редакция : Калоян Пенков", "date": "2019.03.07", "title": "„Сител“ (Македония): Белград и Скопие искат дял в българската АЕЦ „Белене“"}
{"url": "http://www.focus-news.net/news/2019/03/07/2631565/izvestiya-nyakolko-amerikanski-grazhdani-byaha-zadarzhani-v-novorosiysk.html", "text": "Няколко американски граждани са задържани в Новоросийск. Тази информация беше потвърдена от официалния представител на руското външно министерство Мария Захарова, съобщава в. „Известия“. \r\n„Потвърждаваме информацията за задържането на няколко американски граждани. Конкретни въпроси трябва да бъдат зададени от руските правоприлагащи органи ”. \r\nПодробности и причини за задържането не са уточнени. Превод и редакция . Каолян Пенков", "date": "2019.03.07", "title": "„Известия“: Няколко американски граждани бяха задържани в Новоросийск"}
{"url": "http://www.focus-news.net/news/2019/03/07/2631561/tsentar-makedoniya-kak-shte-izglezhdat-novite-pari-i-koga-shte-badat-pusnati-v-obrashteniei.html", "text": "Новите пари с новото име на страната, Република Северна Македония, ще бъдат отпечатани последователно от следващата година, а старите ще имат срок на валидност от пет години или до излизане от обращение, съобщава македонското електронно издание „ Център “. \r\nПоради сложността на процедурата, Националната банка трябва да направи анализ и план за необходимите действия за постепенно заместване на банкнотите като се вземе предвид макроикономическата стабилност. \r\nПървите нови банкноти с новото име на Националната банка могат да бъдат направени в началото на 2020 година, и след това последователно да бъдат напълно заменени в рамките на период от 5 години от откриването на съответната глава на ЕС. \r\nНовото наименование на Националната банка на Република Македония е Националната банка на Република Северна Македония. Превод и редакция : Калоян Пенков", "date": "2019.03.07", "title": "„Център“ (Македония): Как ще изглеждат новите пари и кога ще бъдат пуснати в обращение?"}
{"url": "http://www.focus-news.net/news/2019/03/07/2631566/pregled-na-mezhdunarodnite-novini-do-6-chasa-agentsiya-fokus.html", "text": "Съветникът по национална сигурност на САЩ Джон Болтън предупреди, че Северна Корея ще се сблъска с по-строги санкции, ако продължава да отказва да премахне ядрените си оръжия, съобщава агенция  Yonhap . \r\nВъпреки липсата на споразумение след срещата на високо равнище в Ханой миналата седмица, подчерта той, времето е на страната на Вашингтон. \r\n„Ако не желаят да го направят, президентът Тръмп беше много ясен, че няма да получат облекчаване на смазващите икономически санкции, които са им наложени“, заяви той в интервю за Fox Business Network. „И ще разгледаме повишаване на тези санкции“. \r\nПредупреждението очевидно е насочено към оказване на натиск върху Северна Корея на фона на нарастващия скептицизъм по отношение на разклатения процес на денуклеаризация. \r\nТръмп проведе втората си среща с лидера на Северна Корея Ким Чен-ун във виетнамската столица на 27 и 28 февруари. Преговорите бяха прекъснати внезапно и приключиха без обща декларация. \r\n***  Службите за сигурност в Босна и Херцеговина разполагат с информация, че Нусрет Имамович в момента е в Либия, предава белградското радио „ B92 “. \r\nИмамович се би в редиците на терористични организации в Сирия, след което избяга от тази страна. \r\nСараевският всекидневник „Dnevni avaz“, цитирайки неназовани източници от службите за сигурност, написа, че Имамович е успял да пристигне в Либия в началото на февруари „заедно с жена и три деца“. \r\nИмамович, който е сред десетте най-търсени терористи в света, беше лидерът на радикалната ислямска общност на салафитите, чието седалище беше в село Горна Маоча, близо до Бръчко, град в Северна Босна и Херцеговина. \r\nТой отива в Сирия през 2013 г. и се присъединява към групировка, наречена „Ан-Нусра“, една от терористичните организации, които се бият заедно с „Ислямска държава“ с цел да установят „халифат“ в Сирия и Ирак. \r\n***  Броят на престъпленията в Русия, които се числят като терористични е намалял почти 100 пъти в последните 10 години - от 997 на 9 случая, но броят на предотвратените терористични атаки през последните три години остава висок - около 20 годишно. Такива данни изнесе президента на Русия. Владимир Путин подчерта, че е необходимо да се използват нови методи за противодействие на заплахите, да се увеличат усилията за идентифициране на съучастниците на терористи и да се блокира доставката на оръжие и пари. Държавният глава също така даде указания за увеличаване на киберсигурността. Броят на подобни атаки срещу руските власти и държавните корпорации през последните четири години се е увеличил 11 пъти, пише в. „ Известия “. \r\nСложната ситуация в Близкия изток и в редица други региони на света оказват влияние в Русия, включително и дейността на терористични групировки, подчерта Владимир Путин в изказването си пред ФСС. Въпреки това, според държавния глава, усилията на руските специални служби помогнаха да се направи живота на гражданите по-безопасен. \r\nТой добави, че е необходимо да се развива сътрудничеството със специалните служби на други страни, предимно с партньорите от Организация на Договора за колективна сигурност и Шанхайската организация за сътрудничество. \r\nДържавният глава високо оцени работата на контраразузнавателните служби миналата година - благодарение на успешните специални операции, работата на 129 щатни служители и 465 агенти на чуждестранни специални служби беше спряна. \r\nБроят на кибератаките върху информационните системи на руските власти, държавните корпорации и телекомуникационните оператори също се е увеличил, каза Владимир Путин. Според него, ако през периода 2014–2015 г. са регистрирани малко повече от една и половина такива случаи годишно, през 2016 г. броят им се е увеличил до 12 хиляди, а през 2017 г. - около 12,5 хиляди, а през миналата - вече 17 хил. \r\nНеобходимо е да се предприемат своевременни мерки за защита на критичната информационна инфраструктура, да се разработи държавна система за откриване, предотвратяване и елиминиране на последиците от компютърни атаки, нареди президентът. \r\nТой добави, че е необходимо адаптиране към постоянно променящия се пейзаж на заплахите. В противен случай, модерни технологии като изкуствен интелект, машинно обучение и интернет могат да се превърнат в „троянски кон“, внедрен в държавните информационни системи. \r\n***  Държавният секретар на САЩ Майк Помпео ще посети Израел съвсем скоро, за да помогне с плана си за износ на природен газ за Европа с кипърските и гръцките партньори, заяви израелският премиер Бенямин Нетаняху, предава гръцкият вестник  Kathimerini . \r\nИзраел се надява да привлече няколко европейски страни в изграждането на 2000 километра газопровод, свързващ огромните източници на газ от Източното Средиземноморие с Европа, на цена от 7 милиарда долара. \r\n„След няколко дни лидерите на Кипър и Гърция ще дойдат тук, заедно с... Помпео, за да придвижат газопровод от Израел до Европа през тези страни“, каза Нетаняху пред военноморски кадети в пристанищния град Хайфа. \r\nПосолството на САЩ в Израел отказа коментар.  Българският вицепремиер Томислав Дончев заяви, че Северна Македония и Сърбия искат дял в бъдещата атомна централа „Белене“, съобщава македонският телевизионен канал „ Сител “. \r\nДончев подчерта, че „няма шанс АЕЦ „Белене“ да бъде построена без участието на руската „Росатом“. \r\nПланира се АЕЦ „Белене“ да бъде построена в северната част на България, в близост до река Дунав, за да се заменят реактори в АЕЦ „Козлодуй“, които са били изведени от употреба като част от изпълнението на изискванията за влизане на България в Европейския съюз. \r\nПрез 2010 г. българското правителство замрази този проект за неопределено време поради несигурната рентабилност. Според новите планове на правителството в София, атомната електроцентрала в Белене трябва да бъде построена през следващите 10 години, на стойност около 10 милиарда евро. \r\n***  Китайският телекомуникационен гигант Huawei заяви, че съди САЩ заради забрана на правителствените агенции да купуват оборудване и услуги на компанията, предава  AFP . \r\n„Конгресът на САЩ много пъти не успя да представи никакви доказателства в подкрепа на санкциите си върху продуктите на Huawei. Ние сме принудени да предприемем това съдебно дело като крайно средство“, се казва в изявлението на ротационния председател на Huawei. \r\n***  Турция е сключила споразумения относно закупуването на руски ракетни системи С-400, заяви турският президент, предава  Anadolu Agency . \r\nВ интервю по телевизията турският президент Реджеп Тайип Ердоган заяви, че Анкара и Москва са финализирали споразумението за закупуване на ракетната система С-400 от Турция. \r\n„Приключихме въпроса за С-400, подписахме споразумение с руснаците и ще започнем съвместно произвеждане. По-късно можем да работим със С-500“, следващото поколение системи, каза Ердоган. \r\nАмерикански официални представители заявиха, че Турция трябва да купува американски ракети „Пейтриът“, а не руската система, като твърдят, че С-400 е несъвместима със системите на НАТО, но турските власти заявиха, че покупката от Русия е решена, дори и ако Турция трябваше да купува „Пейтриът“. \r\n***  Иранският президент Хасан Рухани обвини Съединените щати в заговор за използване на икономически натиск за сваляне на режима на Ислямската република и изключи възможността за преговори с Вашингтон, пише турският в.  Yeni Safak . \r\n„Иран е в икономическа и духовна война с Америка и нейните съюзници... целта им е да сменят режима... Но ние няма да го позволим, тъй като нашата нация и ръководството са обединени срещу нашите врагове“, заяви Рухани по времена на реч в северната провинция Гилян. \r\n***  Министър-председателят Зоран Заев прие искането за среща на Християн Мицкоски, на която ще се обсъдят текущите политически събития в Република Македония, предава скопското електронно  издание „ Курир “. \r\nИменно Заев прие искането на лидера на ВМРО-ДПМНЕ Християн Мицкоски, който наскоро призова за лидерска среща. \r\nПравителството и опозицията са готови да седнат на обща маса и да говорят за актуалните политически събития, президентските избори, бъдещето на Република Македония, както и пътя на Македония към НАТО и Европейския съюз.", "date": "2019.03.07", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/07/2631564/ana-mpa-ministarat-na-otbranata-apostolakis-e-na-tridnevno-poseshtenie-v-egipet.html", "text": "Министърът на отбраната Евангелос Апостолакис е на тридневно посещение в Египет, съобщи министерството, съобщава гръцката информационна агенция „ АНА-МПА “. \r\nПреди заминаването си Апостолакис се срещна с посланика на Египет в Гърция Фарид Мониб, с когото обсъди въпроси, свързани с неговото посещение, както и въпроси от двустранен интерес. \r\nГръцкият министър ще се завърне в Атина в петък. Превод и редакция : Калоян Пенков", "date": "2019.03.07", "title": "АНА-МПА: Министърът на отбраната Апостолакис е на тридневно посещение в Египет"}
{"url": "http://www.focus-news.net/news/2019/03/07/2631567/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most.html", "text": "Интензивен е трафикът за товарни автомобили на изход на ГКПП „Дунав мост“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-турската и на границата със Северна Македония трафикът е нормален на всички гранични контролно-пропускателни пунктове.", "date": "2019.03.07", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост“"}
{"url": "http://www.focus-news.net/news/2019/03/07/2631568/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от  - 6 ° до + 8° \r\nВремето над страната е предимно ясно. \r\nВятър духа в областите: Варна и Монтана. \r\nПътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Топли дол\" посока София се осъществява в една лента поради ремонтни дейности по пожароизвестителната система. Движението е ограничено в активната лента и се извършва в изпреварващата. Срок от 09:30 до 15:00 часа на 07.03.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в изпреварващата лента. Движението се извършва по активната лента. Участъкът е сигнализиран с пътни знаци и скоростта на движение е ограничена до 50 км/ч. Срок 11.03.2019 г. \r\nОбласт Кюстендил: \r\nДвижение с повишено внимание в участъка Дупница - Благоевград от км 58+000 до км 79+000 поради подмяна на ограничителни системи. Сигнализирано e с пътни знаци. Срок до 07.03.2019 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\nОбласт Ловеч: \r\nДвижението по път I-4 Коритна-о.п. Севлиево в участъка от пътен възел Абланица до пътен възел Дъбрава от км 51+700 до км 52+700 се осъществява с повишено внимание поради монтаж на пътни знаци. Водачите да се движат със съобразена скорост. Срок до 07.03.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението по път Мараш – Зимница от км 233+184 до км 241+112 се осъществява в една лента поради изсичане на храсти. Движението се регулира чрез пътни знаци. Срок до 08.03.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор - Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня - Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4004: Движението се осъществява в една лента с последователно пропускане в двете посоки по път III – 4004 Горско Ново село – Златарица поради извършване на ремонт на пътната настилка. Движението се регулира от обучени регулировчици от фирмата изпълнител.Срок до 31.03.2019 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.09.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 08.03.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІ-35: Движението по път ІІ-35 Ловеч-Троян  в района на пътен възел Абланица от км 55+700 до км 56+000 се осъществява с повишено внимание поради монтаж на пътни знаци. Водачите да се движат със съобразена скорост. Срок до 07.03.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС над 3.5 т. поради влошените метеорологични условия през зимния период. Срок до 31.12.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.07", "title": "Актуална пътна обстановка"}
{"url": "http://www.focus-news.net/news/2019/03/07/2631569/predstoyashti-sabitiya-v-stranata-za-7-mart-agentsiya-fokus.html", "text": "*** \r\nОт 11.00 часа в София Ивент център вицепрезидентът Илияна Йотова ще участва в заключителното събитие на високо ниво на инициативата „Посланик за един ден“. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 15.00 часа в конферентната зала Библиотечно-информационния център на ТУ – София председателят на Народното събрание Цвета Караянчева ще бъде официален гост на празнична среща на дами, завършили Техническия университет – София. \r\n*** \r\nОт 08.30 часа министърът на образованието и науката Красимир Вълчев ще присъства на открит урок на второкласници в 109 ОУ „Христо Смирненски“ на ул. „Слатинска“ 24.    \r\n*** \r\nОт 09.00 часа в зала 310, корпус 1 на НБУ, ще се състои съвместно организирана международна научно-практическа конференция между Център за оценка на риска по хранителната верига към Министерство на земеделието, храните и горите, Нов български университет и МИТ Университет - Скопие на тема: „Храни и опаковките им. Риск мениджмънт в туризма.“  \r\n*** \r\nОт 11.00 часа в зала „Колегиум” на 6 етаж в Министерството на културата министърът на културата Боил Банов ще даде брифинг по повод одитния доклад на Сметната палата за архитектурното културно наследство. \r\n*** \r\nОт 10.00 часа в огледалната зала на Софийския университет заместник-министърът на образованието и науката Карина Ангелиева ще открие дискусионен форум под надслов „Европейската научна инфраструктура за транслационна медицина EATRIS-ERIC в България“. \r\n*** \r\nОт 13.00 часа в Интер Експо Център ще се състои официалното откриване на Кръглата маса, засягаща темата за законодателството в строителния сектор и инженерингът в обществен интерес. Кръглата маса ще открие заместник-министърът на регионалното развитие и благоустройството инж. Валентин Йовев. \r\n*** \r\nОт 13.00 часа на ул. „Георг Вашингтон“ 22 омбудсманът Мая Манолова организира среща по искане на протестиращите медицински специалисти. \r\n*** \r\nОт 09.00 часа в зала „Средец“ на София Хотел Балкан ще се проведе 20-ата юбилейна конференция по е-Управление, „Е-управление за устойчиво развитие“. Конференцията се провежда под патронажа на Томислав Дончев, заместник министър-председател на Република България. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Васил В., Велизар В. и др., на които са повдигнати обвинения за изнудване. \r\n*** \r\nОт 10.00 часа 3-ти състав на на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 3-ти състав на на Специализирания наказателен съд ще заседава по делото срещу Христон М., Филип Ч. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав на на Специализирания наказателен съд ще заседава по делото срещу Румяна Ч., на която е повдигнато обвинение за престъпление по служба. \r\n*** \r\nОт 10.00 часа 20-и състав на на Специализирания наказателен съд ще заседава по делото срещу Владимир Р., Григор Г. и Даниел Г. на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 4-ти състав на Софийски градски съд ще проведе разпоредително заседание по делото срещу Даниал Бейкверди, обвинен, че е намушкал съученик в кв. „Надежда“ заради тормоз в интернет (чл. 116, ал. 1 НК). \r\n*** \r\nОт 10.00 часа 8-и състав на Софийски градски съд ще заседава по делото срещу Десислава Дишлиева, на която е повдигнато обвинение за пране на пари. \r\n*** \r\nОт 11.00 часа на ул. „Русалка“ в отсечката между „Черковна“ и „Васил Друмев“ зам.-кметът на Столичната община Дончо Барбалов ще провери работата на фирмите, ангажирани с поддръжка на пътната мрежа. \r\n*** \r\nОт 11.00 часа 17-и състав на на Специализирания наказателен съд ще заседава по делото срещу Валентин Х., Николай И. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа 10-и състав на на Специализирания наказателен съд ще заседава по делото срещу Благовест М., Георги А. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.30 часа в Национален пресклуб „България“ (Национален стадион „Васил Левски“) Спешъл Олимпикс България  организира пресконференция с участието на националната делегация за Световните игри на Спешъл Олимпикс в Абу Даби‘2019. \r\n*** \r\nОт 11.30 часа в Многофункционална зала на Национална спортна академия ще се състои церемония по връчване на дипломите на бакалаври и магистри. \r\n*** \r\nОт 13.00 часа в централата на АБВ на улица „Врабча“ 23 ръководството на партията ще даде пресконференция.  \r\n*** \r\nОт 13.00 часа в сградата на „Булгартрансгаз“ ЕАД на адрес: гр. София, бул. „Панчо Владигеров“ 66, ще се проведе публично заседание на комисията за провеждане на откритата процедура с наименование „Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: „Разширение на газопреносната инфраструктура на „Булгартрансгаз” ЕАД паралелно на северния (магистрален) газопровод до българо-сръбската граница”, етап: „Линейна част“. \r\n*** \r\nОт 13.00 часа 9-и състав на на Специализирания наказателен съд ще заседава по делото срещу Гроздан Т., Иван П. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 3-ти състав на Софийски градски съд ще заседава по срещу прокурор Константин Сулев, на когото е повдигнато обвинение за неправомерно присъединяване към ел. мрежата. \r\n*** \r\nОт 14.00 часа в заседателната зала на НСА ще се проведе отворена лекция на Антонио Олива, един от най-добрите инструктори по карате в световен мащаб, носител на 9-ти дан по карате. \r\n*** \r\nОт 14.00 часа в Литературен клуб „Перото” Делойт България организира среща със студенти, партньори и мениджъри от България и Европа.  \r\n*** \r\nОт 14.00 часа 14-и състав на на Специализирания наказателен съд ще заседава по делото срещу Янчо Я. и Петър Г., на които са повдигнати обвинения за престъпление по служба. \r\n*** \r\nОт 14.00 часа 13-и състав на на Специализирания наказателен съд ще заседава по делото срещу Любормир  Я., на когото е повдигнато обвинение за изнудване. \r\n*** \r\nОт 14.30 часа 3-ти състав на на Специализирания наказателен съд ще заседава по делото срещу Иван К. и Димитър Г.., на които е повдигнато обвинение за изнудване. \r\n*** \r\nОт 15.00 часа 17-и състав на на Специализирания наказателен съд ще заседава по делото срещу Божидар М., на когото е повдигнато обвинение за участие в организирана престъпна група. \r\n*** \r\nОт 15.00 часа в постоянната приемна на БСП – София (ул. „Леге\" 10, ет. 1) гражданите ще получат безплатни юридически консултации. \r\n*** \r\nОт 15.00 часа в Технически университет - София, Център „Кариера и възпитаници (алумни)“ организира празнична среща за дами, завършили университета, както и за студентки под надслов: „Жената инженер - наследство и влияние...“.  \r\n*** \r\nОт 17.00 часа в НДК, зала 6, вход А6, ще се проведе 13-то поредно издание на годишните награди  „Инвеститор на годината“ за постижения през 2018 г. \r\n*** \r\nОт 18.00 часа в Зала 6 на НДК ще се проведе церемонията по връчване на годишните награди „Инвеститор на годината”, организирана от Българска агенция за инвестиции. \r\n*** \r\nОт 18.00 часа в Унгарски културен институт ще се състои откриване на изложбата „Силата на гражданското общество: съдбата на евреите в България\" и лекция на доц. д-р Албена Танева на тема „Наследството на холокоста в проекциите на паметта\". \r\n*** \r\nОт 18.30 часа в театрална зала „Надежда“ на Столична библиотека ще бъдат представени текстове на Йордан Радичков в първия по рода си фестивал на радиотеатъра в България „Радио Радичков“. \r\n*** \r\nОт 19.30 часа в Литературен клуб „Перото” издателство „ЕРГО” ще представи стихосбирката „Комореби” на Владислав Христов.  \r\n*** \r\nОт 19.30 часа в Зала 1 на НДК ще бъде открит „Международен София Филм Фест”. За старт на фестивала е избран филма „Да ходиш по вода” на режисьора Андрей Паунов, разказващ за световноизвестния артист Кристо и неговата мащабна инсталация, наречена „Плаващите кейове“.  \r\n*** \r\nОт 17.30 часа в Етнографската къща ще се състои официалното откриване на изложбата „Тази вечер аз съм хубава”, посветена на Деня на жената – 8 март.  \r\n*** \r\nОт 11.00 часа в ОДМВР - Благоевград ще се състои пресконференция във връзка с годишния отчет-анализ на ОДМВР - Благоевград с участието на зам.-главния секретар на МВР главен комисар Георги Арабаджиев и старши комисар Стоян Темелакиев – зам.-директор на ГДБОП. \r\n*** \r\nОт 11.00 часа на Стария гробищен парк срещу входа на парк „Македония“ официално ще бъде открит реставрираният паметник костница на загиналите войници и офицери в Междусъюзническата война. \r\n*** \r\nОт 16.00 часа в зала „Яворов“ отваря врати информационното бюро за кампанията „Бъди войник“ на Министерство на отбраната. \r\n*** \r\nОт 10.00 часа в зала „Петя Дубарова“ на Културен център „Морско казино“ Европейската банка за възстановяване и развитие (ЕБВР), в партньорство с Министерството на икономиката и Община Бургас, организира информационен форум на тема „Искаш бизнесът ти да расте? Ние имаме експерти и ноу-хау“.  \r\n*** \r\nОт 13.30 в Етнографския музей ученици от II „a“ клас на СУ „Епископ Константин Преславски“ – Бургас ще пресъздадат обичая кукери. \r\n*** \r\nОт 18.00 часа в Гранд хотел „Приморец“, конферентна зала „Ахело“, Маргарита Петкова представя новата си книга „Тъй рече Виктор“. \r\n*** \r\nОт 18.00 часа в Галерия „13-то стъпало“ на ул. „Александровска\" 78 Начо Каменов представя фотоизложба „Фантазии“-ІІ.  \r\n*** \r\nОт 10.00 часа в ЦПЛР - НАОП „Николай Коперник“ ще бъде открит майсторски клас на Европейската организация за ядрени изследвания ЦЕРН. \r\n*** \r\nОт 14.00 часа общинският съветник от ПП ГЕРБ Людмила Колева ще се срещне с граждани в офиса на партията на ул. „Георги Бенковски” 1. \r\n*** \r\nОт 15.00 часа в Щаба на Военноморските сили командването на ВМС ще поздрави жените военнослужещи и цивилни служители, по случай 8 март – Международния ден на жената.  \r\n*** \r\nОт 16.30 в Дома на стопанския деятел ще се проведе пресконференция на ПП АБВ.  \r\n*** \r\nОт 18.30 часа в Арт Галерия „Ларго” ще бъде открита самостоятелна изложба – рисунка и скулптура на Радостин Дамасков, озаглавена „По вълните”. \r\n*** \r\nОт 18.30 часа в зала „Професор д-р Капрелян“ в РЗИ ще се проведе Учредително събрание на Регионалната колегия на помощник-фармацевтите.  \r\n*** \r\nОт 10.30 часа в Пресклуб на БТА - Велико Търново ще се състои пресконференция във връзка с предстоящо мащабно събитие с участието на футболни легенди от „Манчестър Юнайтед\" във Велико Търново.  \r\n*** \r\nОт 12.00 часа в Изложбени зали „Рафаел Михайлов“ ще се проведе откриване на двудневното изложение „Кандидатстудентска борса 2019“.   \r\n*** \r\nОт 12.40 часа в ПГ по туризъм „Д-р Васил Берон“ - Велико Търново ще се проведе инициатива на учениците по повод 140 години от създаването на Търновската конституция и патронния празник на училището, под наслов „Берон и Конституцията“. \r\n***  \r\nОт 15.00 часа пред Община Велико Търново ще започне благотворителна кампания „С цвете в ръка срещу репродуктивните проблеми, организирана от „Ротаракт“.  \r\n*** \r\nОт 16.00 часа в ритуална зала на Община Велико Търново ще се проведе среща с представители на Министерството на регионалното развитие и благоустройството. Ще присъства министър Петя Аврамова.  \r\n*** \r\nОт 10.30 часа в първа наказателна зала на Варненския окръжен съд ще се проведе заседание по делото за убитото в катастрофа в град Игнатиево 16-годишно момче. \r\n***  \r\nОт 18.00 часа в Клуб 7 ще се проведе вечер на „Орифлейм“. \r\n***  \r\nОт 18.00 часа в МДТ „Константин Кисимов“ „Червило“ ще бъде представена постановка на МДТ „Константин Кисимов“. \r\n*** \r\nОт 15.00 часа в спортна зала „Фестивална\" кметът на Община Видин Огнян Ценков ще награди участниците в единадесетия Осмомартенски футболен турнир за девойки. \r\n*** \r\nОт 19.00 часа в Градската концертна зала ще започне концерт на Симфониета Враца. \r\n*** \r\nОт 09.00 часа в храм „Свети Георги“ Демократична България организира панихида в памет на осъдените от Народния съд и разстреляни на 8 март 1945 год. добруджанци.  \r\n*** \r\nОт 14.00 часа в Художествена галерия – Добрич ще се проведе Работилница за въображение – пролетни занятия. \r\n*** \r\nОт 17.00 часа в Художествена галерия ще бъде представена Изложба „Готови за приключение. Автомобилно рали Будапеща – Константинопол, 1912“. \r\n*** \r\nОт 17.30 часа в Регионална библиотека „Дора Габе“, Фоайе с пиано, ще се състои премиера на книгата „Измамата Сан Стефано. Руско-турската поробителна война” на Иво Инджев. \r\n*** \r\nОт 17.30 часа Драматичен театър „Йордан Йовков“ ще бъде представен спектакълът „Юнаци с умни калпаци“. \r\n*** \r\nОт 18.30 часа в Младежки център, Концертна зала, ще се състои Концерт „Хвръкнала е птичка“ на Студио „Сарандев“. \r\n*** \r\nОт 18.30 часа в Огледална зала „Нели Божкова“ ще се проведе пролетен концерт „Пътешествията на…“ на Росица Бояджиева - флейта и Симеон Кирков – виола. \r\n*** \r\nОт 13.00 часа в заседателната зала (1 етаж) на Община Каварна ще бъдат представени резултатите от изпълнението на проект 16.4.2.017 “Подобряване на условията за младежка заетост в туризма”, финансиран по програма ИНТЕРРЕГ V – A Румъния-България, Ви каним на заключителна пресконференция. \r\n*** \r\nОт 18.00 часа в салона на Народно читалище „Съгласие-1890” ще се състои концерт на Дует „Шик“ и Ева от фамилия \"Тоника\". \r\n*** \r\nОт 14.00 часа ще се проведе отчет-анализ за дейността на ОДМВР - Кърджали през 2018 година, който ще бъде представен от старши комисар Венцислав Момчилов. На отчета ще присъстват директорът на ГДБОП главен комисар Ивайло Спиридонов и зам.-директорът на ГДГП старши комисар Светослав Манолов. В 15.45 часа в пресклуба на ОДМВР - Кърджали ще се състои брифинг за медиите.  \r\n*** \r\nОт 13.30 часа в залата на Областна администрация – Кюстендил ще се проведе Общото събрание на Асоциация по ВиК. \r\n*** \r\nОт 18.30 часа в заседателната зала на Общинския младежки дом ще се проведе открит урок на Сдружение „Българска история“.  \r\n*** \r\nОт 11.00 часа в Средно училище „Георги Брегов“ майстор-стъклар от Турция ще представи техника „Ръчно духано стъкло“.  \r\n*** \r\nОт 17.30 часа в ХГ „Станислав Доспевски” ще бъде връчена Националната награда за художествен превод „Стоян Бакърджиев“. \r\n*** \r\nОт 14.00 часа в зала „Панорама“ ще се състои извънредно заседание на Общински съвет - Перник. \r\n*** \r\nОт 18.00 часа на Камерна сцена в Драматично-куклен театър ,,Иван Радоев\" ще се играе постановката ,,Владетелят на микробите\". \r\n*** \r\nОт 19.00 часа в читалище ,,Съгласие\" ще се състои концертът ,,За нея\" на Плевенска филхармония със солист Чавадар Вълков - цигулка. \r\n*** \r\nОт 9.00 часа в зала 1 на Апелативния съд ще се проведе заседание по делото, по което Окръжната прокуратура е внесла протест, а подсъдимият В. А. (на 45 г.) обжалва присъда от 7 години „лишаване от свобода\" за това, че по непредпазливост е причинил смъртта на момиченце на възраст година и половина. \r\n*** \r\nОт 17.30 часа в „Узуновата къща“ ще бъде открита изложбата „Жената – муза и творец“. \r\n*** \r\nОт 17.30 часа в Регионален исторически музей – Стара Загора ще бъде представена Гостуваща изложба „От Виена до Константинопол. Етнография на града“ – съвместен проект на РЕМ – Пловдив и РИМ - Русе. \r\n*** \r\nОт 19.00 часа в РБ „Захарий Княжески“ ще се състои Концерт „Песни с нежни имена”, посветен на 45 години НУМСИ „Христина Морфова”.  \r\n***   \r\nОт 12.00 часа в зала „Патиланчо\" ще бъде представено най-новото заглавие за деца на ДКТ „В. Друмев“ „Книжки сладкодумки\" от Панайот Цанев.", "date": "2019.03.07", "title": "Предстоящи събития в страната за 7 март (Агенция „Фокус“)"}
{"url": "http://www.focus-news.net/news/2019/03/07/2631570/nimh-vremeto-shte-bade-predimno-slanchevo-maksimalnite-temperaturi-shte-sa-mezhdu-17-i-22.html", "text": "Днес ще бъде предимно слънчево, с разкъсана средна и висока облачност. Ще духа слаб, в Източна България до умерен вятър от юг-югозапад. Максималните температури ще са между 17° и 22°, по-ниски по Черноморието, където вятърът ще е от югоизток, за София около 18°. Това съобщи за  Агенция „Фокус”  дежурният синоптик  Христо Христов от  Националния институт по метеорология и хидрология (НИМХ) . \r\nНад Черноморието ще бъде предимно слънчево. През деня вятъра ще се ориентира от югоизток и ще е слаб до умерен. Максималните температури ще са 8°-11°. Температурата на морската вода е 6-7°. Вълнението на морето ще бъде около 2 бала. \r\nВ планините ще бъде предимно слънчево. Ще духа умерен, по билата до силен вятър от запад-югозапад. Ще се затопля и максималната температура на 1200 метра ще бъде около 12°, а на 2000 метра - около 5°. \r\nАтмосферното налягане през деня слабо ще се понижи, но ще остане по-високо от средното за месеца.", "date": "2019.03.07", "title": "НИМХ: Времето ще бъде предимно слънчево, максималните температури ще са между 17° и 22°"}
{"url": "http://www.focus-news.net/news/2019/03/07/2631571/vitseprezidentat-iliyana-yotova-shte-uchastva-v-zaklyuchitelnoto-sabitie-na-initsiativata-poslanik-za-edin-den.html", "text": "От 11.00 часа в София Ивент център вицепрезидентът Илияна Йотова ще участва в заключителното събитие на високо ниво на инициативата „Посланик за един ден“. Това съобщиха от  Прессекретариата на държавния глава . Илияна Йотова ще направи ключовото изказване и ще връчи сертификати на момичетата победителки. \r\n„Посланик за един ден“ се организира от посолството на Великобритания в България. Поводът за нея е Международният ден на жената 8 март. Победителките – на възраст от 15 до 19 години, са селектирани след конкурс с есе на тема „Как бих използвала силата си на личност, за да променя света“. Тази година вицепрезидентът се включи в инициативата, като избра своя победителка, с която заедно имаха общи дейности.", "date": "2019.03.07", "title": "Вицепрезидентът Илияна Йотова ще участва в заключителното събитие на инициативата „Посланик за един ден“"}
{"url": "http://www.focus-news.net/news/2019/03/07/2631572/predsedatelyat-na-narodnoto-sabranie-tsveta-karayancheva-shte-bade-ofitsialen-gost-na-praznichna-sreshta-na-dami-zavarshili-tehnicheskiya-universitet-sofiya.html", "text": "По повод Международния ден на жената председателят на Народното събрание Цвета Караянчева ще бъде официален гост на празнична среща на дами, завършили Техническия университет – София. Събитието, което е под надслов „Жената инженер – наследство и влияние“, ще се състои в 15.00 часа в конферентната зала Библиотечно-информационния център на ТУ – София. Това съобщиха от  пресцентъра на Народното събрание . В началото на срещата председателят на парламента ще приветства всички гости и ще произнесе слово. Като възпитаник на Техническия университет – София се предвижда още Цвета Караянчева да бъде обявена за почетен член на Алумни мрежата от успели професионалисти, получили висшето си образование в учебното заведение. Организатор на инициативата е Център „Кариера и възпитаници“ към ТУ – София.", "date": "2019.03.07", "title": "Председателят на Народното събрание Цвета Караянчева ще бъде официален гост на празнична среща на дами, завършили Техническия университет – София"}
{"url": "http://www.focus-news.net/news/2019/03/07/2631575/ministarat-na-kulturata-boil-banov-shte-dade-brifing-po-povod-oditniya-doklad-na-smetnata-palata-za-arhitekturnoto-kulturno-nasledstvo.html", "text": "Министърът на културата Боил Банов ще даде брифинг по повод одитния доклад на Сметната палата за архитектурното културно наследство, съобщиха от пресцентъра на министерството. Брифингът ще се състои от 11.00 часа в зала „Колегиум” на 6 етаж в Министерството на културата.", "date": "2019.03.07", "title": "Министърът на културата Боил Банов ще даде брифинг по повод одитния доклад на Сметната палата за архитектурното културно наследство"}
{"url": "http://www.focus-news.net/news/2019/03/07/2631576/ministar-mladen-marinov-shte-uchastva-v-zasedanie-na-saveta-pravosadie-i-vatreshni-raboti-v-bryuksel.html", "text": "Министърът на вътрешните работи Младен Маринов ще вземе участие в заседанието на Съвета „Правосъдие и вътрешни работи“ в Брюксел, съобщиха от  пресцентъра на МВР . В рамките на формата „Вътрешни работи“ министрите ще се информират за напредъка на преговорите по Регламента за европейската гранична и брегова охрана, както и за състоянието на реформата на общата европейска система за убежище. В контекста на миграцията ще обменят мнения за сътрудничеството на ЕС с трети държави.  \r\nПо време на заседанието ще бъдат обсъдени актуалното състояние и бъдещите действия на ЕС в отговор на тероризма. Министрите ще проведат и дискусия за бъдещето развитие в областта на вътрешните работи.", "date": "2019.03.07", "title": "Министър Младен Маринов ще участва в заседание на Съвета „Правосъдие и вътрешни работи“ в Брюксел"}
{"url": "http://www.focus-news.net/news/2019/03/07/2631574/ministar-krasimir-valchev-shte-prisastva-na-otkrit-urok-na-vtoroklasnitsi-v-109-ou-hristo-smirnenski.html", "text": "Министърът на образованието и науката Красимир Вълчев ще присъства на открит урок на второкласници в 109 ОУ „Христо Смирненски“ на ул. „Слатинска“ № 24 в София от 08.30 часа. Това съобщиха от пресцентъра на  Министерството .", "date": "2019.03.07", "title": "Министър Красимир Вълчев ще присъства на открит урок на второкласници в 109 ОУ „Христо Смирненски“"}
{"url": "http://www.focus-news.net/news/2019/03/07/2631577/denyat-7-mart-v-balgarskata-istoriya.html", "text": "През 1913 година в хода на Балканската война е взето решение да се атакуват предните позиции в Източния сектор на Одрин, но без да се продължава атаката. Един от най-големите военни успехи на балканските съюзници е овладяването на Одринската крепост на 13 март 1913 г. След ожесточена нощна атака на 13 март българската армия, подсилена от две сръбски дивизии, овладява крепостта, а командващият Шукри паша се предава с целия си щаб. Пленени са около 80 000 турски войници и 524 оръдия. През 1968 г. на 6 и 7 март в София се провежда съвещание на Политическия консултативен комитет на Варшавския договор. Приета е Декларация за заплахата за мира в резултат на разширяването на американската агресия във Виетнам. През 1858 г. Георги Раковски се установява в Одеса, където се занимава със събирателска и научна дейност. Събира народни песни, пише исторически и етнографски съчинения. На 7 март са родени: журналистът Райко Алексиев; Симеон Хаджикосев - литературовед и критик. На тази дата умират: Иван Пръмов, политик; Цвятко Анев, генерал; Петко Атанасов - драматичен артист и режисьор; Георги Бончев – геолог.  \r\n2016 г. \r\nГлавният прокурор Сотир Цацаров поиска депутатския имунитет на Илия Илиев заради разследване, което го уличава в източването на над 3 млн. лева от Националната компания \"Железопътна инфраструктура\" (НКЖИ) между 2007 и 2009 г. \r\n2013 г. \r\nПрезидентът на Република България присъжда Орден „Стара планина” първа степен на Иван Абаджиев „за изключително големите му заслуги към Република България в областта на физическото възпитание и спорта“ \r\n2008 г. \r\nПрезидентът на Република България присъжда Орден „Стара планина” първа степен на Йеньо Фаллер „за изключително големите му заслуги за развитието на българо-унгарските отношения и сътрудничество и по повод окончателното му отпътуване от страната.“ \r\n2007 г. \r\nПрезидентът на Република България присъжда Орден „Стара планина” първа степен на Ив Сен-Жур „за развитието и укрепването на българо-френските отношения и по повод окончателното му отпътуване от страната.“ \r\n2003 г. \r\nНа тази дата се извършва покушение над Илия Павлов, български бизнесмен, основател на „Мултигруп“. Подбудителите и извършителят на това убийство остават неразкрити. През ноември 2002 г. полското списание „Wprost“ оценява неговото състояние на 1,5 милиарда долара. \r\n2000 г. \r\nПо покана на СДС в България пристигат представителите на косовските сърби Момчило Трайкович и свещеник Артемия, които дават данни за разрушените от албанците църкви. Косовските сърби искат българска подкрепа за изграждане на собствени медии и за запазване на границите на Югославия. На посещение в България пристига президентът на Словакия Рудолф Шустер. България поддържа дипломатически отношения с първата самостоятелна словашка държава (1939-1945 г.). В периода 1945-1992 г. българо-словашките отношения се развиват в рамките на отношенията между България и Чехословакия. На 23 декември 1992 г. Република България признава независимостта на Словашката република и от 1 януари 1993 г. между двете страни са установени дипломатически отношения на равнище посолства. \r\n1993 г. \r\nЕдвин Сугарев е избран за председател на Националното движение \"Екогласност\". Едвин Сугарев е български поет, философ, политически деец, дипломат. Роден е в София на 27 декември 1953 г. Завършва българска филология в СУ \"Св. Климент Охридски\". Научен сътрудник в Института по литература при БАН. След 10 ноември 1989 г. се включва активно в обществено-политическия живот на страната. Един от видните дейци на Съюза на демократичните сили (СДС) (от Национално движение \"Екогласност\"). Депутат в VII Велико и ХХXVI и ХХXVII Народно събрание. Посланик на България в Монголия, а след това и в Индия. \r\n1989 г. \r\nПровежда се Осми (извънреден) конгрес на Съюза на българските журналисти. В доклада си Боян Трайков обръща внимание на \"забранените зони\", които се заобикалят. Съюзът на българските журналисти е професионално-творческа организация на журналисти. Създаден на 20 октомври 1955 г. Продължава дейността на Съюза на журналистите в България (основан 1944 г.), който обединява Дружеството на столичните журналисти (основан 1907 г.) и Съюза на провинциалните професионални журналисти (основан през 1924 г.). Има 5 600 членове и 161 дружества. Най-старата и най-многобройна журналистическа организация в България. Първи председател - П. Пенчев; Вл. Топенчаров, Славчо Васев и др. Членува в Международна организация на журналистите (МОЖ) от 1947 г. Председател на УС е Милен Вълков (от 2002 г.). Издания на СБЖ - в-к “Поглед” (1930 г.) и сп. “Бълг. журналист” (1959 г.-1994 г.). \r\n1968 г. \r\nНа 6 и 7 март в София се провежда съвещание на Политическия консултативен комитет на Варшавския договор. Приета е Декларация за заплахата за мира в резултат на разширяването на американската агресия във Виетнам. \r\nПо време на Варшавското съвещание на 14 май 1955 г. България, заедно с Албания, ГДР, Полша, Румъния, СССР, Унгария и Чехословакия, участва в създаването на Военно-политическата организация на Варшавския договор. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства. На 1 юли 1991 г. договорът е прекратен. \r\n1947 г. \r\nВъзстановени са дипломатическите отношения с Австрия. \r\nДипломатически отношения между България и Република Австрия се установяват през май 1919 г. След присъединяването на Австрия към Германия през 1938 г. те се прекъсват, а на 7 март 1947 г. се възобновяват на ниво легации. През юни 1963 г., след подписване на споразумението за уреждане на въпросите с австрийското имущество в България, дипломатическите представителства на двете страни са издигнати в ранг посолства. \r\n1918 г. \r\nХVІІ ОНС със закон продължава мандата си с една година. Изборите за XVII ОНС се провеждат на 23 февруари 1914 г. Спечелени са от управляващата Либерална коалиция, която получава 129 от 245 депутатски места, за БЗНС са отредени 51 места. Останалите места са разпределени, както следва: демократи - 31 (от тях 7 са в новите земи), БРСДП (т. с.) - 11, БРСДП (ш. с.) - 10, народняци - 9, радикалдемократи - 5, прогресивнолиберали - 2. \r\nОткриването на XVII ОНС се състои на 20 март 1914 г. За председател е избран либералът Д. Вачов. Седемнадесетото ОНС е разпуснато с царски указ на 15 април 1919 г. \r\n1915 г. \r\nПриет е Закон за стопански грижи и обществена предвидливост. В комитетите по прилагането му (15 март - 1 август) влизат представители на държавата, търговците, житарите и мелничарите. \r\n1913 г. \r\nВ хода на Балканската война е взето решение да се атакуват предните позиции в Източния сектор на Одрин, но без да се продължава атаката за овладяване на позицията на фортовия пояс. Един от най-големите военни успехи на балканските съюзници е овладяването на Одринската крепост на 13 март 1913 г. След ожесточена нощна атака на 13 март българската армия, подсилена от две сръбски дивизии, овладява крепостта. Шукри паша се предава с целия свой щаб. Пленени са около 80 000 турски войници и 524 оръдия. \r\nБалканската война (1912 – 1913 г.) е война на България, Сърбия, Гърция и Черна гора (държавите от Балканския съюз 1912-1913 г.) против Османската империя. Предизвикана е от нерешения национален въпрос на Балканите през последната четвърт на XIX и началото на ХХ в. По волята на западноевропейските Велики сили значителни части от полуострова, населени с българско, гръцко, сръбско и албанско население, остават в пределите на империята след Руско-турската освободителна война от 1877-1878 г. По този начин обществено-икономическото и културно развитие е възпрепятствано както от съществуващите феодални порядки в Османската империя, така и от упражнявания национален и религиозен натиск. \r\nКонкретен повод за войната стават кланетата над българското население в Щип (ноември 1911 г.) и Кочани (юли 1912 г.). В отговор на жестокостите на османските власти правителствата на България, Гърция, Сърбия и Черна гора отправят до Високата порта искане за административни реформи в европейските предели на империята и след последвалия категоричен отказ от нейна страна пристъпват към обща мобилизация на войските си. \r\nНачало на военните действия поставя Черна гора. В края на септември 1912 г. нейните войски нахлуват в Северна Албания. Това става повод за прекратяване на дипломатическите отношения между Османската империя и четирите балкански правителства. На свой ред на 5 октомври същата година България и Гърция обявяват война на Турция. На 7 октомври към тях се присъединява и Сърбия. При започване на войната балканските страни-съюзнички разполагат общо с 645 000 души войска и 1412 оръдия, а армията на Османската империя възлиза на 420 000 души и 930 оръдия. \r\n1911 г. \r\nОбнародван е Закон за изменение на конституцията, приет от XIV ОНС. С измененията се предвижда: създаване на Министерство на търговията, промишлеността и труда, Министерство на земеделието и държавните имоти, Министерство на обществените сгради, пътищата и благоустройството и Министерство на железниците, пощите и телеграфите, узаконяване на царската титла на българския монарх и други промени. Изборите за XIV ОНС са проведени на 25 май 1908 г. Спечелени са от управляващата Демократическа партия, на която са предоставени 166 от 203 места. Откриването на XIV ОНС се състои на 15 юни 1908 г. За председател е избран Христо Славейков, който на 15 октомври 1910 г. е заменен от д-р Петър Ораховац. \r\n1910 г. \r\nОт 7 до 15 март с цел подобряване на отношенията с Високата порта Фердинанд I и министър-председателя Александър Малинов са на посещение в Цариград. \r\n1906 г. \r\nОбнародван е Закон за подпомагане на държавните работници в случай на инвалидност и заболяване. Подаден е иск срещу универсалния наследник на Евлогий Георгиев - Иван Ев. Гешов. На 24 януари 1906 г. по предложение на наследниците на Евлогий Георгиев от 8 декември 1905 г. ХІІІ ОНС взема решение правителството да заведе дело срещу универсалния наследник Иван Ев. Гешов. Делото започва на 28 юни 1907г., а от 28 ноември се гледа от Софийския апелативен съд, който постановява на 4 декември, че българските съдилища не са компетентни по него и то е прекратено. Решението е потвърдено от Върховния касационен съд на 9 юни 1908 г. \r\n1904 г. \r\nПо нареждане на гръцкото правителство за борба срещу българското националноосвободително движение гръцка чета от 14 офицери, водена от капитаните Анастасио Папулас и Александрос Контулис, влиза в Югозападна Македония. Между 18 юли и 3 август същата година кап. Павлос Мелас (на снимката) провежда разузнавателна мисия. На 28 август четата на П. Мелас влиза отново в Македония, но той е убит от турците на 13 октомври. На 15 септември в Западна Македония е изпратена и чета от шестима военни начело с Е. Каудис. \r\n1858 г. \r\nГеорги Раковски се установява в Одеса, където се занимава със събирателска и научна дейност. Събира народни песни, пише исторически и етнографски съчинения. През 1859 г. издава само едно от подготвените си съчинения - “Показалец или ръководство как да си изискват и издирят най-стари черти нашего бития, язика, народопоклонения, старого ни правления, славнаго ни прошедствия и проч.”. Георги Стойков Раковски е идеолог на националното революционно движение, писател, публицист, етнограф. Книжовното дело на Раковски е неразривно свързано с революционната му дейност - и публицистичните му, и литературните и историко-етнографските му научни трудове. Той е автор на поемата “Горски пътник”, стихотворенията “Постъп български”, “Отлъчие от България еднаго разпаленаго родолюбца българина в лето 1853”, “Спомен месторождения”, “Възпомянание старобългарско на развалини старославнаго града Червеновода близ Рухчука”, статиите “Пиршество на турски велможи”, “Известие”, “ Граждански обзор”, “Позив към Българите за въстание”, ”Позив към родолюбци Българи за освобождение Българии”, ”План за освобождението на България” и др. На тази дата са родени: \r\n1941 г. \r\nРоден е Симеон Хаджикосев - български литературовед и критик. През 1965 г. завършва българска филология в Софийския университет “Св. Климент Охридски”. От 1969 г. до 1971 г. работи като редактор в издателство “Народна младеж”. Редактор е още на алманах “Дружба” (1971-1972 г.), вестник “Литературен фронт” (1972 г.), списание “Септември” (1973-1974 г.). От 1974 г. до 1975 г. работи в издателство “Български писател”. В периода 1975 – 1979 г. е директор на Центъра за литературна информация при СБП. Защитава дисертация на тема “Идейно-естетическото развитие в творчеството на Елин Пелин” през 1971 г. Преподавател е по история на античната и западноевропейската литература във Филологическия факултет на СУ от 1972 г. В продължение на две години (1978-1980 г. ) е лектор по българска литература в Лионския университет. Автор е на критическите творби: “Поезия, проза, критика” (1971 г.), “Проза и време” (1972 г.), “Българският символизъм и европейският модернизъм” (1974г.), “Патриотизъм, партийност, творческо вдъхновение” (1975 г.), “От Данте до Елюар” (1976 г.), “Критически пристрастия” (1977 г.), “През погледа на критика” (1978 г.), “Българския символизъм” (1979 г.), “Молиер” (1979 г.), “Завръщане при детството” (1980 г.), “Критически делници” (1980 г.), “Отблизо и далеч” (1982 г.), “Критически писма” (1984 г.), “Сред незабравими страници” (1985 г.), “Ран Босилек” (1985 г.), “Шекспир. Творчески портрет” (1985 г.), “Вечното в преходността” (1987 г.), “Вълшебният свят на детството” (1989 г.), “Провансалската лирика и средновековна европейска поезия” (1991 г.), “Две пълни шепи с труд. Из законите на конформиста” (1991 г.), “Класическо, т.е. съвременно” (1992 г.), “Сред шедьоврите на западно-европейската литература” (1992 г.) и др. \r\n1893 г. \r\nРоден е Райко Николов Алексиев - български журналист, писател, карикатурист. Завършва българска филология в Софийския университет “Св. Климент Охридски”. Учи живопис в Германия и Италия. Първите му отпечатани карикатури са от 1907 г. Основател на в-к \"Щурец\" (1932-1944 г.), автор на книги с разкази и фейлетони. На тази дата умират: \r\n2005 г. \r\nУмира Иван Пръмов, български политик. Роден е през 1921 г. в село Войнягово, Карловско. През 1936 г. става член на Работническия младежки съюз, а от 1939 г. влиза в ръководството на неговата околийска организация в Карлово. \r\nУчаства в Съпротивителното движение по време на Втората световна война. През 1943 г. става партизанин във Втора средногорска бригада \"Васил Левски\" и е осъден задочно на 15 год. затвор по Закона за защита на държавата. \r\nЗавършва Агрономическия факултет на Софийския университет (1948) и започва работа в Централния комитет на Димитровския съюз на народната младеж (1948-1951). Първи секретар е на Околийския комитет на БКП в Карлово (1951-1952) и секретар на Окръжния комитет на БКП в Пловдив (1952-1954). През 1953 г. лично нарежда милицията да разстреля участниците в първата стачка на работници по време на комунистическия режим, вдигната от трудещите се в Тютюневата фабрика в Пловдив, при което са убити поне 3 души (точният им брой остава неизвестен), а над 50 са ранени. \r\nЗаместник-министър (1954), а от 1957 г. - министър на земеделието и горите в правителството на Антон Югов. Следващите му длъжности са секретар на ЦК на БКП (1963-1978), председател на Централния кооперативен съюз (1978-1986) и посланик във Варшава (1986-1988). От 1958 до 1990 г. е народен представител. \r\n2002 г. \r\nУмира Цвятко Анев, български генерал. Цвятко Анев е роден на 18 декември 1911 г. в село Столник. След Деветосептемврийския преврат е офицер от армията, генерал-майор и комендант на Софийския гарнизон. През 1965 г. е един от организаторите на опита за отстраняване на Тодор Живков заедно с Иван Тодоров-Горуня и Цоло Кръстев. На 8 април е арестуван, без да окаже съпротива и е осъден на осем години затвор. На 15 юни 1990 г., заедно с всички останали осъдени е реабилитиран. \r\n1956 г. \r\nУмира Петко Атанасов - български драматичен артист и режисьор. Роден е на 20 януари 1889 г. в Пловдив. Участва в трупата на Матей Икономов. От 1914 г. е артист в Народния театър в София. Сред популярните му роли са : Бобчински (в \"Ревизор\"), Луц (в \"Стария Хайделберг\"), Кулигин (в \"Три сестри\"), Лоран Кастел (в \"Топаз\") и др. \r\n1955 г. \r\nУмира Георги Бончев - български геолог. Роден е на 6 август 1866 г. в Жеравна. През 1893 г. завършва с докторат природни науки в Загребския университет. От 1905 г. е професор в Софийския университет, където основава катедрата по минералогия и петрография. Основател и пръв директор е на геологическия институт при БАН. Автор на повече от 140 научни труда и множество монографии, сред които : \"Принос към петрографията на Западните Родопи\" (1902 г.), \"Принос към петрографията на Сърнена гора\" (1903 г.), \"Петрографска обиколка в Средна и Сърнена гора\" (1907 г.), \"Петрографски обиколки в България\" (1909 г.), \"Петрография\" (1928 г.), \"Минералите в България\" (1923 г.), \"Обща минералогия\" (1929 г.) и др. \r\n1932 г. \r\nУмира Петрана Тихова Обретенова - българска революционерка. Ушива 2 бойни знамена, първото от които е за Червеноводската чета през 1875 г. След неуспеха на Старозагорското въстание знамето е предадено на Ботевата чета. Второто знаме е ушито за четата на Ил. Драгостинов и Стоил войвода. По време на Руско - турската война е медицинска сестра в Свищов. След Освобождението работи като учителка и телеграфистка. Завещава къщата си на девическата гимназия в Русе. За изготвянето на историческата справка на Агенция “Фокус” са използвани следните източници: \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.07", "title": "Денят 7 март в българската история"}
{"url": "http://www.focus-news.net/news/2019/03/07/2631580/zamestnik-ministar-karina-angelieva-shte-otkrie-diskusionen-forum-v-sofiyskiya-universitet.html", "text": "Заместник-министърът на образованието и науката Карина Ангелиева ще открие дискусионен форум под надслов „Европейската научна инфраструктура за транслационна медицина EATRIS-ERIC в България“ от 10.00 часа в огледалната зала на Софийския университет. Това съобщиха от пресцентъра на  Министерството .  \r\nФорумът се провежда под патронажа на Министерството на образованието и науката и Софийския университет „Св. Климент Охридски“ и е част от програмата, посветена на създаването на партньорска структура на международния консорциум в България.", "date": "2019.03.07", "title": "Заместник-министър Карина Ангелиева ще открие дискусионен форум в Софийския университет"}
{"url": "http://www.focus-news.net/news/2019/03/07/2631579/sofiya-zam-kmetat-na-stolichnata-obshtina-doncho-barbalov-shte-proveri-rabotata-na-firmite-angazhirani-s-poddrazhka-na-patnata-mrezha.html", "text": "Днес в 11.00 часа зам.-кметът на Столичната община Дончо Барбалов ще провери работата на фирмите, ангажирани с поддръжка на пътната мрежа. Това съобщиха от пресцентъра на Столична община. Със затоплянето на времето е разпоредено на фирмите да създадат организация и да започнат ремонтни дейности на пътните платна. В 11.00 часа Дончо Барбалов ще бъде на ул. „Русалка“ в отсечката между „Черковна“ и „Васил Друмев“.", "date": "2019.03.07", "title": "София: Зам.-кметът на Столичната община Дончо Барбалов ще провери работата на фирмите, ангажирани с поддръжка на пътната мрежа"}
{"url": "http://www.focus-news.net/news/2019/03/07/2631563/tass-sasht-zayaviha-che-obsazhdat-s-rusiya-neotlozhni-vaprosi-za-venetsuela.html", "text": "Съединените щати обсъждат спешни въпроси с Русия относно Венецуела, без да се планират двустранни консултации по тази тема. Това съобщи представител на Държавния департамент на кореспондент на  ТАСС . \r\n„Ние обсъждаме неотложни въпроси, засягащи Венецуела, с много страни, включително Русия“, каза той. „В момента няма планирани срещи (между Съединените щати и Руската федерация за Венецуела), които можем да обявим“, каза представителят на американското външнополитическо ведомство. \r\nПо-рано руският заместник-министър на външните работи Сергей Рябков заяви, че могат да се проведат двустранни консултации между Москва и Вашингтон за ситуацията във Венецуела. \r\nНа 2 март по инициатива на американска страна се проведе телефонен разговор между министрите на външните работи на Русия и САЩ. Според руското министерство, по време на разговора Лавров е потвърдил пред Помпео готовността на Москва за преговори с Вашингтон за Венецуела, но само ако се спазват принципите на Хартата на ООН. Превод и редакция : Калоян Пенков", "date": "2019.03.07", "title": "ТАСС: САЩ заявиха, че обсъждат с Русия неотложни въпроси за Венецуела"}
{"url": "http://www.focus-news.net/news/2019/03/07/2631559/yonhap-boltan-predupredi-severna-koreya-s-po-tezhki-sanktsii.html", "text": "Съветникът по национална сигурност на САЩ Джон Болтън предупреди, че Северна Корея ще се сблъска с по-строги санкции, ако продължава да отказва да премахне ядрените си оръжия, съобщава агенция  Yonhap . \r\nВъпреки липсата на споразумение след срещата на високо равнище в Ханой миналата седмица, подчерта той, времето е на страната на Вашингтон. \r\n„Ако не желаят да го направят, президентът Тръмп беше много ясен, че няма да получат облекчаване на смазващите икономически санкции, които са им наложени“, заяви той в интервю за Fox Business Network. „И ще разгледаме повишаване на тези санкции“. \r\nПредупреждението очевидно е насочено към оказване на натиск върху Северна Корея на фона на нарастващия скептицизъм по отношение на разклатения процес на денуклеаризация. \r\nТръмп проведе втората си среща с лидера на Северна Корея Ким Чен-ун във виетнамската столица на 27 и 28 февруари. Преговорите бяха прекъснати внезапно и приключиха без обща декларация. Превод и редакция : Калоян Пенков", "date": "2019.03.07", "title": "Yonhap: Болтън предупреди Северна Корея с по-тежки санкции"}
{"url": "http://www.focus-news.net/news/2019/03/07/2631578/hungary-today-manfred-veber-izprati-posleden-ultimatum-ot-3-tochki-na-viktor-orban.html", "text": "„Виктор Орбан незабавно трябва да прекрати анти-Брюкселската кампания на своето правителство“, обяви лидерът на Европейската народна партия (ЕНП). Шпитценкандидатът обсъди условията за продължаване на членството на управляващата унгарска партия „Фидес“ в европейската фракция в интервю пред вестник Bild, пише  електронното издание Hungary Today . \r\nВебер обясни, че прекратяването на членството на „Фидес“ в ЕНП може да бъде избегнато ако незабавно бъдат изпълнени следните три условия: \r\n•\tПремиерът Виктор Орбан, председател на „Фидес“, трябва „веднага и завинаги да прекрати кампанията срещу Брюксел“ \r\n•\tОрбан трябва да се извини публично на партиите-членки на ЕНП \r\n•\tОрбан трябва да осигури оставането на Централноевропейския университет на Джордж Сорос в Будапеща \r\n„Всички варианти са на масата, особено опцията за изключване и продължаването ни в бъдещето без „Фидес“, заяви Вебер. „Днес в партията имаме нова ситуация“. \r\nТой посочи още, че ще направи последен опит да задържи Орбан и „Фидес“ в ЕНП, „но за ценностите на християндемокрацията не може да се преговаря“. Ако унгарското правителство не изпълни исканията в рамките на един месец, „Фидес“ ще бъде изключена. \r\nНаскоро друг лидер ясно изрази гнева си към унгарската партия. Жозеф Дол решително осъди билборда на унгарското правителство и асоциацията на Орбан с популизма. Повече от десет партии-членки на ЕНП от девет различни държави поискаха изключването или спирането на членството на „Фидес“. Въпросът ще бъде допълнително обсъден на срещата на асоциацията на партията на 20 март.  \r\nСпоред австрийската информационна агенция на АПА, канцлерът и председателят на ÖVP Себастиан Курц, вицепредседателят на ЕНП и комисар по разширяването Йоханес Хан и австрийският евродепутат Отмар Карас, подчертаха в съвместно изявление, че напълно подкрепят позицията на Манфред Вебер. „Тези условия са безспорни, те трябва да бъдат изпълнени, в противен случай може да последват по-нататъшни стъпки“, настоя водещият австрийски политик. \r\nПо германската национална телевизия ZDF във вторник председателят на ЕК Жан-Клод Юнкер заяви: „Достатъчно. Този, който лъже за европейските дела по вътрешнополитически причини, трябва да се запита дали все още иска да принадлежи към ЕНП. Не мисля, че той вече принадлежи към нея“. \r\nЮнкер добави още: „Преди няколко месеца обявих, че Орбан е най-големият проблем на ЕНП на европейските избори“. „Фидес“: Унгарците са по-важни от партийната дисциплина на ЕНП \r\n„Да представяме позицията на унгарския народ в Брюксел е по-важно от партийната дисциплина“, заяви говорителят на управляващата партия Янош Халаш в отговор на последните критики на ЕНП. \r\n„Това е голямо семейство от партии; всяка от тях има своя позиция и „Фидес“ също. Смятаме, че е важно да запазим европейските християнски ценности и да осигурим защита на нашите общности“, настоя Халаш, като посочи, че „това е позицията, която унгарските избиратели ни дадоха разрешение да заемем“. \r\nСпоред Politico, Орбан вече е започнал преговри с „Националния фронт“ на Марин льо Пен. Ако „Фидес“ се присъедини към „Европа на нациите и свободата“, това ще е третата най-голяма партия в групата. Друг вариант е да се сформира съюз с полската партия \"Право и справедливост\", с която „Фидес“ вече е добре запозната. Политико обаче пише, че „Орбан може просто да стои на място“. \r\nАко унгарската управляваща партия не бъде изключена от ЕНП, тя просто може да изчака и да види как ще се развият изборите през май и дали има сериозна промяна в политическата динамика, особено в ЕНП и сред евроскептичните групи. \r\nПревод и редакция:", "date": "2019.03.07", "title": "Hungary Today: Манфред Вебер изпрати последен ултиматум от 3 точки на Виктор Орбан"}
{"url": "http://www.focus-news.net/news/2019/03/07/2631552/afp-kitayskata-huawei-sadi-sasht-zaradi-federalnata-zabrana-za-izpolzvane-na-neynite-produkti.html", "text": "Китайският телекомуникационен гигант Huawei заяви, че съди САЩ заради забрана на правителствените агенции да купуват оборудване и услуги на компанията, предава  AFP . \r\n„Конгресът на САЩ много пъти не успя да представи никакви доказателства в подкрепа на санкциите си върху продуктите на Huawei. Ние сме принудени да предприемем това съдебно дело като крайно средство“, се казва в изявлението на ротационния председател на Huawei. Превод и редакция : Калоян Пенков", "date": "2019.03.07", "title": "AFP: Китайската Huawei съди САЩ заради федералната забрана за използване на нейните продукти"}
{"url": "http://www.focus-news.net/news/2019/03/07/2631581/afp-huavey-obvini-sasht-che-sa-haknali-sarvarite-y-i-sa-krali-imeyli.html", "text": "Китайският телекомуникационен гигант „Хуавей“ обвини правителството на САЩ в четвъртък, че са хакнали сървърите му и са крали имейлите на компанията, предава  AFP . \r\nРотационният председател Гуо Пинг не даде повече детайли относно обвиненията, но обяви, че ще бъде образувано дело срещу американските закони, забраняващи на американските федерални агенции да купуват продукти на „Хуавей“. \r\nПревод и редакция:", "date": "2019.03.07", "title": "AFP: „Хуавей“ обвини САЩ, че са хакнали сървърите й и са крали имейли"}
{"url": "http://www.focus-news.net/news/2019/03/07/2631582/veliko-tarnovo-pp-gerb-organizira-grazhdanski-dialog-na-tema-regionalno-razvitie.html", "text": "Форум, посветен на регионалното развитие, ще се проведе във Велико Търново от 16.00 часа в ритуалната зала на Община Велико Търново. Събитието е част от платформата за граждански диалози „Европа в нашия дом”. Това съобщиха от пресцентъра на  ПП ГЕРБ . Гост на форума ще бъде министърът на регионалното развитие и благоустройството Петя Аврамова. На дискусията ще присъства и кметът на Велико Търново Даниел Панов, представители на местната власт от Великотърновска област, областният управител проф. Любомира Попова, предприемачи и граждани.", "date": "2019.03.07", "title": "Велико Търново: ПП ГЕРБ организира граждански диалог на тема регионално развитие"}
{"url": "http://www.focus-news.net/news/2019/03/07/2631586/zamestnik-ministar-valentin-yovev-shte-otkrie-kragla-masa-na-tema-problemi-v-ustroystvenoto-planirane-investitsionnoto-proektirane-i-stroitelstvoto.html", "text": "Заместник-министърът на регионалното развитие и благоустройството инж. Валентин Йовев ще открие кръгла маса на тема „Проблеми в устройственото планиране, инвестиционното проектиране и строителството“. Това съобщиха от пресцентъра на  Министерството . Събитието ще се проведе в Интер Експо Център в София и ще започне в 13.00 часа. Кръглата маса е в рамките на международното изложение „Архитектурно – строителна седмица“.", "date": "2019.03.07", "title": "Заместник-министър Валентин Йовев ще открие кръгла маса на тема „Проблеми в устройственото планиране, инвестиционното проектиране и строителството“"}
{"url": "http://www.focus-news.net/news/2019/03/07/2631573/parlamentat-prodalzhava-rabota-po-vtoroto-chetene-na-zakona-za-sotsialnite-uslugi.html", "text": "Парламентът продължава работа по Закона за социалните услуги на второ четене. Това предвижда програмата за работа на  Народното събрание.  Законът за социалните услуги е последният от законодателния пакет, заради който майките на деца с увреждания протестираха продължително през 2018 г. Първите два закона – Законът за хората с увреждания и Законът за личната помощ, вече бяха приети от депутатите. Народните представители започнаха работа по поправките на второ четене още вчера и създадоха Агенция за качеството на социалните услуги, като решиха право на социални услуги да имат всички нуждаещи се, а не само уязвимите групи.    \r\nНа вниманието на депутатите се поставят и промените в Закона за концесиите, които ще бъдат разгледани на първо четене.  Законопроектът е внесен от Министерски съвет. Измененията се обуславят от възникналите въпроси след влизането му в сила на 2 януари 2018 г. В Закона за концесиите се предвиждат промени в текстовете за солидарната отговорност, начина на разрешаване на спорове между страните по концесионния договор и основанията за недействителност на концесионния договор.  \r\nНародното събрание ще разгледа и промените в Закона за водите на второ четене. Част от промените са свързани с отпадането на задължението за монтиране на измервателни устройства, които определят обема на отнетата при водовземане вода за аквакултурни и свързаните с тях дейности. Другата основна промяна в проекта е свързана с премахването на таксата за замърсяване от дифузни източници за аквакултури в съоръжения и на таксата, която се дължи в случаите на водовземане от воден обект за аквакултури. Между двете четения са постъпили предложения от НФСБ. От партията предлагат, когато до влизането в сила на закона за едно водовземно съоръжение за минерална вода са сключени концесионни договори с повече от един концесионер, те продължават действието си до тяхното прекратяване. От НФСБ предлагат още забрана за заустването на жилищно-отпадъчни води, получени вследствие на дейността на минодобивната, нефтодобивната и газодобивната промишленост, флотационни дейности, както и води, съдържащи рудични води и опасни вещества в зоните на защита. От партията дават и дефиниция на жилищно-отпадъчни води. Съгласно текстовете това са водите, получени вследствие на ползването на вода в жилищни сгради, обекти за настаняване и заведения за хранене и развлечения.  \r\nСлед пленарното заседание ще заседават общо пет комисии. Комисията по вероизповеданията ще разгледа промените в Закона за вероизповеданията, а членовете на Комисията по здравеопазване ще могат да задават актуални устни въпроси към здравния министър Кирил Ананиев.", "date": "2019.03.07", "title": "Парламентът продължава работа по второто четене на Закона за социалните услуги"}
{"url": "http://www.focus-news.net/news/2019/03/07/2631585/tass-siriyskiyat-konstitutsionen-komitet-shte-zapochne-da-raboti-do-kraya-na-proletta.html", "text": "Формирането на Сирийския конституционен комитет се намира във финален стадий и се планира той да започне да функционира в най-скоро време, съобщи в четвъртък вестник „Известия“, като се позова на представителя на Сирийската комисия по преговорите (СКП) Яхия ал Ариди, предава  ТАСС . \r\n„Възможни са всякакви дати, но, най-вероятно, комитетът ще започне своята работа в близките месеци“, съобщи пред изданието ал Ариди. \r\nСъщото мнение изрази пред вестника заместник-председателят на международния комитет към сирийския парламент Амар ал Асад. „Правителството на Сирия се надява комитет да започне да работи до края на пролетта“, отбеляза той. По неговото мнение, преговорите циклят до голяма степен заради натиска от американска страна. \r\nИнформацията бе потвърдена пред изданието и от неназован източник от руските дипломатически кръгове. Както съобщи събеседникът, комитетът ще започне работа, след като бъдат съгласувани шест кандидатури от гражданското общество, които не устройват западните страни и Турция. \r\nРешението за създаване на конституционния комитет бе взето на Конгреса на сирийския национален диалог в Сочи на 30 януари 2018 година. Предполага се, че в него ще влязат делегати от сирийското правителство, опозицията и гражданското общество. \r\nПревод и редакция:", "date": "2019.03.07", "title": "ТАСС: Сирийският конституционен комитет ще започне да работи до края на пролетта"}
{"url": "http://www.focus-news.net/news/2019/03/07/2631583/denyat-7-mart-v-svetovnata-istoriya.html", "text": "Марк Аврелий става император през 161 г. Наречен императорът - философ, автор на 12 тома съчинения, озаглавени “Към себе си”, Марк Аврелий остава в историята с войните с германското племе маркомани и завладяването на Месопотамия. Той възстановява римския протекторат над Армения. През 1573 г. е сключен Константинополският договор, според който Венеция признава суверенитета на Османската империя над Кипър. Александър Бел получава патент за изобретението си - телефона (1876 година). През 1960 година Фидел Кастро произнася знаменитата фраза “Венсеремос” (“Ще победим”), станала лозунг на латиноамериканските революционери. През 1965 г. за първи път в Канада в римските католически църкви са извършени богослужения на английски език. През 1876 г. американският изобретател Александър Бел получава патент №174 465 за изобретението си – телефона. На 7 март са родени: композиторът Морис Равел (“Болеро”); Жужа Конц – унгарска естрадна изпълнителка. На тази дата умират: Свети Тома Аквински, френският политик Аристид Бриан, сценаристът Стенли Кубрик. \r\n2018 г.  \r\nАвстралия и Източен Тимор подписват договор за постоянна морска граница в Тиморско море, с което се прекратява десетгодишен спор за правата върху морските запаси от нефт и газ. \r\n2018 г.  \r\nГражданите на Сиера Леоне се отправят към урните, за да направят избора си за президент. Това са първите президентски избори в света, които се управляват от блокчейн технология. Технологията, създадена от компанията Agora, архивира гласовете на анонимен принцип в регистър, като по този начин осигурява моментален достъп до изборните резултати. \r\n2015 г. \r\nСАЩ отлагат програмата за изпращане на военни консултанти в Украйна изчаквайки изпълнението на минските договорености. Американският конгрес изпраща в Украйна до 2017 г. въоръжение за един милиард долара. \r\n2014 г. \r\nВ Сочи се откриват XI Зимни параолимпийски игри. \r\n2013 г. \r\nСъдът на Милано осъжда Силвио Берлускони на една година затвор. \r\n2012 г. \r\nЦентралната избирателна комисия на Руската Федерация обявява окончателните резултати на президентските избори признавайки Владимир Путин за държавен глава. \r\n2012 г. \r\nВ Белиз се провеждат парламентарни избори, които са спечелени от Обединена Демократическа партия с 50,37% от общият брой на гласовете. \r\n2009 г. \r\nИзстрелян е космическият телескоп Кеплер, проектиран да открива земеподобни планети в орбита на други звезди. \r\n2002 г. \r\nОткрити са Деветите зимни параолимпийски игри в Солт Лейк Сити. \r\n1996 г. \r\nФормиран е първият демократично избран палестински парламент. \r\n1989 г. \r\nИран скъсва дипломатически отношения с Великобритания по повод на издадените в кралството Сатанински строфи на Салман Рушди. \r\n1966 г. \r\nФренският президент Шарл Де Гол обявява за намерението Франция да напусне НАТО. Шарл Де Гол е президент на Франция от 1959 г. до 1969 г. Роден е на 22 ноември 1890 г. в Лил, Франция. В периода 1944 – 1946 г. е генерален Председател на временното правителство на Франция. От юни до декември 1958 г. е министър – председател. По време на Първата световна война е бригаден генерал в битката за Франция през май 1940 г. През юни 1940 г. възглавява комитета \"Свободна Франция\" в Лондон. През 1943 г. създава в Алфир, Франция комитет за национално освобождение. Поставя основите на Петата република, създава нова конституция; ликвидира алжирската криза. Подава оставка след референдум, гласувал недоверие към реформите през 1969 г. Шарл Де Гол умира през 1970 г. \r\n1965 г. \r\nЗа първи път в Канада в римските католически църкви са извършени богослужения на английски език. \r\n1960 г. \r\nНа погребението на загиналите при взривяването на кораба “Кувър” пътници, Фидел Кастро произнася фразата “Ще победим!” (“Венсеремос!”), превърнала се в лозунг на латиноамериканските революционери. Фидел Кастро е кубински политик и държавник. Организатор е на “Движение 26 юли” (1955-1956 г.). След комунистическия преврат през 1959 г.е министър-председател на Революционното правителство (до 1976 г.). Първи секретар е на ЦК на КП на Куба от 1965 г., премиер-министър (1959-1976 г.). От 1976 г. е председател на Държавния съвет и на Министерския съвет на Куба. Начело е на Движението на необвързаните страни (1976-1979 г.). \r\n1946 г. \r\nИзпратени са съветски ноти до правителствата на САЩ и Великобритания с обвинения, че двете страни са нарушили Московското решение и че насърчават опозицията в България да му се противопостави. \r\n1945 г. \r\nАмериканската 9. бронирана дивизия завладява и преминава през ключовия мост над Рина в Ремаген, Германия, което спомага за съкращаването на Втората световна война.На Дравския участък хитлеристкото командване в 01:00 ч въвежда и 104-а пехотна дивизия. На Западния участък 3-и корпус насочва усилията на 10-а и 12-а пехотна дивизия в района на Къдаркут. \r\nДравската отбранителна операция започва на 6 март. На тази дата немската армия форсира река Драва в завоя южно от чифлика Дравакож и западно от железопътната линия на село Дони Михоляц област Харкан в района за отбрана на 3-та дружина от 11-и пехотен полк на 3-та пехотна дивизия. По същото време тя форсира реката и в района южно от чифлика Попа и към гората южно от чифлика Тормащелек, където са разположени 3-та дружина от 41-ви пехотен полк на 11-а пехотна дивизия. Противникът прави опит за преминаване на реката на още две места в района на село Дравакерстур, където се отбранява 42-ри пехотен полк от 11-та пехотна дивизия. Към 9.00 часа командирът на 4-и корпус разполага с достатъчно данни за размерите на противниковия плацдарм и се убеждава, че 3-та и 11-а пехотна дивизия няма да могат да отблъснат атаката със собствени сили. След като се разбира, че командването на противниковия 91-ви армейски корпус е насочило главния удар в направление на село Дони Михоляц, командирът на корпуса решава с концентрична контраатака на корпусните резерви - 24-и и 29-и пехотен полк - да спре настъплението. Същевременно няколко часа след форсирането на река Драва противникът преминава в настъпление и на западния участък. Неговата 2-ра танкова армия след едночасова артилерийска подготовка настъпва в полосата на 57-а съветска армия, нанасяйки главния си удар в направление на село Нагбайом, Каповарш. На фронта на село Нагбайом и село Куташ тя настъпва с три пехотни дивизии в първи ешелон, поддържани от танкове и щурмови оръдия, и с една дивизия във втори ешелон. С цената на големи жертви е пробита отбраната на първоешелонните полкове на 299-а съветска стрелкова дивизия между село Нагбайом и село Куташ. Преценявайки създадената обстановка, командирът на 64-и стрелкови корпус решава да контраатакува с втория си ешелон (113-а стрелкова дивизия) в направление на селата Кишкорпад, Яко, Куташ, да разгроми вклинилия се противник и да възстанови целостта на отбраната. За увеличаване силата на удара командващият 57-а съветска армия иска съдействие от съседната Първа българска армия. В съответствие с планираното взаимодействие с 57-а съветска армия командващият Първа българска армия заповядва на командира на 31-ви пехотен полк, усилен с едно артилерийско отделение, да се изнесе бързо в района на село Чьокьой и да влезе в подчинение на командира на 64-и стрелкови корпус. Контраатаката на 31-ви пехотен полк с командир Никола Ботев започва в 15.30 ч. след 15 минутен артилерийски удар по противника. В първи ешелон настъпват 1-ва и 2-ра дружина, а във втори - 3-а дружина. След кратко разузнаване полкът настъпва стремително. Противникът не издържа и се оттегля, но в дълбочина задържа упорито село Радего, поради което темпът на контраатаката на десния фланг постепенно намалява. Командирът на полка въвежда втория ешелон. Към 19.30 ч. полкът изпълнява поставената му задача, като овладява линията село Яко - железопътната линия Капошвар - Чурго, на която спира и се закрепва. С фланговия си удар по настъпващия противник 31-ви пехотен полк оказва значителна помощ на 299-а съветска стрелкова дивизия за спиране и отблъсване на противника. Отбранителните действия на 7 март се състоят в това, че командирът на 64-и стрелкови корпус прегрупира силите си на най-вероятните направления за настъпление на противника, като заповядва 113-а стрелкова дивизия да отбранява главното направление село Нагберек, село Нагшари, село Кишкорпад, село Капошвар, а 299-а стрелкова дивизия заедно с 31-ви пехотен полк - направлението село Куташ, село Чьокьой, село Кадаркут. Сутринта на 7 март противникът настъпва, като нанася силен удар в направление на село Кишкорпад, село Капошвар. Срещу 31-ви полк немците настъпват с един пехотен полк, но атаката им е отбита и те се оттеглят на изходното си положение, като губят около 350 убити и ранени.На 10 март противникът започва атаката си в участъка на 31-ви пехотен полк в 12 ч. в три вериги. Първите две, понесли значителни загуби от огъня на българските войници, са заставени да залегнат на стотина крачки от предния край на отбраната на полка. На тесен участък противникът успява да проникне в първата траншея на 2-ра пехотна дружина, командвана от майор Борис Михайлов. Към 13:30 ч., подкрепен от свежи сили, той успява да се вклини между 1-ва и 2-ра дружина, но е контраатакуван и отхвърлен. С нови сили, поддържани от танкове и щурмови оръдия, немците отново атакуват в стика между двете дружини. Към 16 ч. противникови танкове и пехота излизат в тила на 1-ва и 2-ра дружина. Командирите им, оценили тежката обстановка, вземат решение да ги изтеглят на по-изгодна линия. В резултат на ефикасния огън на съветската и българска артилерия и на поддръжката на 32-и пехотен полк настъплението е спряно. На 10 март 31-ви пехотен полк губи 371 бойци и офицери. По сведения на пленници противникът е дал около 700 убити и 1500 ранени. Вечерта на 10 март 31-ви пехотен полк заема северозападната окрайнина на с. Чьокьой. \r\nВ боевете при река Драва противникът губи 4395 убити офицери и войници. От Първа българска армия са убити 1418. \r\n1936 г. \r\nАдолф Хитлер нарушава Версайския договор, нахлувайки с войската си в областта Рур. Версайският мирен договор е първият от 5-те договора, които слагат край на Първата световна война. Подписан е на 28 юни 1919 г. във Версай между страните от Съглашението и Германия. След него са подписани Сенжерменският (с Австрия), Трианонският (с Унгария), Ньойският (с България) и Севърският (с Турция) договори. Версайският мирен договор отнема от Германия и дава на Франция провинциите Елзас и Лотарингия, на Полша - Познанска област и западната част на Източна Прусия; установява плебисцит за съдбата на древните германски земи - Саарската област, Шлезвиг, Горна Силезия и др. Той отнема от Германия гр. Данциг и Мемел, като ги превръща в свободни пристанища. Германия е разоръжена и заставена да плаща репарации. Версайският мирен договор влиза в сила от 10 януари 1920 г., след като е ратифициран от Германия и от Великобритания, Франция, Италия и Япония. Във Версайския договор се появяват за пръв път и клаузите за учредяването на Обществото на народите. \r\n1876 г. \r\nАмериканският изобретател Александър Бел получава патент №174 465 за изобретението си - телефона. Александър Бел е американски физик и физиолог, шотландец по произход, професор. Изобретява телефона (1876 г.), фотофона, графофона и един от ранните прототипи на грамофона. \r\n1814 г. \r\nСъстои се битката при Краон като резултат френските сили под командването на Наполеон Бонапарт побеждават руските и пруските, командвани от генерал Блюшер. Маршал Блуше се възстановява след по-ранните си неуспехи по-бързо, отколкото Наполеон Бонапарт се надява, и впоследствие френският император е принуден да насочи атаките си срещу фелдмаршал Шварценберг обратно срещу пруския командващ. Движейки се с бързина и агресия, французите изтласкват съюзниците отвъд река Об и докато Блуше планира контраатаката си с 85 000 души, наброяващите 37 000 души сили на Бонапарт атакуват. Целта на Наполеон е да закове на едно място съюзниците и да пусне Маршал Ней, командващ смесена войска, атакуваща по фланговете тежката кавалерия. Координацията на французите е лошо поставена във времето и не само, че Ней претърпява големи загуби, но и съюзниците успяват да се измъкнат от неудобна ситуация. Краон коства на Блуше 5000 жертви, а на Наполеон - около 5400. \r\n1774 г. \r\nПоради борбата с революционното движение в Америка Великобритания обявява пристанище Бостън за закрито за търговия. \r\n1573 г. \r\nСключен е Константинополския договор, според който Венеция признава суверенитета на Турция над Кипър. \r\n1530 г. \r\nРимският папа отказва на английския крал Хенри VIII да потвърди развода му с Катерина Арагонска и женитбата му с Ана Болейн, което подтиква краля да се провъзгласи за глава на английската църква. Хенри VIII е втори английски крал (от 1509 г.), от дин. Тюдори; един от най-ярките представители на английския абсолютизъм. Хенри VIII има шест брака. Опира се на тесен кръг приближени (Т. Уолси, а по-късно Т. Кромуел и Т. Кранмър). По време на неговото управление е проведена Реформацията, която той разглежда като важно средство за укрепване на абсолютизма и кралската хазна. Повод за Реформацията е отказът на папата да утвърди развода на Хенри VIII. През 1534 г., след скъсване на отношенията с папата, е провъзгласен от парламента за глава на английска (англиканската) църква, запазила католическите традиции. Томас Мор, обявил се против Реформацията, е екзекутиран (1535 г.). През 1536 и 1539 г. е проведена секуларизация и манастирските земи преминават в ръцете на аристокрацията. Съпротивата срещу тази политика е жестоко потушавана. Огромните разходи на двора и войните с Франция и Германия довеждат в края на управлението му до пълна икономическа и финансова разруха. \r\n161 г. \r\nЗа император на Рим е избран Марк Аврелий, наричан още императора-философ. При неговото управление Римската империя бележи най-голям възход. Марк Аврелий е роден през 121 г. в семейството на Апиите. Израства двора на император Адриан. Осиновен е от наследника на Адриан – император Антоний Пий. Марк Аврелий воюва с германското племе маркомани; възстановява римския протекторат над Армения; завладява Месопотамия. През 176 г. провъзгласява сина си Комод за съимператор. Автор е на съчинения в 12 тома “Към себе си”. Умира от чума през 180 г. На тази дата са родени: \r\n1946 г. \r\nРодена е Жужа Конц – унгарска естрадна изпълнителка. Завършва право в Будапеща. Дебютира в телевизията през 1962 г. Концертна дейност започва през 1964 г. с група “Метро”. Работи съвместно с “Омега” и “Илейш” до 1973 г. По-голяма част от песните й са дело на Левенте Сьорени и Януш Броди (“Илейш”), които през 1973 г. създават група “Фонограф”. С тази група певицата работи до 1979 г.и записва 6 албума. Прави записи със собствената си група “Корал”, концертира с “Бергенди”. Участва в редици престижни международни фестивали. Има издадени повече от 15 албума. Удостоена е с най-високата музикална награда на Унгария “Ференц Лист”. \r\n1915 г. \r\nРоден е Жак Шабан –Делмас (истинска фамилия Делмас) - френски политик. От 1935 г. работи като журналист. През Втората световна война (1939-1945 г.) е участник в Съпротивата. От 1946 г. е депутат в Националното събрание. Един от ръководителите на Партията за обединение на френския народ и партията “Обединение в защита на републиката”. През 1954-1957 г. заема различни министерски постове; министър на национална отбрана (1957-1958 г.). Председател на Национално събрание (1958-1960 г.). Министър-председател (1969-1972 г.); прокарва програма за създаване на “ново общество”. Ген. инспектор на финансите (1973 г.). \r\n1908 г. \r\nРодена е Ана Маняни - италианска актриса. Учи в школа за декламация в академията “Санта Чечилия”. В киното дебютира през 1933 г. с филма “Сляпата от Соренто”. През 1941 г. изпълнява главна роля във филма на Виторио де Сика -“Ученичката Тереза”. През 1945 г. се снима в “Рим - открит град” на Роселини. Играе във филмите “Любов” (1948 г. ) на Роселини, “Земята трепери” (1948 г. ) на Висконти, “Най-красивата” (1951 г.), “Златната карета” (1953 г.) на Реноар, “Татуираната роза” (1955 г., награден с “Оскар”), “Сестра Летиция” (1957 г.), “Дивият вятър” (1958 г. ), “Ад сред града” (1959 г.). Голям успех постига във филма на Пазолини “Мама Рома” (1962 г.). През 60-те години се снима в Холивуд - “Бегълците” (1960 г.), “Тайната на Санта Виктория” (1968 г.), работи и в телевизията - “Три жени” (1971 г.). За последен път се появява на екран, играейки себе си в “Рим” (1972 г. ) на Ф. Фелини. Умира на 26 септември 1973 г. в Рим. \r\n1903 г. \r\nРоден е Михаил Александрович Леонтович - руски физик-теоретик. Завършва Московския университет (1923 г.). Създател е на научна школа по радиофизика и физика на плазмата. Член на АН на СССР (1946 г.). Автор е на научни трудове по статична физика, разпространение на радиовълните, теория на антените. \r\n1875 г. \r\nРоден е Морис Равел - френски композитор, представител на импресионизма. Възпитаник е на Парижката консерватория. Автор е на опери (\"Испански час\", 1907 г.; \"Детето и чудесата\", 1925 г.); на балети (\"Аделаида, или Езикът на цветовете\", 1911 г.; \"Дафнис и Хлоя\", 1912 г.; \"Моята майка гъсарката\", 1908 г. ), на инструментални творби \"Алборада\" (1905 г.); \"Испанска рапсодия\" (1907 г.), \"Циганка\" (1924 г.), \"Болеро\" (1927 г.) и др. \r\n1850 г. \r\nРоден е Георг Ледебур - германски политик и общественик. Ледебур по професия е адвокат. Той е един от основателите и лидерите на Независимата социалдемократическа партия на Германия (НСДПГ) през 1917 г. През 1918 г. участва в Ноемврийската революция. В началото на 20-те години е противник на обединението на НСДПГ с комунистите. През 30-те години насочва усилията си за обединение на социалдемократи и комунисти в единен фронт против фашизма. \r\n1850 г. \r\nРоден е Томаш Гариг Масарик – чехословашки социолог и държавник. Президент на Чехословакия (1918-1935 г.). Следва във Виенския и Лайпцигския университети. Д-р по философия (1876 г.). Ръководител е на Либералната чешка народна партия, а по-късно - на Прогресистката партия. Философ позитивист. Умира на 14 септември 1937 г. \r\n1846 г. \r\nРоден е Карл Вернер – датски лингвист. Автор на т. нар. закон на Вернер, който обяснява редуванията на звучни и беззвучни консонанти в германски езици като отражение на по-ранното свободно ударение, характерно за тези езици, предшественик на силното ударение на корена. \r\n1799 г. \r\nРоден е Франтишек Ладислав Челаковски – чешки поет и славяновед. В поетическата и научната си дейност се въодушевява от идеите на славянската задружност и от чешкото и славянското народно творчество. Издава: “Славянски народни песни” (3 т., 1822 г., 1825 г., 1827 г.), “Мъдрословието на славянския народ в пословици” (1852 г.), “Отглас от руски песни” (1829 г.) - преобладават епични песни, и “Отглас от чешки песни” (1839 г.) - лирични песни. Създава в чешката поезия традиция за творчество в народния дух и на високо художествено равнище. Проявява интерес и към българското народно творчество - печата и превежда български народни песни. \r\n1785 г. \r\nРоден е Александро Манзони - италиански писател, представител на романтизма. Творчество с нравствено-патриотична насоченост. Автор е на исторически роман “Годениците” - за живота на Ломбардия през XVII в.; на историческа трагедия в стихове “Граф Карманьола”. Умира на 22 май 1873 г. На тази дата умират: \r\n2016 г. \r\nУмира Реймънд Томлинсън - американски програмист, създател на съвременната електронна поща. \r\n1999 г. \r\nУмира Стенли Кубрик - американски сценарист, режисьор и продуцент. Роден е на 26 юли 1928 г. в Ню Йорк. Работи като фотожурналист в сп. “Лук”. През периода 1950-1952 г. създава документалните филми - “Денят на боя” и “Летящото падане”. Следват филмите “Страх и желание” (1953 г.),“Целувка на убиец” (1955 г.) и “Убийството” (1956 г.). Световна известност му донася антивоенната сага “Пътеки на славата” (1957 г.). Повечето от филмите му са екранизации на известни литературни произведения. От 1962 г. работи във Великобритания, където се снимат неговите филми “Спартак” (1960 г.) и “Лолита” (1962 г.), “Д-р Стрейнджлъв, или Как се научих да не се безпокоя и обикнах атомната бомба” (1963 г.), “Космическа одисея: 2001” (1968 г.), “Механичен портокал” (1971 г.), “Бари Линдън” (1975 г.), “Сияние” (1980 г.), “Металната куртка” (1987 г.), “Al” (1994 г.), “Широко затворени очи” (1999 г.). \r\n1932 г. \r\nУмира Аристид Бриан - френски политик. За периода 1906 - 1931 г. 25 пъти е избиран за министър на Франция, 11 от които министър-председател. Един от основателите и Генералния секретариат на Френската социалистическа партия (1901 г.). Работи усилено за разпространяването на идеята за мира след Първата световна война. През 1926 г. Получава Нобелова награда за мир. \r\n1891 г. \r\nУмира Франц (Франьо) Миклошич – словенски и австрийски езиковед. Академик във Виенската АН (1851 г.). Завършва университета в Грац. Един от най-бележитите филолози на ХIХ в. Професор по философия в гр. Грац (1837 г.). Завършва право във Виена, но под влиянието на Копитар започва да изучава славянска филология. През 1848 г. става професор по славянска филология във Виенския университет; ръководи катедрата до 1885 г. Автор е на много съчинения, писани на латински и немски език. Основен труд: “Сравнителна граматика на славянските езици” (т. 1-4, 1852 г.-1875 г.). Франц (Франьо) Миклошич е роден на 20 ноември 1813 г. \r\n1274 г. \r\nУмира Св. Тома Аквински - средновековен философ и теолог; монах доминиканец. В труда си “Summa Theologica” прави интерпретация на учението на Аристотел и на идеите на ранното Християнство. Теологията Тома Аквински определя като строга наука. Формулира доктрината за справедливата цена, допуска оценяването на интереса. Философските му търсения са свързани с намиране на доказателство за битието на Бога. Определя Бога като безусловна безкрайност. Умира на път за Лион, където е свикан Вселенския събор. Канонизиран за светец от Католическата църква през 1323 г. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.07", "title": "Денят 7 март в световната история"}
{"url": "http://www.focus-news.net/news/2019/03/07/2631587/dobrich-po-pat-i-9-v-uchastaka-ot-selo-kranevo-v-posoka-varna-e-ogranicheno-dvizhenieto-na-mps-nad-10-tona.html", "text": "По път I- 9 в участъка от село Кранево в посока  Варна е ограничено движението на МПС над 10 тона. Обходният маршрут е през селата Кичево и Оброчище, предаде кореспондентът на  Радио „Фокус” – Варна . Въведено е временно ограничение на движението на автомобили до края на месец март по бул. „3 март“ и ул. „Вардар“ в Добрич заради дейности по обновяване на водния сектор. Ограничението по бул. “3-ти март“ е в участъка ул. „Максим Горки“- бул. „25-ти септември“, по ул. „Вардар“ - в участъка ул. „Ген. Скобелев“ – ул. „Ген.Гурко“. В Добрич времето е облачно, тихо е, без превалявания, температурата на въздуха е около 1 градус. Пътните настилки са сухи. Няма въведени промени в движението на автомобили в областта.  \r\nЖулиета НИКОЛОВА", "date": "2019.03.07", "title": "Добрич: По път I- 9 в участъка от село Кранево в посока Варна е ограничено движението на МПС над 10 тона"}
{"url": "http://www.focus-news.net/news/2019/03/07/2631592/kyustendil-shofyorite-tryabva-da-se-dvizhat-s-povisheno-vnimanie-po-avtomagistrala-struma-v-uchastaka-dupnitsa-blagoevgrad-zaradi-remontni-deynosti.html", "text": "Шофьорите трябва да се движат с повишено внимание и съобразена скорост, спазвайки пътната сигнализация в участъка Дупница - Благоевград (км 58 - км 79) на автомагистрала „Струма“ поради извършване на ремонтни дейности. Това съобщиха от пресцентъра на  Агенция „Пътна инфраструктура“ .", "date": "2019.03.07", "title": "Кюстендил: Шофьорите трябва да се движат с повишено внимание по автомагистрала „Струма“ в участъка Дупница - Благоевград заради ремонтни дейности"}
{"url": "http://www.focus-news.net/news/2019/03/07/2631593/bsp-sofiya-organizira-bezplatna-yuridicheska-priemna-za-grazhdani.html", "text": "В постоянната приемна на БСП – София (ул. „Леге“ 10, ет. 1) гражданите ще получат безплатни юридически консултации. Това съобщиха от пресцентъра на  БСП - София . Юристите ще бъдат на разположение на гражданите от 15.00 до 18.00 часа.", "date": "2019.03.07", "title": "БСП - София организира безплатна юридическа приемна за граждани"}
{"url": "http://www.focus-news.net/news/2019/03/07/2631591/kardzhali-suhi-sa-patnite-nastilki-na-teritoriyata-na-oblastta.html", "text": "Пътните настилки в областта са сухи. Това съобщиха за  Радио „Фокус“  от Областно пътно управление - Кърджали. Слаба слана има в района на Черноочене. През нощта е имало плътна слана след спирка „Джебел\" в посока прохода Маказа, в района на село Брегово, но участъците са осолени превантивно. В другите части на областта пътищата са сухи. Навсякъде е ясно, няма вятър. Температурите са между 1 и 5 градуса.  \r\nДарина ДЕЕНИЧИНА", "date": "2019.03.07", "title": "Кърджали: Сухи са пътните настилки на територията на областта"}
{"url": "http://www.focus-news.net/news/2019/03/07/2631588/varna-okrazhniyat-sad-shte-gleda-delo-za-ubito-pri-katastrofa-momche-ot-ignatievo.html", "text": "Заседание по дело за убито в катастрофа в град Игнатиево 16-годишно момче ще се проведе от 10.30 часа до 12.00 часа днес в първа наказателна зала на Варненския окръжен съд. Това съобщиха от пресцентъра на  съда . Подсъдим за причиненото транспортно произшествие е Иван Д, също от Игнатиево. Защитата му е поискала делото да се гледа по реда на съкратеното съдебно следствие, като още в утрешния ден може да бъде постановена и присъда. Инцидентът стана на 5 юли миналата година след полунощ на ул. „Георги Петлешев в Игнатиево. Иван Д. се е движел с автомобила си в посока ул. „Слави Дойчев“, когато блъснал преминаващото момче. Иван не спрял на местопроизшествието, като продължил да се движи известно време с пострадалия върху автомобила. Непосредствено след извършване на престъплението мъжът изоставил управляваната от него кола и се укрил. Десет дни по-късно се предал сам на органите на реда. Пострадалото момче беше настанено с опасност за живота в болницата „Св. Анна“ във Варна с множество фрактури на крайници и луксация на двете рамена. В следствие на травмите, на 16 юли детето починало в болницата. Справката за съдимост на обвиняемия показва, че той има 11 влезли в сила присъди, от които 4 присъди са за управление МПС след употреба на алкохол и 1 присъда за управление на автомобил при липса на правоспособност. Видно от справката на \"Пътна полиция\" 42-годишният мъж е неправоспособен водач на МПС – никога не му е било издавано свидетелство за управляване на автомобил и има 19 влезли в сила наказателни постановления за  нарушения по Закона за движение по пътищата. Голяма част от тях отново са за управление на автомобил при липса на правоспособност, отказ да бъде изпробван с техническо средство за установяване употреба на алкохол, осуетяване на полицейска проверка, като не спира на стоп-палка и много други.", "date": "2019.03.07", "title": "Варна: Окръжният съд ще гледа дело за убито при катастрофа момче от Игнатиево"}
{"url": "http://www.focus-news.net/news/2019/03/07/2631589/abv-shte-dade-preskonferentsiya-v-tsentralata-na-partiyata.html", "text": "Ръководството на ПП АБВ ще даде пресконференция. Това съобщиха от пресцентъра на  партията . Събитието ще се проведе от 13.00 часа в централата на АБВ на улица „Врабча“ 23. Темите на пресконференцията ще бъдат позицията на партията относно редовен доклад на ЕК за икономическите политики, включително предотвратяване на макроикономически дисбаланси сред страни-членки на ЕС, както и политическата оценка на отбелязването на националния празник, посещението на Генералния секретар на НАТО и на премиера на Руската федерация. В пресконференцията ще участват председателят на ПП АБВ Румен Петков и Любомира Ганчева – зам.-председател на ПП АБВ.", "date": "2019.03.07", "title": "АБВ ще даде пресконференция в централата на партията"}
{"url": "http://www.focus-news.net/news/2019/03/07/2631590/api-vremenno-dvizhenieto-shte-se-osashtestvyava-v-izprevarvashtata-lenta-v-tunel-topli-dol-na-am-hemus-v-posoka-sofiya-poradi-remont-na-pozharoizvestitelnata-sistema.html", "text": "От 9.30 до 15.00 часа движението в тунел „Топли дол“ на АМ „Хемус“ в посока София ще се осъществява в изпреварващата лента. Това съобщиха от  Агенция „Пътна инфраструктура“ . Ще бъде ограничено движението по активната лента поради ремонт на пожароизвестителната система на тунела. Шофьорите е необходимо да се движат с повишено внимание, като спазват стриктно поставената сигнализация.", "date": "2019.03.07", "title": "АПИ: Временно движението ще се осъществява в изпреварващата лента в тунел „Топли дол“ на АМ „Хемус“ в посока София поради ремонт на пожароизвестителната система"}
{"url": "http://www.focus-news.net/news/2019/03/07/2631584/sofiya-spetsializirana-politseyska-operatsiya-se-provezhda-v-kv-orlandovtsi-vav-vrazka-s-prestapna-grupa-za-razprostranenie-na-narkotitsi-grabezhi-i-krazhbi.html", "text": "От сутринта под надзора на Специализираната прокуратура на територията на столичния квартал „Орландовци“ се провежда полицейска операция за неутрализиране на организирана престъпна група за разпространение на наркотици, грабежи, кражби. Това съобщиха от пресцентъра на  Апелативна специализирана прокуратура . \r\nВ операцията участват и служители на дирекция „Вътрешна сигурност“ на МВР, които разследват евентуалното участие в престъпната група на двама служители на Второ РПУ в София. \r\nИнформация за хода и резултатите от операцията ще бъде предоставена по-късно.", "date": "2019.03.07", "title": "София: Специализирана полицейска операция се провежда в кв. „Орландовци“ във връзка с престъпна група за разпространение на наркотици, грабежи и кражби"}
{"url": "http://www.focus-news.net/news/2019/03/07/2631594/sport-manchestar-yunayted-eliminira-pszh-sled-31-v-parizh.html", "text": "Манчестър Юнайтед победи с 3:1 Пари Сен Жермен в Париж и се класира напред към четвъртфиналите на Шампионската лига, след като загуби с 0:2 от французите в първия мач на „Олд Трафърд“. Два гола за успеха отбеляза Ромелу Лукаку, а един добави Маркъс Рашфърд в 90-ата минута от дузпа. За домакините се разписа Хуан Бернат.", "date": "2019.03.07", "title": "Спорт: Манчестър Юнайтед елиминира ПСЖ след 3:1 в Париж"}
{"url": "http://www.focus-news.net/news/2019/03/07/2631600/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството .  \r\nВъв връзка с реконструкция на уличен водопровод и монтаж на спирателни кранове на ул. „Ген. Асен Николов“ в жк. „Люлин“ 8 се налага спиране на водоподаването от 10.00 до 22.00 часа на клиентите на „Софийска вода”, живеещи в района на: жк. „Люлин“ 8 - бл.813 , бл. 817, бл. 817-П, бл. 818, бл. 881, бл. 882, бл. 883; жк. „Люлин“ 9 - бл. 981, бл. 982 и бл. 983, ул. „Търново“ № 30, №35, №37, плувен басейн на 56 СОУ „Проф. Константин Иречек“ и ул. „Търново“ № 39, ул. „Юмрукчал“, ул. „Крим“ № 28-30; ул. „Тодор Влайков“ № 19 и № 27 и ул. „Ген. Асен Николов“ № 12, ОДЗ №139 „Панорама“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Асен Николов“, пред бл. 981. \r\nВъв връзка с реконструкция на уличен водопровод на ул. „Дедеагач“ в ж. к. „Стрелбище“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Тулча“, ул. „Твърдишки проход“, ул. „Траянова врата“, ул. „Нишава“ – ниска зона на бл. 91, бл. 94, бл. 99, бл. 101. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Твърдишки проход“ ъгъла с ул. „Роженски проход“. \r\nВъв връзка с подмяна на спирателен кран на ул. „Тодор Икономов“ в ж. к. „Илинден“ се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Божурище“, ул. „Иван Хаджиенев“, ул. „Иван Грозев“ и бл. 129, бл. 130, бл. 132, бл. 134, бл. 131В. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вардар“, ъгъла с ул. „Божурище“. \r\nВъв връзка с монтаж на спирателен кран на ул. „Балкан“ в кв. „Ботунец“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: жк. „Ботунец“ 1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Балкан“, пред №14. \r\nВъв връзка с монтаж на спирателен кран на ул. „Черковна“ в кв. „Подуяне“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Черковна“ от ул. „Султан тепе“ до ул. „Попова шапка“; ул. „Султан тепе“ от ул. „Черковна“ до ул. „Буная“; ул. „Буная“ от ул. „Султан тепе“ до ул. „ Каймакчалан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Султан тепе“, бл. 75В. \r\nВъв връзка с подмяна на спирателен кран на бул. „Цариградско шосе“, вилна зона „Врана – Лозен - Триъгълника“, се налага спиране на водоподаването от 10.00 до 15.30 часа на клиентите на „Софийска вода”, живеещи в района на: бул. „Цариградско шосе“ от № 164 до АМ „Тракия първи километър“; вилна зона „Врана - Лозен – Триъгълника“ и Институт по генетика на растенията. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Висо“ пред сервиз „Пежо“. \r\nВъв връзка със спиране на вода за локаризиране на скрит теч в местност „Аврамица“ с. Клисура, се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Балканска“ от ул. „Даскал Мито“ до ул. „Старо село“, ул. „Старо село“ и ул. „Аврамица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: местност „Аврамица“, пред кметството. \r\nВъв връзка с подмяна на сградно водопроводно отклонение на ул. „Христо Ботев“ в с. Горни Богров се налага спиране на водоподаването от 10.00 до 16.30 часа на клиентите на „Софийска вода”, живеещи в района на: ул. „3-ти март“, ул. „Ботунски път“, ул. „Шабаница“, ул. „Рендова“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.03.07", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/03/07/2631595/burgas-poetesata-margarita-petkova-shte-predstavi-novata-si-kniga-v-grada.html", "text": "Една от най-обичаните и четени български поетеси Маргарита Петкова ще представи в Бургас най-новата си книга „Тъй рече Виктор“. Това съобщиха от пресцентъра на  Община Бургас . Васил Найденов изпя емблематичното ѝ стихотворение „Болката отляво“, Тони Димитрова възпя нейния „Балкански синдром“, а Богдана Карадочева казва за нея, че са свързани така, както само любовта може да свързва. В Бургас ще я посрещне поетесата Елка Стоянова, а за книгата ще говори Симеон Аспарухов. Събитието ще се състои в Гранд хотел „Приморец“ в конферентна зала „Ахело“ от 18.00 часа с подкрепата на „Сцена за книги и хора“.", "date": "2019.03.07", "title": "Бургас: Поетесата Маргарита Петкова ще представи новата си книга в града"}
{"url": "http://www.focus-news.net/news/2019/03/07/2631597/pregled-na-osnovnite-temi-v-starozagorskiya-pechat.html", "text": "„На Сирни заговезни Павелбанско се превръща в... Кукерландия“ е водещо заглавие на вестник  „Старозагорски новини“ . Навръх Сирни заговезни - 10 март, в Павел баня ще се проведе традиционният кукерски карнавал. Фестът се провежда всяка година на Прощалната неделя, а на тазгодишния страховитите гонители на зимата от курортния град ще излязат с... шампионското самочувствие. Преди месец и половина тe станаха носители на златен медал в категорията „Награда за атрактивност на група – „Кукери\", на ХХVIII Международен фестивал на маскарадните игри „Сурва '2019\" в Перник. Освен тях на 10 март хлопки ще ехтят и калъчки ще се размахват в селата Турия, Долно Сахране, Горно Сахране, Габарево, Осетеново, Александрово и Манолово. Преди седмица своя „дан\" към маскарадните изяви дадоха с. Търничене и с. Тъжа. На „Сурва '2019\" търниченци се посребриха в категорията „Награда за обучение в традицията\" – „Кукери\", а тъженци завоюваха сребърния медал в категорията „Награда за цялостно представяне\" – „Кукери\"... Колкото до кукерските игри - те са един пъстър, одухотворен, предпролетен народен обичай. Векове наред в края на зимата те са се очаквали и посрещали с голям интерес от млади и стари. Летоброенето не помни кога точно са се родили, но началото им гони далечното езическо минало. Може би произходът на този народен обичай е свързан с мечтата на земеделския стопанин в древността за по-голямо плодородие и здраве, тогава, когато съществуването на човека зависело изцяло от природата. Чрез кукерските ритуали човекът в миналото се е стремил по магически начин да въздейства на природата, вярвайки, че колкото по-високо скачат кукерите, толкова по-високи ще израснат земеделските култури, колкото по-далече се чува железният звън на хлопките и звънците, толкова по-далече ще бъдат прогонени злите духове и болестите. Предавани от поколение на поколение, преплитайки се с новостите на всяко време, кукерските игри са достигнали и до наши дни... В Павел баня този празник се провежда през Сирната седмица и местното население го нарича „Карнавалът\", а кукерите се наричат „старци\". Месеци преди празника в кукерските семейства цари скрито за чуждите очи оживление. Всеки „старец\" си преглежда и притяга маската и дюзените с хлопките, дървената сабя, наречена „калъчка\", разноцветните кърпички, които се навързват по ръцете и маската. По време на „Карнавалът\" към групата на старците се включват и допълнителни персонажи като „булка\", „младоженец\", „девер\", „циганин\", който носи кросно, „циганка\", която „чува\" дете от парцали - според народното поверие то притежава магическа сила за здраве и плодородие. И за да е пълна веселбата, към групата има камила, камилар, доктор и поп. Понастоящем в община Павел баня има кръгло 10 действащи кукерски състава. Този при Народно читалище \"Напред\" в общинския център пък включва над сто участници - деца и възрастни. Що се отнася до Сирни заговезни (Поклади) или Прощална неделя, то това е празник на всеобщото опрощение. Той е винаги седем седмици преди Великден. На този ден Църквата призовава вярващите да пречистят душите си, да изпълнят с мир и любов сърцата си, за да посрещнат Възкръсналия Христос. На трапезата като блажни се ядат само млечни и яйчени ястия, затова е наречен Сирни заговезни - последната неделя преди Великия пост, т.нар. Прощална неделя, защото в този ден всеки иска и дава прошка за волни или неволни обиди, недобри помисли и намерения спрямо своите близки и познати. В много български селища на този ден казват: „простено - прости!\", т.е. „аз ти прощавам и ти ми прости\". Обичаят хората да се маскират по Заговезни датира още от Средновековието и дори много преди това, като у нас е разпространен само в някои краища. Маските трябвало да прогонят злите духове, които бродят между хората, карнавалът символизира победата на светлината над мрака, т.е. настъпването на пролетта и края на зимата. Повод да се организира домашен празник карнавал, повод за веселие и, разбира се, за общата софра с т.нар. „хамкане\".  \r\n„Осъден за двойно убийство получи отказ за намаляване на доживотната му присъда“, пише още ежедневникът. Осъден някога на разстрел и впоследствие помилван от вицепрезидента Маргарита Попова затворник от Старозагорския затвор получи отказ за намаляване на доживотната му присъда. Отказът е постановен от състав на Апелативен съд - Пловдив, който отмени решение на Старозагорския окръжен съд, с което доживотната присъда на 64-годишния Тодор Чаракчиев се заменя с 30 години престой зад решетките. Протестът е бил внесен от представител на Окръжна прокуратура - Стара Загора. Първоначалната смъртна присъда е от далечната 1992 г., когато Чаракчиев застава пред Темида за двойно убийство, извършено на 22 октомври 1990 година, като второто убийство е в условията на тежък рецидив. Жертви на 29-годишния тогава Тодор са били 69- и 35-годишни жителки на село Крън, като смъртта на по-възрастната е била предизвикана умишлено, а на втората - за да бъдат заличени следите от първото престъпление. Присъдата е била потвърдена от Върховния касационен съд на 6 март 1993-а, когато вече е имало наложен, продължил 8 години мораториум върху изпълнението на смъртните наказания. С указ на вицепрезидента от 20 януари 1999 г. наказанието е променено в „доживотен без право на замяна\", а през 2013 г. е променено в „доживотен затвор\". Чаракчиев е прекарал 28 години зад решетките, като 22 е бил в Бургаския, а от 2 години - в Старозагорския затвор. Дълго време е работел като библиотекар. Според съдиите в Пловдив липсвали достатъчно доказателства за дългосрочна промяна в поведението на затворника, които да обусловят намаляването на наказанието. Повод за това им дали думите му пред Окръжния съд в Стара Загора, че не се счита за престъпник. Според Чаракчиев престъпник бил онзи, който, след като е убил някога и е пуснат на свобода, отново е извършил убийство. Решението на Апелативния съд е окончателно и не подлежи на обжалване или протест.  \r\n„С над 1 млн. лв. ще бъдат подпомогнати общини за закупуване на електромобили“ е друго заглавие от страниците на вестника. Казанлък вече се сдоби с модерно многофункционално екокамионче. Националният доверителен екофонд (НДЕФ) отправи нова, шеста по ред покана по схемата за насърчаване използването на електромобили. По нея могат да кандидатстват общините, централната администрация и нейните териториални подразделения. Набирането на формуляри за кандидатстване започна на 6 март и ще продължи до 1 април 2019 г. Общият размер на средствата за финансиране на проекти е в размер на 2 млн. лв., като остатъчният ресурс за разплащане е 1.440 млн. лв. Поканата на НДЕФ е в рамките на Инвестиционната програма за климата, която се финансира със средства от ранните търгове на емисии на парникови газове. Според условията за кандидатстване безвъзмездната субсидия е фиксирана за всеки различен вид превозно средство, като сумите варират от 10 000 лв. до 40 000 лв., в зависимост от това дали бенефициентите ще предпочетат изцяло електрически превозни средства или хибридни. От НДЕФ уточняват, че по предходните пет покани са били подадени 53 проектни предложения от страната, като окончателно изпълнените проекти са 20 на стойност 480 000 лв., а в процес на изпълнение са проектите на още 17 бенефициенти. Единственият изпълнен проект в Старозагорска област е на Община Казанлък, която на 6 март получи нов мултифункционален електромобил. Новата придобивка ще подпомага дейностите по почистване и поддръжка на зелените площи. Електрическото превозно средство, произведено в Европейския съюз, е от категория L7e, с допълнителна надстройка за поливане - фотоволтаична система за напояване с 500 л резервоар. То е снабдено със соларен панел за захранване на мобилната система за поливане. При необходимост тя може да бъде демонтирана и автомобилът да бъде използван за други предназначения, чийто спектър допълнително се разширява от наличието на повдигаща платформа. Чисто новият електромобил е 100% екологичен, не използва конвенционално гориво и е единственият в България от този тип с новото поколение литиево-йонна батерия с капацитет 14kWh. Тя осигурява пробег от 120 км с едно зареждане. Друго предимство е, че батерията не изисква никаква поддръжка. Безвъзмездната финансова помощ от НДЕФ за електромобила е в размер на 21 760 лв., а съфинансирането от Община Казанлък - 58 500 лв. Модерното енергоспестяващо камионче ще бъде ползвано от Общинско предприятие „Комунални дейности и поддръжка на инфраструктурата\".", "date": "2019.03.07", "title": "Преглед на основните теми в старозагорския печат"}
{"url": "http://www.focus-news.net/news/2019/03/07/2631596/dobrich-v-obshtina-kavarna-shte-se-provede-preskonferentsiya-za-predstavyane-na-rezultatite-ot-izpalnenieto-na-proekta-podobryavane-na-usloviyata-za-mladezhka-zaetost-v-turizma.html", "text": "В Общината ще се проведе пресконференция за представяне на резултатите от изпълнението на проекта „Подобряване на условията за младежка заетост в туризма“. Това съобщиха от пресцентъра на  Община Каварна . Проектът е финансиран по програма ИНТЕРРЕГ V – A Румъния - България. Заключителната пресконференция ще се състои в 13.00 часа в заседателната зала на 1-вия етаж в сградата на Общината на ул. „Добротица“ 26.  \r\nОбщина Каварна е водещ партньор по проекта. На събитието могат да участват всички заинтересовани граждани и представители на фирми в туристическия сектор.", "date": "2019.03.07", "title": "Добрич: В Община Каварна ще се проведе пресконференция за представяне на резултатите от изпълнението на проекта „Подобряване на условията за младежка заетост в туризма“"}
{"url": "http://www.focus-news.net/news/2019/03/07/2631599/pregled-na-osnovnite-temi-v-dobrudzhanskiya-pechat.html", "text": "„Брилянтен кулинарен екип от ВУМ покори Солун“, съобщава на първа страница вестник  „Нова добруджанска трибуна“ . В началото на този месец шеф-инструктор и студенти от Института по кулинарни изкуства към Висшето училище по мениджмънт са взели участие в XI-то Южноевропейско кулинарно състезание, провело се в гръцкия град. Престижното събитие се организира на всеки две години от Асоциацията на готвачите в Гърция. То се провежда в сътрудничество с Международния изложбен и конгресен център HELEXPO  и е под егидата на Световната асоциация на готварските общности. От страницата с криминални новини – „29-годишен се надруса с четири вида дрога и подкара БМВ“. Мъжът е от Добрич. Шофирал е кола със старозагорска регистрация, криминално проявен. Задържан е за срок от 24 часа. На 5 март е регистрирана кражба на лавандула от 8 дка площ. Крупната кражба е станала в землището на село Орляк. „Сирни Заговезни в Каварна“, съобщава изданието. Морската община кани гражданите и гости от други краища на празника в неделя от 11.00 часа в Етнографския комплекс. Тогава ще се състои възстановка на обреди и обичаи, характерни за този празник от българския народен календар. Типични за този ден гозби ще зарадват гостите, кукери ще плашат злите сили.  \r\n„5 села, ВиК – Добрич и цяла Добруджа – заложник на частно дружество“, пише на първа страница вестник  „Добруджанска трибуна“ . „Албена“ АД окончателно е собственик на пречиствателната станция, след като кметът на Балчик не обжалва решението на първоинстанционния съд, регионът губи 32 млн. лв. европейско финансиране заради частниците. Решението на съда е влязло в сила преди дни. Хиляди добруджанци ще бъдат изцяло зависими от волята на частниците. „Непопулярна НПО сигнализира за унищожението на неизвестен археологически обект“, съобщава всекидневникът. Според природозащитници от „Зелен алианс“ собственикът на мидената ферма в „Дълбока“ е бетонирал късноантично зърнохранилище. Според твърдение на природозащитниците в ската над мидената ферма в местността има ранновизантийско зърнохранилище. В подадения сигнал се твърди, че има открит скален пещерен комплекс при извършване на строителни дейности и че откритият комплекс е бил запечатан без да бъдат уведомени Община Каварна или Историческия музей в морския град. „Заловен е извършител на серия телефонни измами\", съобщава вестникът. Задържан е на 27 февруари при специализирана полицейска операция. Акцията е проведена съвместно от служители на областните дирекции на МВР в Добрич, Плевен и Русе под ръководството на Главна дирекция „Национална полиция“.", "date": "2019.03.07", "title": "Преглед на основните теми в добруджанския печат"}
{"url": "http://www.focus-news.net/news/2019/03/07/2631601/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Людмила Колева и Надя Георгиева ще се срещнат с граждани. Това съобщиха от  ПП ГЕРБ – Варна . Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” 1. Записвания могат да се правят на тел: 052/ 600 015. Приемният ден на Людмила Колева е днес, а на Надя Георгиева – на 8 март.", "date": "2019.03.07", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2019/03/07/2631598/blagoevgrad-riosv-shte-izvarshi-proverki-v-grada-za-targoviya-sas-zashtiteni-proletni-tsvetya.html", "text": "РИОСВ – Благоевград ще извърши днес проверки на пазарите и търговските обекти в града за търговия с пролетни цветя, които са защитени по Закона за биологичното разнообразие. Това съобщиха от  РИОСВ . Превантивният контрол ще бъде осъществен от екоинспекциите на територията на цялата страна и е по повод настъпването на сезона на цъфтеж на пролетните цветя в следващите дни. Редица пролетни растения като някои видове кокичета, минзухари, иглики, перуники, синчец са защитени от Закона за биологичното разнообразие. Те са забранени за бране, изкореняване и продажба, тъй като това води до загуба на естествените им местообитания. Други растения като пролетната циклама и салепите (които често са наричани с международното им име орхидеи) са под защита и на Вашингтонската конвенция (CITES). Тя опазва видовете, които са световно застрашени от изчезване и са под контрол в международната търговията. Тези растения често се опазват в защитени територии, където са в сила ограничения за брането им.   \r\nРИОСВ – Благоевград напомня, че е незаконно да се продават букети или части от защитени растения за украса на букети, направени с видове от дивата природа. При установени нарушения ще бъдат наложени глоби – на физически лица от 100 до 5000 лева, а на юридически – от 500 до 10 000 лева.", "date": "2019.03.07", "title": "Благоевград: РИОСВ ще извърши проверки в града за търговия със защитени пролетни цветя"}
{"url": "http://www.focus-news.net/news/2019/03/07/2631603/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция „Фокус” . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.  \r\nНикола ПЕТКОВ", "date": "2019.03.07", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/03/07/2631607/dobrich-proleten-kontsert-pateshestviyata-na-shte-se-sastoi-v-ogledalna-zala-neli-bozhkova.html", "text": "От 18.30 часа в Огледална зала „Нели Божкова“ ще се проведе пролетен концерт „Пътешествията на…“ на Росица Бояджиева - флейта и Симеон Кирков – виола. Това съобщиха от пресцентъра на  Община Добрич . В концерта е вложена много символика, а днешната дата е избрана като комплимент към дамите за предстоящия 8 март. Вдъхновител и реализатор на този концерт е първата флейта на Духовия оркестър - Добрич Росица Бояджиева с Арт Студио ФТ и съдействието на Общината. В концерта ще си партнира със Симеон Кирков - един голям български виолист, установил се в Брюксел и завладял световните сцени.  \r\n„Идеята за концерта възникна, когато попаднах на сюитата „Пътешествията на Гъливер\" от Телеман, публикувана за пръв път през 1728 г. в „Der getreue Musik- Meister\". Споделих интересната находка с маестро Кирков. Той също се ентусиазира. Пътешествията са любима тема и за двама ни. Пътешествията поднасят и радост и несгоди, но винаги ни дават нов поглед към света. Този концерт също е пътешествие - Италия, Германия, Австрия, Финландия... Изобилстват различни емоции, но доминира пролетното ведро настроение - чудесно начало за празника на жената“, посочи Росица Бояджиева.", "date": "2019.03.07", "title": "Добрич: Пролетен концерт „Пътешествията на…“ ще се състои в Огледална зала „Нели Божкова“"}
{"url": "http://www.focus-news.net/news/2019/03/07/2631609/sport-zhoze-mourinyo-shte-e-noviyat-trenyor-na-real-madrid-tvardyat-vav-velikobritaniya.html", "text": "Португалецът Жозе Моуриньо ще бъде новият треньор на Реал Мадрид, твърди британското издание The Telegraph. Според медията, португалският специалист „почти на 100%“ ще застане начело на испанския отбор за втори път. Настоящият старши-треньор на гранда от Мадрид е пред уволнение, след като отпадна за Купата на Краля и Шампионската лига за една седмица и загуби от Барселона в Мадрид в Примера дивисион. Жозе Моуриньо заяви, че няма нищо против да се върне в Реал.", "date": "2019.03.07", "title": "Спорт: Жозе Моуриньо ще е новият треньор на Реал Мадрид, твърдят във Великобритания"}
{"url": "http://www.focus-news.net/news/2019/03/07/2631606/blagoevgrad-na-mesta-v-oblastta-patnite-nastilki-sa-hlazgavi-vazmozhni-sa-uchastatsi-s-namalena-vidimost-poradi-magla.html", "text": "Нормално се осъществява движението по главен път Е-79, второкласен път Симитли - Гоце Делчев и автомагистрала „Струма“. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. В момента в областта няма превалявания от дъжд или сняг. На места пътните настилки са хлъзгави и се наблюдава намалена видимост поради мъгла. До 30 март движението по главен път Е-79 в участъка Кресна – Долна Градешница в района на км 402+365 е ограничено поради извършване на ремонтни дейности на моста на жп линия София – Кулата. Движението се осъществява по обходен маршрут, който заобикаля съоръжението, и се регулира от светофарна уредба. От Областно пътно управление - Благоевград отправят апел към водачите шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.03.07", "title": "Благоевград: На места в областта пътните настилки са хлъзгави, възможни са участъци с намалена видимост поради мъгла"}
{"url": "http://www.focus-news.net/news/2019/03/07/2631608/plovdiv-povishena-e-opasnostta-ot-padashti-kamani-v-prohodite-koznitsa-i-strazhata.html", "text": "Интензивен е трафикът на територията на Пловдивска област, съобщиха за  Радио „Фокус“ – Пловдив  от Областното пътно управление. Засилено автомобилно движение се отчита по пловдивския участък на АМ „Тракия“, също по пътищата Пловдив - Асеновград, Пловдив - Пазарджик и Пловдив - Карлово. Пътните настилки на територията на областта са сухи и нормално проходими. Остава забранено движението на камиони над 12 тона през прохода Троян - Кърнаре. Забранено остава движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Целогодишна е забраната за движение на всички моторни превозни средства по пътя Белица - Загражден - Давидково в участъка от км 13 до км 18. Ограничено е преминаването на камиони над 5 тона при км 6 по пътя Плодовитово - Първомай в района на моста над река Марица. Обходният маршрут за водачите е по път ІІ-66 Стара Загора - Поповица и път І-8 София - Пловдив - Свиленград. Повишена опасност от падащи камъни има в района на проходите Козница и Стражата, също по пътищата Бачково - Нареченски бани, Троян - Кърнаре, Кричим - Стамболийски и Юговско ханче - Югово - Лъки - Здравец. \r\nТрафикът на територията на град Пловдив е интензивен към този час. Задръствания се образуват по булевардите „Христо Ботев“, „Цар Борис III Обединител“, „Източен“, „Руски“, „Васил Априлов“, „Шести септември“, „България“ и „Пещерско шосе“. Натоварено е движението и по всички входно-изходни артерии. Пътните настилки в града са сухи и нормално проходими. Временна организация на движението е въведена за времето до 18 март на кръстовището на бул. „Свобода“ с ул. „Владивосток“ в града заради строително-монтажни дейности. Промените касаят само маршрута на автобусните линии №10 и 15, като движението на останалите моторни превозни средства се извършва с повишено внимание. \r\nТони МИХАЙЛОВ", "date": "2019.03.07", "title": "Пловдив: Повишена е опасността от падащи камъни в проходите Козница и Стражата"}
{"url": "http://www.focus-news.net/news/2019/03/07/2631602/veliko-tarnovo-patnite-nastilki-v-oblastta-sa-predimno-suhi-po-usoynite-mesta-sa-vazmozhni-mokri-uchastatsi.html", "text": "В едната лента се осъществява движението в участък от ул. „Климент Охридски“ в града заради свлачище. В отсечката под крепостта „Царевец“ трафикът се пренасочва в едното платно, предаде репортер на  Радио „Фокус“ – Велико Търново . Интензивно е движението в града. Настилките са сухи, времето е слънчево. Колони от автомобили има по улица „Магистрална“, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски патрули има на входовете и изходите на града. Всички светофари работят нормално.  \r\nДвижението по главните и второстепенни пътища в областта е интензивно. Настилките са предимно сухи, по усойните места има и мокри участъци. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите да карат внимателно. От „Пъна полиция“ припомнят, че в областта има поставени две стационарни и пет мобилни камери, които следят за скоростта на движение. Стационарните са по път I-4 Севлиево - Велико Търново при км 116+650 м вляво до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно до складовата база в землището на село Шереметя. \r\nЛуиза ТРАНЧЕВА", "date": "2019.03.07", "title": "Велико Търново: Пътните настилки в областта са предимно сухи, по усойните места са възможни мокри участъци"}
{"url": "http://www.focus-news.net/news/2019/03/07/2631605/gabrovo-dvizhenieto-po-pat--6072-selishte-stokite-pri-km-11675-tryabva-da-se-osashtestvyava-s-povisheno-vnimanie-poradi-propadnal-uchastak-na-asfaltovata-nastilka.html", "text": "Затворена за движение е улица „Малина“ в Габрово, която е част от път III-5004 Чехлевци – Велчевци (от км 10+940 до км 11+829). Там текат ремонтни дейности, които налагат въвеждането на обходен маршрут – през улици в урбанизирана територия на Габрово. Това съобщиха за  Радио „Фокус“ – Велико Търново  от Областно пътно управление – Габрово. Времето в областта е ясно и слънчево, настилките са сухи. Полицейски патрули са разположени в участъците с висока концентрация на ПТП. Те следят за правилното протичане на движението и спазване на закона. Ремонти текат и по пътя между Севлиево и Драгановци. Водачите трябва да карат внимателно в отсечката от км 0 до км 14+600. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 трябва да се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до 31 март. Отворен за леки автомобили и товарни до 12 тона е прохода Шипка. Там настилката е предимно суха, но има и мокри участъци. Органите на реда съветват водачите да са внимателни. \r\nЛуиза ТРАНЧЕВА", "date": "2019.03.07", "title": "Габрово: Движението по път III-6072 Селище – Стоките при км 11+675 трябва да се осъществява с повишено внимание поради пропаднал участък на асфалтовата настилка"}
{"url": "http://www.focus-news.net/news/2019/03/07/2631614/varna-v-grada-shte-se-provede-uchreditelno-sabranie-na-regionalnata-kolegiya-na-pomoshtnik-farmatsevtite.html", "text": "Учредително събрание на Регионалната колегия на помощник-фармацевтите предстои да се проведе във Варна. Това съобщиха за  Радио „Фокус“ – Варна  от Регионалната здравна инспекция (РЗИ). Създаването на съсловната организация е във връзка с обнародвания в началото на ноември миналата година Закон за изменение и допълнение на Закона за съсловната организация на медицинските сестри, акушерките и асоциираните медицински специалисти. Учредителното събрание във Варна ще се проведе от 18.30 часа в зала „Професор д-р Капрелян“ в РЗИ. По време на срещата ще бъдат избрани управителни органи на колегията, както и делегати за първия конгрес на съсловната организация. Записването за участие ще започне в 18.00 часа. \r\nДиана СТОЕВА", "date": "2019.03.07", "title": "Варна: В града ще се проведе Учредително събрание на Регионалната колегия на помощник-фармацевтите"}
{"url": "http://www.focus-news.net/news/2019/03/07/2631610/burgas-prohodimi-sa-patnite-nastilki-na-teritoriyata-na-oblastta.html", "text": "Спокоен е трафикът в областта. Това съобщи за  Радио „Фокус“ - Бургас  дежурният от Областно пътно управление. Пътните настилки са нормално проходими.  \r\nНатоварено е движението по централните улици и булеварди в град Бургас. Интензивен е трафикът на кръговото кръстовище на “Трапезица”, както и по пътя от и към жк. „Меден Рудник“. \r\nМария КУРТЕВА", "date": "2019.03.07", "title": "Бургас: Проходими са пътните настилки на територията на областта"}
{"url": "http://www.focus-news.net/news/2019/03/07/2631604/le-figaro-zashto-evropeyskite-izbori-ne-interesuvat-pochti-nikogo.html", "text": "По-малко от три месеца преди изборите, предизборната кампания протича в атмосфера на практически всеобщо безразличие. Събранията на активисти са голяма рядкост. Що се касае до проектите, нито един от тях до сега не е успял да привлече вниманието към себе си. След 15 седмици мобилизация, по всичко изглежда, че и „жълтите жилетки“ окончателно се отказаха от тази тема. Под огъня на критиките, мнозинството от тези, които биха искали да представляват движението на предстоящите избори, развяха бялото знаме. На сайта за големи дебати, на Европа са посветени само няколкостотин от 60 000 теми. Освен това, на стартираната от самите „жълти жилетки“ платформа „Реални дебати“, на рубриката „Европа, външни работи и задморски територии“ се падат по-малко от 6000 от повече от 100 хиляди теми, пише  френският ежедневник Le Figaro  в материал, представен без редакторска намеса. \r\nПо време на европейските избори традиционно се наблюдава най-ниската избирателна активност на целия континент. Във Франция тя беше 42,43% през май 2014 година, 41,63% през юни 2009 година и 42,76% през юни 2004 година.Най-активни на изборите са хората над 65 години, както и гражданите с високи доходи и жителите на големите градове, т.е. същите категории, които проявяват най-голяма активност на всички вотове. Трябва да се отбележи, че французите, като цяло, проявяват към  Европа не любов или скептицизъм, а безразличие. Кой е виновен за това? Отговорът е, че виновната страна е Европа. Европа, от която никой не се интересува, защото тя е някъде далеч. Социологическите проучвания всяка година показват, че доверието в институцията е обратно пропорционално на усещането за нейната отдалеченост. \r\nПрез 2019 година 54% от французите вярват на своя кмет, но само 19% вярват в големите международни институции, като „Г-20“. Рейтинга на ЕС и ЕП, на свой ред, са съответно 28% и 24%. Някои смятат, че за това е виновна самата Европа, която не може да формира никаква идентичност. Как да убедиш 500 милиона европейци, че те представляват един единствен народ, свързан с „общност на съдбата“? \r\nКакто и да е, тези причини също тласкат други в сенките. На референдума за Маастрихтския договор през 1992 година явката беше 69,7%, а за проекта на европейската конституция през 2005-а беше 69,37%. Освен това, резултатите и в двата случая говорят за това, че във Франция има голям брой както привърженици, така и противници на Съюза. Това означава, че гражданите се интересуват от Европа, когато въпросът е формулиран ясно и когато те решат, че гласът им има значение. \r\nВ същото време в работата си европейските институции правят всичко, за да създадат впечатление в хората, че тяхното гласуване е безполезно. Европейските институции не се припокриват с нищо познато на френските граждани. Политическият живот в страната е изграден върху курса и борбата на мнозинството и на опозицията, докато функционирането на ЕС се основава на представителството на всяка страна и на културата на компромис. Нашите представители в Страсбург се оказват в парламент без политическо мнозинство, което ги обрича да формират алианси за приемане на документи в рамките на сложен процес на съвместно взимане на решения със Съвета на ЕС. Един френски гражданин почти не може да разбере как гласът му ще се отрази на работата на Европейския парламент, още повече, че гласуването преминава през партийни списъци, контролирани от политически асоциации, а европейските депутати нямат желание да казват на своите съграждани какво защитават в Страсбург. \r\nВсичко това е наложено от позициите на националните политически партии, най-вече Социалистическата партия и \"Републиканците\", които винаги са поддържали известна неяснота по европейските въпроси, за да не извадят вътрешния разкол на публично място. Осъзнавайки, че те няма да спечелят нищо на европейските избори, но могат да загубят много, те създадоха неясни лозунги: защита на Европа, функционираща Европа, друга Европа, нова Европа и др. На фона на настоящите глобални промени в системата на политическото разделение, има и разделение между европейските партии. Днес става все по-трудно да се поддържа дисциплина в сдружения като Европейската народна партия (ЕНП), която включва движения от германския ХДС до „Фидес“ на Виктор Орбан. \r\nИ накрая, медиите също носят отговорност за липсата на внимание към европейските въпроси. Достатъчно е да погледнете колко активно някои от тях разпалваха полемиката около абортите след назначаването на Франсоа-Ксавие Белами за лидер на избирателния списък на „Републиканците“, за да разберат, че същината на въпроса почти не ги интересува. Струва си да си припомним едно по-малко забележимо, но все пак важно събитие: телевизионните дебати между двамата фаворити през 2014 г. в борбата за поста на ръководител на Европейската комисия Мартин Шулц и Жан-Клод Юнкер. Големите френски канали просто отказаха да ги излъчат от страх, че няма да съберат аудитория. В Германия дебатите бяха организирани на немски език на втория канал. Французите не получиха право на такъв демократичен момент, въпреки че повечето от кандидатите говореха френски. Медиите решиха, че това не е интересно за гражданите, дори без да им дадат възможност да проявят интерес. \r\nМожем да кажем отсега, че на изборите на 26 май 2019 година ще има много ниска избирателна активност. Остават ни още три месеца, за да започнем истински дебат с французите, който не заобикаля различията във всеки политически лагер и слабостта на европейските институции. Отказвайки да направим това, даваме изборите на милостта на две малцинства, които, въпреки това, демонстрират най-разбираемите политически позиции: говорим за евроскептиците и блажените еврофили. \r\nПревод и редакция:", "date": "2019.03.07", "title": "Le Figaro: Защо европейските избори не интересуват почти никого"}
{"url": "http://www.focus-news.net/news/2019/03/07/2631611/zapochva-23-toto-izdanie-na-mezhdunarodniya-filmov-festival-sofiya-film-fest.html", "text": "Започва 23-тото издание на Международния филмов фестивал София филм фест. Фестивалът е част от Календара на културните събития на Столична община за 2019 г. Това съобщиха от пресцентъра на  Общината . Официалното откриване е днес в зала 1 на НДК с премиерата на най-новата документална творба на Андрей Паунов - „Да ходиш по вода”. Международният филмов фестивал София филм фест (Sofia International Film Festival), извоювал с годините признанието на световната кинообщност, акредитиран от FIAPF и включен в класацията на списание Variety сред 50-те топ фестивала за киноиндустрията, ще представи пред публиката и многобройните международни гости най-актуалните творби от световното и българското кино. \r\nФестивалът се организира от Арт Фест под патронажа на Столична община и част е от Календара на културните събития на София за 2019 година. Реализира се в партньорство с Министерство на културата, Националния филмов център и Националния дворец на културата, с подкрепата на програмата Творческа Европа MEDIA (Creative Europe Media) на Европейския съюз, национални и чуждестранни културни институти, спонсори, партньори и приятели. \r\nЦеремонията по награждаването ще се състои на 16 март. Програмата на фестивала, заедно с традиционните издания в Бургас, Пловдив и Варна, ще продължи до 28 март. Специална програма в Дома на киното, свързана с ретроспективи и други събития, ще подготви публиката с очакване за фестивала от 27 февруари. \r\nЗа 17-и път международно жури ще определи фаворита за Голямата награда в конкурса за първи или втори игрален филм „София – град на киното”, съдържаща парична премия от 7000 евро, осигурена от Столична община. \r\nВеликият полски режисьор Кшищоф Зануси ще бъде специален гост на фестивала и ще бъде удостоен с Наградата на София на Столична община за своя принос към изкуството на киното, а гражданите ще могат да видят специална ретроспектива от избрани негови филми, както и най-новата му творба „ЕТЕР“, чиято премиера беше преди месеци на фестивала в Рим. \r\nОбичаният български рок музикант Кирил Маричков ще получи Наградата на София на Столична община за своя принос към изкуството на киното и музиката. В негова чест ще бъде показан филмът „Щурците – 20 години по-късно” (1988).", "date": "2019.03.07", "title": "Започва 23-тото издание на Международния филмов фестивал София филм фест"}
{"url": "http://www.focus-news.net/news/2019/03/07/2631617/burgas-informatsionen-forum-na-tema-iskash-biznesat-ti-da-rastei-nie-imame-eksperti-i-nou-hau-shte-se-provede-v-kulturen-tsentar-morsko-kazino.html", "text": "Европейската банка за възстановяване и развитие (ЕБВР), Министерството на икономиката и Община Бургас организират информационен форум на тема „Искаш бизнесът ти да расте? Ние имаме експерти и ноу-хау“. Това съобщиха от пресцентъра на  Община Бургас . Той ще се проведе в зала „Петя Дубарова“ на Културен център „Морско казино“ от 10.00 часа. За участие са поканени представители на всички малки и средни компании от Бургас и областта. Целта на форума е те да се запознаят с възможностите, които дава програмата „Подкрепа за малкия бизнес“ на ЕБВР. Чрез нея фирмите могат да търсят и получат експертна помощ за развитие и растеж в различни области, като стратегия, маркетинг, финансов мениджмънт, енергийна ефективност и др.  \r\n„За година програмата е подкрепила реализацията на 25 проекта, почти толкова очакват одобрение. По-голяма част от реализираните проекти са в София, затова организираме информационни форуми в страната, да могат повече фирми да научат за програмата и да се възползват от възможностите, които тя дава“, съобщи мениджърът на програмата за България Мирослав Стоянов.  \r\nПредприемачи, завършили успешно проект по програмата, ще споделят личния си опит от процеса на кандидатстване, одобрение и изпълнение по време на форума. Екипът, който управлява програмата „Подкрепа за малкия бизнес“ на ЕБВР, ще даде практически съвети и напътствия за успешно участие. \r\nПредставители на Министерството на икономиката и Изпълнителната агенция за насърчаване на малките и средни предприятия ще запознаят присъстващите с мерките за подпомагане на малкия бизнес и възможностите, които предоставя Оперативна програма „Иновации и конкурентоспособност 2014-2020“. Община Бургас ще представи своята политика за насърчаване на предприемачеството. Представители на бизнеса от Бургас и областта ще имат възможност да разкажат за предизвикателствата, които срещат в ежедневието си и да потърсят диалог с институциите, от които зависи решаването на проблемите им. Участието във форума е безплатно.", "date": "2019.03.07", "title": "Бургас: Информационен форум на тема „Искаш бизнесът ти да расте? Ние имаме експерти и ноу-хау“ ще се проведе в Културен център „Морско казино“"}
{"url": "http://www.focus-news.net/news/2019/03/07/2631620/republika-makedoniya-listovki-za-avtonomiya-na-egeyska-makedoniya-sa-se-poyavili-v-severna-gartsiya.html", "text": "Провокация на македонците, както твърдят гръцките медии, или операция на гръцките служби за сигурност, която има за цел да предизвика негативен имидж на славянското население в тази страна. Както съобщава Star.gr, през последните дни в околността на Лерин и Серес, Егейска Македония, са се появили листовки с призив за „Автономия на Егейска Македония в Гърция“, предава опозиционното  скопско електронно издание „Република“ . \r\nЛистовките са подписани от непознатата досега организация ВМРО (Обединена) и в тях се призовават славяните в Егейска Македония да се обединят в една Автономия. \r\nПърви за листовките съобщи вестник „Илинден“ на славяните в Албания. \r\nПревод и редакция:", "date": "2019.03.07", "title": "„Република“ (Македония): Листовки за „Автономия на Егейска Македония“ са се появили в Северна Гърция"}
{"url": "http://www.focus-news.net/news/2019/03/07/2631618/pregled-na-osnovnite-temi-vav-velikotarnovskiya-pechat.html", "text": "„Великотърновка патентова система за фейсконтрол на студенти по време на изпит“ е заглавие на първа страница на областния всекидневник  „Янтра ДНЕС” .  Великотърновката Катина Кьорева, провокирана от хитрините на студентите, изработи и патентова система за двуфакторна идентификация в учебните заведения. Кьорева е студентка в УНСС и идеята й за проекта се родила като отговор на масовите студентски схеми за манипулиране на системата. „Въвеждат работно време за кучешките заграждения“, пише още вестникът. За първи път във В. Търново предстои да бъдат регламентирани часове за разходка на домашните любимци в специално обособените за целта места. В града има само две заграждания за кучета – парк „Дружба“ и „Колю Фичето“. „Хванаха двама младежи, опитали се да оберат жена“ е новина от криминалната хроника. На страница 5-та е поместен коментар на Петър Михнев относно българския футбол, който заявява „Батето помагаше на много хора, после всички го изоставиха“. На страница 8-ма има статия, която разказва за идея, при която се предвижда въвеждане на допълнителни часове по български език за уязвимите групи. „ЦСКА трябва да се притеснява повече от нас, заявиха от „Етър“ е новина от спортните страници.  \r\n„Богата програма очаква търновци и гостите на града за празника на старата столица“ е заглавие от вестник  „Борба“ . 12 събития, насочени към малчуганите и учениците на Велико Търново, пет куклени спектакъла, седем изложби, шест литературни срещи и представяния на книги, четири театрални представления са част от проявите, включени в програмата, с която Велико Търново ще посрещне празника си на 22 март. „Кози суджук с трюфели донесе диплом за иновация на великотърновски майстор“ е друга новина от първа страница. Уникален кози суджук с трюфели на великотърновски майстор е отличен с диплом за иновации в края на февруари на Международния панаир в Пловдив. С приготвения от шеф Станимир Радичков деликатес наскоро Радостин Кирязов спечели и приза за най-добър пицар в света на световното състезание All Stars Pizza Antonio Mezzro Trophy в Порто. „Свищовската болница с финансово рамо от държавата“, пише още „Борба“. След редица срещи кмета на Свищов Генчо Генчев с министъра на здравеопазването Кирил Ананиев и съдействието на народния представител Цветан Цветанов общината успя да защити интересите на свищовското лечебно заведение и да осигури финансов ресурс за нормалното му функциониране. „Двама от Горна Оряховица арестувани за телефонни измами във Варна“ е новина от криминалната хроника. В областния ежедневник ще намерите и материал за студенти от Япония, които са на посещение във ВТУ.", "date": "2019.03.07", "title": "Преглед на основните теми във великотърновския печат"}
{"url": "http://www.focus-news.net/news/2019/03/07/2631619/shumen-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта, предаде репортер на  Радио „Фокус“ - Шумен . Времето е с разкъсана облачност до ясно, видимостта е добра. Интензивен е трафикът в посока Русе и Бургас. Камера за постоянно видеонаблюдение има в близост до бензиностанцията на 7-ми км по пътя София - Варна. Ришки проход е отворен за движение. Върбишки проход е затворен за всички видове превозни средства. \r\nИвелина ИВАНОВА", "date": "2019.03.07", "title": "Шумен: Сухи и проходими са пътищата в областта"}
{"url": "http://www.focus-news.net/news/2019/03/07/2631613/sofiya-mvr-i-spetsializiranata-prokuratura-shte-dadat-brifing-vav-vrazka-sas-spetsializiranata-operatsiya-na-teritoriyata-na-kv-orlandovtsi.html", "text": "МВР и Специализираната прокуратура ще дадат брифинг във връзка със специализираната операция на територията на кв. „Орландовци“. Той ще се проведе около 9.40 часа на ул. „Мара Бунева“ 4 на кръстовището с ул. „Димитър Гущанов“. На него ще бъде дадена повече информация за провеждаща се специализирана операция на територията на кв. „Орландовци“. Изявления ще дадат на място заместникът на главния прокурор Иван Гешев и главният секретар на МВР Ивайло Иванов.", "date": "2019.03.07", "title": "София: МВР и Специализираната прокуратура ще дадат брифинг във връзка със специализираната операция на територията на кв. „Орландовци“"}
{"url": "http://www.focus-news.net/news/2019/03/07/2631612/blagoevgrad-ofitsialno-shte-bade-otkrit-restavriraniyat-pametnik-kostnitsa-na-zaginalite-voynitsi-i-ofitseri-v-mezhdusayuznicheskata-voyna.html", "text": "Паметникът костница в памет на загиналите войници и офицери в Междусъюзническата война ще бъде официално открит в Благоевград, след като бе реставриран. Това съобщиха от пресцентъра на  Община Благоевград . Представянето ще бъде от 11.00 часа на Стария гробищен парк срещу входа на парк „Македония“. Ремонтирана е настилката и е обновена оградата около него. Криптата е обновена и в нея са положени костите на всички загинали в защита на Отечеството герои. Кръстът за храброст, който е красял паметника, също е напълно възстановен. \r\nБлагодарение на усилията на Общината, Областната администрация, РК „Традиция“, с подкрепата на Министерство на отбраната на Р България успешно се възстанови културният паметник, който е емблема за Благоевград.  \r\nИдеята за изграждането на общ паметник костница е да приюти останките на 580 загинали за Родината офицери и войници. Паметникът е изграден много бързо с дейното участие на широката общественост от града. В него намират място за последен покой няколко войници, загинали по време на освобождението на града от османско владичество – 5 октомври 1912 г. Огромната част от загиналите се отнася към лятото на 1913 г., когато отстоявайки стратегически важния подстъп към столицата живота си дават 17 офицери, 31 подофицери и 528 войници. Решени да отдадат живота си, но да не допуснат противника да продължи към София, тези герои са погребани в общи братски могили извън границите на тогавашната Горна Джумая.", "date": "2019.03.07", "title": "Благоевград: Официално ще бъде открит реставрираният паметник костница на загиналите войници и офицери в Междусъюзническата война"}
{"url": "http://www.focus-news.net/news/2019/03/07/2631626/sliven-dvizhenieto-na-teritoriyata-na-tsyalata-oblast-e-natovareno.html", "text": "Пътните настилки в Сливенска област са сухи и нормално проходими. Движението на територията на цялата област е натоварено, съобщиха от  Областно пътно управление-Сливен . \r\nПроходите Твърдишки и Вратник са затворени целогодишно за тежки автомобили над 10 т. В участък от прохода Твърдица – Елена движението се осъществява в едната лента заради ремонт. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по пътя  Бероново – Градец в участъка от Садово до Градец от км 9+645 до км 13+042, както и по пътя  Сунгурларе – Пъдарево в участъка между селата Чубра и Пъдарево е ограничено за МПС над 12 т поради ремонтни дейности, които трябва да приключат до 31 март.", "date": "2019.03.07", "title": "Сливен: Движението на територията на цялата област е натоварено"}
{"url": "http://www.focus-news.net/news/2019/03/07/2631623/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.03.07", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/03/07/2631621/smolyan-mokri-sa-patishtata-po-visokite-chasti-na-oblastta-povishena-e-opasnostta-ot-padashti-kamani.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а температурите са положителни. Пътните настилки са предимно сухи, на места по усойните части са мокри, а настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3.5 тона. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин в района на село Грохотно се осъществява в лявата пътна лента чрез изчакване. Мястото, което е с дължина около 10 метра, е обозначено с пътни знаци. Очаква се движението да бъде нормализирано в средата на април. Повишена е опасността от падащи камъни и свличане на земни маси по всички направления в областта заради повишаването на дневните температури и снеготопенето, затова водачите трябва да шофират внимателно и със съобразена скорост. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян времето е слънчево и ясно. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.07", "title": "Смолян: Мокри са пътищата по високите части на областта, повишена е опасността от падащи камъни"}
{"url": "http://www.focus-news.net/news/2019/03/07/2631622/kyustendil-v-grada-shte-se-provede-zasedanie-na-asotsiatsiyata-po-vik.html", "text": "В града ще се проведе заседание на Общото събрание на Асоциация по ВиК – Кюстендил. Това съобщиха за  Радио „Фокус” – Кюстендил  от Асоциацията. Заседанието е насрочено за 13.30 часа в залата на Областна администрация – Кюстендил. Дневният ред включва пет точки. Първата касае приемане на отчет за дейността на Асоциация по ВиК на обособената територия. Следват приемане на отчет за изпълнение на бюджета на Асоциация и приемане на годишен финансов отчет. Членовете на Асоциацията трябва да приемат и бюджет за 2019 година. Асоциацията има общо девет членове – Държавата и общините Кюстендил, Дупница, Бобов дол, Кочериново, Рила, Бобошево, Невестино и Трекляно. В Асоциацията не членува единствено Община Сапарева баня. Близо 43 000 лева ще бъде бюджетът на Асоциацията за 2019 година. 15 000 лева ще бъде вноската на държавата в бюджета. Община Кюстендил е с планирана вноска от 13 000 лева, а Община Дупница – 9 700 лева. \r\nВенцеслав ИЛЧЕВ", "date": "2019.03.07", "title": "Кюстендил: В града ще се проведе заседание на Асоциацията по ВиК"}
{"url": "http://www.focus-news.net/news/2019/03/07/2631615/huan-guaydo-venetsuela-zaplashva-germaniya.html", "text": "Лидерът на венецуелската опозиция Хуан Гуайдо заяви четвъртък в интервю пред Der Spiegel, че обявяването на германския посланик в Каракас за „персона нон грата“ е заплаха срещу Берлин, предава  Reuters . \r\n„Това действие представлява заплаха срещу Германия“, заяви Гуайдо. \r\nБританската агенция припомня, че германският дипломатически представител в Каракас Даниел Кринер бе обявен за „персона нон грата“ два дни, след като той и други дипломати посрещнаха опозиционният лидер на летището при завръщането му във Венецуела в понеделник. \r\nПревод и редакция:", "date": "2019.03.07", "title": "Хуан Гуайдо: Венецуела заплашва Германия"}
{"url": "http://www.focus-news.net/news/2019/03/07/2631624/tass-ruskoto-mo-publikuva-video-na-su-27-koyto-prihvashta-razuznavatelen-samolet-na-sasht-nad-baltiysko-more.html", "text": "Министерството на отбраната на Русия публикува видео от изтребител Су-27, който прихваща разузнавателен самолет на САЩ RC-135 над Балтийско море. Видеото е публикувано в официалният „Туитър“ на ведомството предава ТАСС. \r\nПо данните на МО на Русия, в прихващането е участвал изтребител от състава на дежурните сили на Противовъздушната отбрана. След оттеглянето на американския самолет от руската граница, Су-27 се е върнал в своята база. \r\nРуската агенция припомня, че руски изтребители редовно над водите на Балтийско море съпровождат чуждестранни военни самолети, които се опитват да се приближат до границата на страната. \r\nПревод и редакция:", "date": "2019.03.07", "title": "ТАСС: Руското МО публикува видео на Су-27, който прихваща разузнавателен самолет на САЩ над Балтийско море"}
{"url": "http://www.focus-news.net/news/2019/03/07/2631625/plovdiv-v-asenovgrad-shte-bade-predstavena-izlozhbata-tazi-vecher-az-sam-hubava-po-povod-8-mart.html", "text": "Изложбата „Тази вечер аз съм хубава“ ще бъде представена в Етнографската къща в Асеновград по повод 8 март. Това каза за  Радио „Фокус“ – Пловдив  Магдалена Георгиева, уредник в Етнографската къща. Изложбата ще бъде открита от 17.30 часа и ще може да бъде посетена до края на месец април. Експозицията ще пресъздаде атмосферата на 70-те и 80-те години на миналия век и ще възроди празничните моменти от живота на жената – абитуриентския бал, сватбата и честванията на Деня на жената – 8 март. „Идеята е посетителите да имат възможността да се върнат назад в близкото минало и да си спомнят, а останалите, които са родени в по-късен етап, да видят как техните майки и баби са отбелязвали тези празнични моменти“, каза Георгиева. Атмосферата на празниците ще бъде пресъздадена благодарение на облекла, картички, снимки, сватбени покани, бижута, козметика и музика от периода. Централно място в изложбата в Етнографската къща в Асеновград заемат спомените на възрастни хора за това как се е празнувало, както и изследването на музейните работници за периода от 70-те и 80-те години, резултат от което са събрани разкази за някогашните празнични моменти на жените. \r\nУредникът в Етнографската къща в Асеновград Магдалена Георгиева посочи, че сред подбраните експонати са дълга права сватбена рокля с изчистен силует от 1970 година, както и контрастна на нея широко разкроена пищна сватбена рокля с тюл от 1989 година. „Наблягаме също на поканите, които ще бъдат прикрепени, и човек ще може да ги пипне, да ги отвори и да прочете какво пише там. Сред тях са картички за 8 март, както детски картички, така и тези, които са от съпрузите и от приятели на жената, тоест посетителите ще видят не само на жената-майка, но и на жената-съпруга и жената-колежка“, каза още Георгиева. \r\nАтмосферата от 70-те и 80-те години на 20 век ще бъде допълнена от изпълнения на Музейната музикална школа с ръководител Веси Пашалиева. „За да бъде напълно автентично усещането, всички музейни работници ще посрещат гостите с облекло от периода на 70-те и 80-те години на 20 век. Приканваме и посетителите да се включат в преживяването, преобразявайки се в подобен стил облекло“, каза още Магдалена Георгиева. \r\nТони МИХАЙЛОВ", "date": "2019.03.07", "title": "Пловдив: В Асеновград ще бъде представена изложбата „Тази вечер аз съм хубава“ по повод 8 март"}
{"url": "http://www.focus-news.net/news/2019/03/07/2631633/kyustendil-podmyana-na-mantineli-se-izvarshva-v-uchastaka-mezhdu-dupnitsa-i-blagoevgrad-na-avtomagistrala-struma.html", "text": "Подмяна на мантинели се извършва в участъка между Дупница и Благоевград на автомагистрала „Струма”. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Участъкът е сигнализиран с пътни знаци. Поради свличане на земна маса е въведена временна организация на движението в участък от пътя Бобов дол – Жедна. По път III – 623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът за въведената временна организация на движението е до 29 март. Продължават ремонтните дейности на асфалтовата настилка по пътя Горна Козница – Бобов дол. Водачите на моторни превозни средства трябва да се движат с повишено внимание. Срокът е до 29 март. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът е до 29 март 2019 година. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.03.07", "title": "Кюстендил: Подмяна на мантинели се извършва в участъка между Дупница и Благоевград на автомагистрала „Струма”"}
{"url": "http://www.focus-news.net/news/2019/03/07/2631630/georgi-dimov-bivsh-generalen-konsul-v-odrin-germaniya-i-turtsiya-preminavat-v-sledvasht-etap-kam-izostryane-na-dvustrannite-otnosheniya.html", "text": "Германия и Турция преминават в следващ етап към изостряне на двустранните отношения. Това каза за сутрешния блок „Добро утро, България“ на  Радио „Фокус“  бившият генерален консул в Одрин Георги Димов във връзка със скандала между двете страни, след като Анкара обяви, че са възможни арести на германски туристи на влизане в страната, въпреки че турското министерството на външните работи отрече твърденията. По думите му има разминаване на ценностно ниво не само по оста Анкара-Берлин, но и с днешните цивилизационни приоритети. „Турският министър на вътрешните работи Сюлейман Сойлу, за да се хареса на президента Реджеп Тайип Ердоган в сегашната предизборна еуфория, публично заплашва с арест всички негови противници в Германия, когато стъпят на турска територия. Този акт е типично в стил „Бай Хасан прави избори“ – турският прочит на Алеко Константинов. Иначе не са изключение, дори са редовна практика подобни арести на противници на Ердоган с германско гражданство“, обясни Георги Димов. Той каза още, че темата за последния скандал между Анкара и Берлин има по-широки измерения. Според него в основата му стоят постулатите на днешния управленски модел на югоизточната ни съседка – войнстващият и военолюбив национал-ислямизъм, който се отнася все по-подозрително не само спрямо Запада, но и към НАТО. В целия политически спектър в Германия реакциите бяха много остри и разбираеми, добави бившият генерален консул в Одрин. \r\nЕлеонора ЧОЛАКОВА", "date": "2019.03.07", "title": "Георги Димов, бивш генерален консул в Одрин: Германия и Турция преминават в следващ етап към изостряне на двустранните отношения"}
{"url": "http://www.focus-news.net/news/2019/03/07/2631632/ministar-krasimir-valchev-prisastva-na-otkrit-urok-na-vtoroklasnitsite-ot-109-ou-hristo-smirnenski-v-sofiya.html", "text": "Министър Красимир Вълчев присъства на открит урок на второкласниците от 109 ОУ „Христо Смирненски“, предаде репортер на  Агенция „Фокус“ . По време на открития урок учениците демонстрираха своите знания за български традиции и обичаи като кукерството, сурвакарството и др.  \r\nВторокласниците подариха на министъра две книжки - едната с техни стихотворения, а другата със съвети за безопасност на движението. \r\nЦветилена СИМЕОНОВА", "date": "2019.03.07", "title": "Министър Красимир Вълчев присъства на открит урок на второкласниците от 109 ОУ „Христо Смирненски“ в София"}
{"url": "http://www.focus-news.net/news/2019/03/07/2631629/varna-patnite-nastilki-na-povecheto-mesta-v-oblastta-sa-suhi.html", "text": "Движението от км 0 до км 8 на автомагистрала „Черно море“ се извършва двупосочно в платното в посока Бургас. Това съобщиха за  Радио „Фокус“ – Варна  от Агенция „Пътна инфраструктура“. Движението се осъществява при пълно затваряне на платното в посока Бургас – Варна и се пренасочва в платно в посока Бургас. Срокът за приключване на ремонтните дейности е до края на месец март. По път I-9 в участъка Кранево – Варна при км 83 е ограничено движението на моторни превозни средства над 10 тона. Обходният маршрут е през Кичево и Оброчище. Пътните настилки на повечето места във Варна и по републиканската пътна мрежа на територията на областта са сухи. Времето по Черноморието е ясно, видимостта е добра. Към момента няма информация за затворени пътища или пътни инциденти, които да затрудняват движението. \r\nБояна АТАНАСОВА", "date": "2019.03.07", "title": "Варна: Пътните настилки на повечето места в областта са сухи"}
{"url": "http://www.focus-news.net/news/2019/03/07/2631616/ombudsmanat-maya-manolova-shte-se-sreshtne-s-protestirashti-meditsinski-spetsialisti.html", "text": "От 13.00 часа омбудсманът Мая Манолова организира среща по искане на протестиращите медицински специалисти, която ще се състои в институцията на омбудсмана на ул. „Георг Вашингтон“ 22. Това съобщиха от пресофиса на  омбудсмана . \r\nПоводът са протестите на 1 март т.г. в цялата страна на медицински сестри, акушерки, лаборанти и рехабилитатори, които настояха за промяна в заплащането, условията на труд и статута на лечебните заведения.  \r\nТехните искания са стартово възнаграждение от две минимални работни заплати, регулиране на работното време, заплащане на извънредния труд и др. \r\nСпециалистите по здравни грижи алармират, че здравеопазването е в „клинична смърт“ и изискват незабавни и спешни държавни мерки за неговото оздравяване.", "date": "2019.03.07", "title": "Омбудсманът Мая Манолова ще се срещне с протестиращи медицински специалисти"}
{"url": "http://www.focus-news.net/news/2019/03/07/2631628/stoyan-mirchev-bsp-balgariya-v-momenta-se-upravlyava-ot-edna-nova-koalitsiya-dps-i-gerb.html", "text": "„България в момента се управлява от една нова коалиция – ДПС и ГЕРБ, на базата на договорки по коридорите на парламента, които не са в интерес на българското общество“. Това заяви народният представител от ПГ на „БСП за България“ Стоян Мирчев в сутрешния блок на Нова телевизия, съобщиха от пресцентъра на  НС на БСП . „Пъпната връв, която свързва ГЕРБ и ДПС, до скоро скрита коалиция, вече е официална“, допълни той. Мирчев обясни, че става въпрос за Закона за вероизповеданията. „Поправките са много и по-голямата част от тях са свързани със заплатите на свещенослужителите - неща, които по принцип са говорени и пред президента. Но в преходни и заключителни разпоредби пише много ясно – всички задължения на вероизповеданията до 31 декември 2018 г. да бъдат опростени. Единственото вероизповедание със задължения в България и те са над 10 млн. лв., а според експерти – 12 млн. лв., са на мюфтийството“, подчерта народният представител. Той коментира, че всички вероизповедания могат да си плащат данъците към НАП и държавата редовно, а това вероизповедание е решило да не го прави. „ДПС сключват сделка с ГЕРБ – от едната страна стои ветото на президента, а от другата – опрощаването на тези 12 млн. лв. Опрощаване в такива размери на данъци ще удари по джоба на всеки български гражданин“, каза още депутатът от левицата. По думите му този текст е написан само за тях и обслужва интересите на ДПС. „По време на разговорите при президента не е ставало въпрос за такова опрощаване. Там става въпрос да се пресекат опитите за плащане от трети държави. Държавата, чрез бюджета, поема финансирането на заплатите, а тук говорим за неплатени данъци“, обясни Мирчев. Народният представител припомни, че по време на скандала с Изборния кодекс също е имало сделка между ГЕРБ и ДПС. „Но тогава беше за формирането на кворума, машинното гласуване, смяна на данъчната система, самолети и още много други“, допълни той. \r\nМирчев отправи въпрос към Цветан Цветанов – дали ще върне парите, които България е платила за осъдителни присъди по негова вина. „Той, като вътрешен министър, правеше внушения. България беше осъдена 6 пъти. В момента той продължава да прави внушения. Това са стотици хиляди евро на българските граждани. Би трябвало човек със 7 апартамента да има възможност да покрие тези разходи на българските данъкоплатци“, коментира Стоян Мирчев.", "date": "2019.03.07", "title": "Стоян Мирчев, БСП: България в момента се управлява от една нова коалиция – ДПС и ГЕРБ"}
{"url": "http://www.focus-news.net/news/2019/03/07/2631636/pregled-na-temite-v-burgaskiya-pechat.html", "text": "„Крадци шетат масово из Славейков – обират злато и пари“, е водещото заглавие на вестник  „Черноморски фар“ . „Разбиват врати и се катерят по решетки“ и „Полицията работи тясно със заложните къщи за разкриването на престъпленията“, са подзаглавията на статията. Крадците разбивали врати с кози крак и прониквали в гаражи и домове, за да приберат каквото им видят очите, пише още вестникът. \r\n„Вадим нов талон на автомобила при липсващ в документите евростандарт“, е още едно заглавие от страниците на вестника. „При вече платен по-висок годишен данък разликата ще се възстановява“, е подзаглавието на материала. \r\n„Тръшнаха четирима с наркотици в Изгрев“, е друг акцент в ежедневника. Полицаи от Пето районно управление в Бургас заловиха четирима за разпространение в бургаския комплекс Изгрев, съобщиха от ОДМВР – Бургас. Полицаите провериха апартамент на първия етаж в блок 69. При извършеното претърсване, в стаята са намерени и иззети близо 50 грама марихуана и множество таблетки, чиито точен състав е в процес на изясняване. Четирима души са задържани за срок от 24 часа, а полицията продължава работа по случая, уточнява материалът. \r\n„Кукери превзеха Бургаско“, е друга статия от страниците на „Черноморски фар“. Камено, Средец и руенското село Вресово станаха център на маскарадните прояви. Кукерите наричани още чаушери, бабугери, станчинари, дервиши, старци, сурати или джамалари, са българските карнавални фигури – мъже, предрешени като зверове или типични персонажи.", "date": "2019.03.07", "title": "Преглед на темите в бургаския печат"}
{"url": "http://www.focus-news.net/news/2019/03/07/2631637/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК . Сутрешните температури са от 2 до - 1 градуса. Слаб до умерен вятър духа по билата. Лифтовете и курортите работят съобразно метеорологичната обстановка. През изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.03.07", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/07/2631639/sofiya-105-dushi-sa-bili-nastaneni-v-krizisniya-tsentar-za-bezdomni-hora-zaharna-fabrika-prez-izminaloto-denonoshtie.html", "text": "105 души са настанени в Кризисния център за бездомни хора в столичния кв. „Захарна фабрика“ през изминалото денонощие. Това съобщи за Агенция „Фокус” Йорданка Темелкова - директор на Центъра. По думите ѝ нощта в Кризисния център е преминала спокойно, без инциденти и извънредни ситуации.", "date": "2019.03.07", "title": "София: 105 души са били настанени в Кризисния център за бездомни хора „Захарна фабрика“ през изминалото денонощие"}
{"url": "http://www.focus-news.net/news/2019/03/07/2631635/api-do-1700-chasa-e-ogranicheno-dvizhenieto-po-izprevarvashtata-lenta-ot-km-6-do-km-17-na-avtomagistrala-maritsa-v-posoka-svilengrad-poradi-remont-na-mantinela.html", "text": "До 17.00 часа е ограничено движението по изпреварващата лента от км 6 до км 17  на автомагистрала „Марица“ в посока Свиленград поради ремонт на мантинела в средната разделителна ивица. Това съобщиха от пресцентъра на  Агенция „Пътна инфраструктура“ . Движението се осъществява в активната и аварийната лента.", "date": "2019.03.07", "title": "АПИ: До 17.00 часа е ограничено движението по изпреварващата лента от км 6 до км 17  на автомагистрала „Марица“ в посока Свиленград поради ремонт на мантинела"}
{"url": "http://www.focus-news.net/news/2019/03/07/2631638/kyustendil-trafikat-na-gkpp-gyueshevo-e-s-normalna-intenzivnost-patnite-nastilki-sa-suhi.html", "text": "Трафикът на ГКПП „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към момента е нормален, преминаването се извършва без голямо изчакване. \r\nВенцеслав ИЛЧЕВ", "date": "2019.03.07", "title": "Кюстендил: Трафикът на ГКПП „Гюешево” е с нормална интензивност, пътните настилки са сухи"}
{"url": "http://www.focus-news.net/news/2019/03/07/2631627/prokuror-rumyana-arnaudova-proverkata-po-sluchaya-alo-banov-sam-se-udalzhava-tay-kato-vitsepremierat-tomislav-donchev-e-izpratil-dopalnitelni-dokumenti-do-prokuraturata.html", "text": "Проверката по случая \"Ало, Банов съм\" се удължава, тъй като вицепремиерът Томислав Дончев е изпратил допълнителни документи до прокуратурата. Това каза за  Агенция \"Фокус\"  говорителят на главния прокурор Румяна Арнаудова във връзка с разследването по случая \"Ало, Банов съм\". \"По сведение на наблюдаващия прокурор от Специализираната прокуратура, който извършва предварителната проверка по този случай, в края на миналата седмица бяха приключили всички действия по проверката\", заяви Арнаудова, като уточни, че проверката е включвала както взимане на писмени обяснения, така и изискване и получаване на документи и аудиозаписа, който беше разпространен, и изготвяне на експертна справка. \"Вчера обаче до главния прокурор беше постъпило писмо от вицепремиера Томислав Дончев, с което той уведоми главния прокурор, че е извършвал собствена проверка по този случай, изисквал е документи от различни министерства и е събрал такива, които е изпратил на главния прокурор. Тези документи, които са в значителен обем, са изпратени още във вчерашния ден до наблюдаващия прокурор в Специализираната прокуратура. Така че въпреки намерението на наблюдаващия прокурор тази седмица да се произнесе с краен прокурорски акт, проверката ще се наложи да се удължи, за да се направи анализ и да се разгледат всички документи, които Томислав Дончев е изпратил и да се направи собствен анализ\", обясни прокурор Арнаудова. \"Освен това след като се запознаят, колегите от Специализираната прокуратура ще преценят дали не се налагат допълнителни действия по проверката\", допълни тя. \"Не можем да коментираме в какво качества, защо и в рамките на какви правомощия вицепремиерът е извършвал проверка, но така или иначе тези документи са изпратени, постъпили са в прокуратурата и за нас възниква веднага задължение да ги анализираме, да ги сравним дали разполагаме вече с тях и да направим допълнителен правен анализ\", каза още Румяна Арнаудова.  \r\nВесела АЛЕКСАНДРОВА", "date": "2019.03.07", "title": "Прокурор Румяна Арнаудова: Проверката по случая \"Ало, Банов съм\" се удължава, тъй като вицепремиерът Томислав Дончев е изпратил допълнителни документи до прокуратурата"}
{"url": "http://www.focus-news.net/news/2019/03/07/2631641/hristian-mitev-nfsb-nyama-kak-s-leka-raka-da-zalichavame-ot-zakona-za-kontsesiite-osnovanieto-za-obyavyavane-na-nedeystvitelnost-na-kontsesionniya-dogovor.html", "text": "Няма как с лека ръка да заличаваме от Закона за концесиите основанието за обявяване на недействителност на концесионния договор. Това каза народният представител от НФСБ Христиан Митев по време на дебатите по Закона за концесиите на първо четене, предаде репортер на  Агенция „Фокус“ . Според него не би следвало да се стига до подобно заличаване и изцяло лишаване от тази възможност.  \r\nПо думите му, когато договорът противоречи с основните изисквания на Закона за концесиите, трябва да има санкция, която да се изразява в обявяването на неговата недействителност.  \r\nДеница КИТАНОВА", "date": "2019.03.07", "title": "Христиан Митев, НФСБ: Няма как с лека ръка да заличаваме от Закона за концесиите основанието за обявяване на недействителност на концесионния договор"}
{"url": "http://www.focus-news.net/news/2019/03/07/2631643/plovdiv-6-godishno-momche-e-s-opasnost-za-zhivota-sled-paten-intsident-v-selo-topolovo.html", "text": "6-годишно момче е с опасност за живота след пътен инцидент в село Тополово. Това съобщи за  Радио „Фокус“-Пловдив  говорителят на ОДМВР-Пловдив. Сигналът е подаден на тел. 112 около 17.20 ч. на 6 март. По първоначални данни лек автомобил със 72-годишен водач блъснал детето. То е настанено в болница, където се борят за живота му. Шофьорът е тестван за употреба на алкохол и наркотици, резултатите са отрицателни. Местопроизшествието е запазено, извършен е оглед. Причините и обстоятелствата около катастрофата се изясняват. Образувано е досъдебно производство. \r\nЦветана ТОНЧЕВА", "date": "2019.03.07", "title": "Пловдив: 6-годишно момче е с опасност за живота след пътен инцидент в село Тополово"}
{"url": "http://www.focus-news.net/news/2019/03/07/2631640/veliko-tarnovo-trima-dushi-sa-zaginali-pri-pozhari-v-oblastta-prez-fevruari.html", "text": "Трима души са загинали при пожари във Великотърновска област през февруари. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Жертвите са от три общини – Горна Оряховица, Елена и Павликени. От дирекцията отчитат увеличение на трагичните случаи, като за същия период на миналата година загиналият е бил един, на територията на районната служба в Павликени. \r\nПострадалите при пожари от началото на 2019 г. са двама, като броят се запазва без промяна спрямо същия период на миналата година. \r\nПрез периода на територията на област Велико Търново са регистрирани общо 171 сигнала, на които са реагирали огнеборците. В сравнение със същия период на миналата година те са с 86 повече. От тях пожарите са 156, като 31 са с материални щети, а 125 – без. Едно участие имат пожарникарите в аварийно спасителна дейност. През миналата година те са били 7. \r\nНай-голям брой излизания има районната служба във Велико Търново – 50, след нея се нареждат Павликени с 30, Свищов – 27, Горна Оряховица – 23, Елена – 16, Полски Тръмбеш – 15, и Стражица – 10. Спасен е един гражданин. Регистрирано е едно лъжливо повикване. \r\nНадежда КРЪСТЕВА", "date": "2019.03.07", "title": "Велико Търново: Трима души са загинали при пожари в областта през февруари"}
{"url": "http://www.focus-news.net/news/2019/03/07/2631642/ministar-krasimir-valchev-evrokomisaryat-tibor-navrachich-me-uveri-che-shte-se-nameri-tehnichesko-reshenie-na-vaprosa-za-pola-ot-instrumenta-selfie.html", "text": "Еврокомисарят Тибор Наврачич ме увери, че ще се намери техническо решение за анкетата за пола на инструмента SELFIE. Това каза пред журналисти министърът на образованието и науката Красимир Вълчев, предаде репортер на  Агенция „Фокус“ . \r\nВъв връзка с инструмента SELFIE Вълчев обясни, че има получено писмо от еврокомисарят Тибор Наврачич. „В него той ме уверява, че ще намерят техническо решение, но все още нямаме конкретно предложение. Предполагам, че решението ще е едно от двете наши предложения – или да отпадне отговорът на въпроса, който предизвика дискусия, или самият въпрос. Защото този въпрос не е задължителен от гледна точка на целта, която е да оценим дигиталната подготвеност на училищата“, посочи образователният министър. Той уточни, че анкетата в момента е спряна. \r\nЦветилена СИМЕОНОВА", "date": "2019.03.07", "title": "Министър Красимир Вълчев: Еврокомисарят Тибор Наврачич ме увери, че ще се намери техническо решение на въпроса за пола от инструмента SELFIE"}
{"url": "http://www.focus-news.net/news/2019/03/07/2631646/sliven-izlozhbata-zhenata-muza-i-tvorets-shte-bade-otkrita-v-uzunovata-kashta.html", "text": "Изложбата „Жената – муза и творец“ ще бъде открита в „Узуновата къща“ в Сливен, съобщиха от   Художествена галерия „Димитър Добрович“ . Изложбата представя ролите на жената в изкуството – на вдъхновителка и съзидател. В експозицията са включени творби, създадени предимно през изминалия XX век, показващи жената като муза и творец, равнопоставен с мъжа, в българското изкуство. Сред художниците, представени със свои произведения в изложбата, са Иван Ненов, Илия Петров, Стефан Иванов, Емил Стойчев, Тома Трифоновски, Атанас Пацев, Йордан Кювлиев, Янаки Манасиев и дамите Елена Карамихайлова, Лика Янко, Стефка Аройо, Бисера Прахова и Лиляна Русева. \r\nОткриването ще се проведе от 17.30 часа в „Узуновата къща“ в града.", "date": "2019.03.07", "title": "Сливен: Изложбата „Жената – муза и творец“ ще бъде открита в „Узуновата къща“"}
{"url": "http://www.focus-news.net/news/2019/03/07/2631647/ministar-krasimir-valchev-nyama-da-predlagame-vavezhdaneto-na-zadalzhitelni-uniformi-vav-vsichki-uchilishta.html", "text": "Няма да предлагаме въвеждането на задължителни униформи във всички училища. Това каза пред журналисти министърът на образованието и науката Красимир Вълчев, предаде репортер на  Агенция „Фокус“ . \r\nПо отношение на появилото се недоволството в бургаско училище относно изискванията за униформи в училищата Вълчев коментира, че това е училищна политика. „Всъщност между различните училища винаги ще има деление, но вътре в едно училище не е желателно да има различия. И униформите са полезни от тази гледна точка, че създават отношение и култура към училището, намаляват усещането за различие“, заяви образователният министър. \r\nВълчев обясни, че към момента МОН няма намерение да предлага въвеждането на задължителни униформи във всички училища. „По принцип една такава политика е полезна, но тя трябва задължително да бъде обсъдена с родителската общност във всяко едно училище. Когато става въпрос за гимназия, може да се обсъжда и със самите ученици“, посочи той. \r\nЦветилена СИМЕОНОВА", "date": "2019.03.07", "title": "Министър Красимир Вълчев: Няма да предлагаме въвеждането на задължителни униформи във всички училища"}
{"url": "http://www.focus-news.net/news/2019/03/07/2631648/varhovniyat-administrativen-sad-othvarli-zhalbata-yuber-bv-i-razier-opareyshans-bv-sreshtu-reshenie-na-kzk-za-zabrana-na-deynostta-im.html", "text": "Тричленен състав на Върховен административен съд отхвърли жалбите на „Юбер Б.В“ и „Разиер Опърейшънс Б.В.“ срещу решение № 540 от 30.06.2015 г. на Комисията за защита на конкуренцията, с което на двете компании е забранено да извършват дейност на територията на България. Върховните магистрати потвърждават и наложените им санкции. Това съобщиха от пресцентъра на  Съд . Решението по адм. дело № 11136 от 2015 г. може да се обжалва пред петчленен състав на ВАС.  \r\nТричленният състав смята, че е неоснователно твърдението на жалбоподателите за нищожност на атакувания акт поради липса на компетентност на националния орган по конкуренция. ЗЗК е приложим към всички предприятия, извършващи дейност в България, ако изрично или мълчаливо предотвратяват, ограничават, нарушават или могат да предотвратят, ограничат или нарушат конкуренцията в страната.  \r\n„Обоснован е изводът на Комисията, че с описаното поведение на „Юбер Б.В.“ дружеството получава нелоялно конкурентно предимство и извлича икономически ползи в ущърб на субектите, които предоставят лицензиран таксиметров превоз. Правилно е прието, че степента на обществена опасност от това поведение на дружеството се увеличава в резултат на факта, че превозът срещу възнаграждение (лицензирания таксиметров превоз) е дейност от важен  обществен интерес, което именно обуславя наличието на стриктна държавна регулация и специфични законови изисквания при осъществяването й“, се казва в решението на тричленния състав. „Предвид това КЗК обосновано е счела, че начинът на предлагане на услугата Uber X оказва съществен негативен ефект върху конкуренцията, тъй като се касае за комплексно поведение на Юбер Б.В., изразено чрез различни по характер фактически и правни действия, чрез което, като краен резултат, услугата Uber X се предлага по нелоялен начин“, пише още в решението на ВАС.", "date": "2019.03.07", "title": "Върховният административен съд отхвърли жалбата „Юбер Б.В“ и „Разиер Опърейшънс Б.В.“ срещу решение на КЗК за забрана на дейността им"}
{"url": "http://www.focus-news.net/news/2019/03/07/2631649/pleven-ogranicheno-e-dvizhenieto-po-pat-lukovit-oryahovo-v-uchastaka-cherven-bryag-chomakovtsi-ot-km-9-do-km-19-poradi-demontirane-na-stomanen-most-nad-reka-iskar.html", "text": "Нормално се осъществява трафикът в областта. Сова съобщиха за  Радио ,,Фокус\"  от ОПУ - Плевен. Пътните настилки са сухи. Температурите са над нулата. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла - Ботевград (от гр. Луковит транзитно през гр. Червен бряг към с. Чомаковци) началото на обхода е кръстовище с път III-306 в гр. Луковит (км 138+767), оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовището с път III-306 в гр. Кнежа и след това по трасето на път III-306 до с. Чомаковци. Срокът е до 4 юли 2019 г. \r\nВиолета КРЪСТЕВА", "date": "2019.03.07", "title": "Плевен: Ограничено е движението по път Луковит – Оряхово в участъка Червен бряг – Чомаковци от км 9 до км 19 поради демонтиране на стоманен мост над река Искър"}
{"url": "http://www.focus-news.net/news/2019/03/07/2631645/ministar-krasimir-valchev-ako-se-nalozhi-nyakade-da-badat-osvobodeni-uchiteli-zaradi-vavezhdaneto-na-ednosmenen-rezhim-te-prioritetno-shte-badat-nasochvani-kam-drugi-uchilishta.html", "text": "Ако се наложи някъде да бъдат освободени учители заради въвеждането на едносменен режим, те приоритетно ще бъдат насочвани към други училища. Това каза пред журналисти министърът на образованието и науката Красимир Вълчев, предаде репортер на  Агенция „Фокус“ . На въпрос дали заради въвеждането на едносменен режим в училищата ще се наложи да бъдат затваряни паралелки, Вълчев отговори, че намалява броят на паралелките в първи и в осми клас, като уточни, че почти навсякъде броят им намалява с една паралелка. \r\n„Казали сме на регионалните управления по образованието, че ако някъде намаляват паралелките и трябва да се освободят учители, те приоритетно да бъдат насочвани към други училища, така че да не останат без работа. Като цяло в големите градове нямаме проблем с достъпа до образование, но ако искаме да минем към едносменен режим в големите градове трябва да се построят още училища. Предприети са действия за това“, заяви образователният министър. Той уточни, че в момента около 300 училища в 65 общини учат на две смени. \r\nВълчев посочи, че политиката на МОН е да насочи учениците след седми клас да кандидатстват в профили и професии, свързани с техниката, математиката и природните науки, защото има най-голям очакван недостиг в тези специалности. \r\nЦветилена СИМЕОНОВА", "date": "2019.03.07", "title": "Министър Красимир Вълчев: Ако се наложи някъде да бъдат освободени учители заради въвеждането на едносменен режим, те приоритетно ще бъдат насочвани към други училища"}
{"url": "http://www.focus-news.net/news/2019/03/07/2631650/kyustendil-kontsertat-obicham-balgarskata-muzika-s-uchastieto-na-margarita-hranova-i-orlin-goranov-shte-se-provede-v-obshtinskiya-dramatichen-teatar.html", "text": "Концертът „Обичам българската музика” ще се проведе в Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Концертът ще започне от 19.00 часа в голямата зала на Общинския драматичен театър. „Маргарита Хранова и Орлин Горанов ще изпълнят не само свои хитове и не само емблематични песни от българското кино. Те ще предложат свои парчета извън филмови саундтракове, както и ще изпеят киномузика, изпълнена от техни колеги”, каза Дима Укалска. Специални участници в събитието ще бъдат възпитаниците на вокална група „Калпазани” с ръководител Лили Александрова. \r\nВенцеслав ИЛЧЕВ", "date": "2019.03.07", "title": "Кюстендил: Концертът „Обичам българската музика” с участието на Маргарита Хранова и Орлин Горанов ще се проведе в Общинския драматичен театър"}
{"url": "http://www.focus-news.net/news/2019/03/07/2631651/plovdiv-zam-ministar-stefan-balabanov-shte-prisastva-na-predstavyane-na-otchet-za-deynostta-na-odmvr.html", "text": "Заместник-министърът на вътрешните работи Стефан Балабанов и заместник-директорът на Главна дирекция „Национална полиция“ Тодор Гребенаров ще присъстват на представяне на отчет за дейността на Областната дирекция на МВР (ОДМВР) в Пловдив. Очаква се да присъства и главният секретар на МВР Ивайло Иванов. Това съобщи за  Радио „Фокус“-Пловдив  говорителят на ОДМВР-Пловдив. Анализът ще бъде представен от 10.30 часа в сградата на ОДМВР на ул.”Княз Богориди” № 7. \r\nОчаква се около 12.00 часа да започне брифинг за журналисти. \r\nЦветана ТОНЧЕВА", "date": "2019.03.07", "title": "Пловдив: Зам.-министър Стефан Балабанов ще присъства на представяне на отчет за дейността на ОДМВР"}
{"url": "http://www.focus-news.net/news/2019/03/07/2631655/sliven-40-dekara-lozovi-nasazhdeniya-sa-izgoreli-pri-pozhar-v-selo-sborishte.html", "text": "40 декара лозови насаждения са изгорели при пожар в село Сборище. Това съобщиха от  ОДМВР - Сливен . Сигналът за пожар в сухи треви в близост до лозовите насаждения е подаден на 6 март около 18.30 часа. В гасенето са участвали огнеборци от РСПБЗН - Твърдица и служители на ДГС - Твърдица. Огънят е тръгнал заради небрежност при боравене с открит огън. Произшествието е ликвидирано в 21.00 часа от два екипа на РСПБЗН - Твърдица и три автомобила и 7 души от РДГ. Пожарът е унищожил 40 декара от насажденията. Спасени са 150 декара. Няма пострадали.", "date": "2019.03.07", "title": "Сливен: 40 декара лозови насаждения са изгорели при пожар в село Сборище"}
{"url": "http://www.focus-news.net/news/2019/03/07/2631654/irena-anastasova-bsp-sdelkite-mezhdu-dps-i-gerb-sa-mnogo-i-sa-yavni.html", "text": "\"Сделките между ДПС и ГЕРБ са много и са явни”, това заяви секретарят на ПГ на „БСП за България” Ирена Анастасова в сутрешния блок на БСТВ, съобщиха от пресцентъра на  НС на БСП . По думите ѝ по време на обсъжданията на промените в Изборния кодекс, Цветанов е ходил в стаята на ДПС. „Виждаме го и го заявяваме, но хората не винаги ни вярват. Ето, че след излизането ни от зала, тази сделка лъсна и тя вече е абсолютно видима и за тези, които не са в парламента”, заяви депутатът по повод предстоящото опрощаване на дълговете на мюфтийството.  \r\n„На Консултативния съвет при президента има договорка да се подпомогнат всички легално регистрирани религии със средства за заплати за свещенослужителите. Тези средства за мюфтийството не се отпускат за заплати, а са за неплатени данъци. Следователно – другите вероизповедания са си плащали данъците, докато мюфтийството – не е”, отбеляза Ирена Анастасова.  \r\n„Допускам, че ГЕРБ ще остане в парламента, докато ДПС реши. Допускам също, че ДПС ще използва тази позиция, за да прокара едни или други свои предложения, които във времето досега не са могли да бъдат изпълнени”, прогнозира народният представител.", "date": "2019.03.07", "title": "Ирена Анастасова, БСП: Сделките между ДПС и ГЕРБ са много и са явни"}
{"url": "http://www.focus-news.net/news/2019/03/07/2631656/burgas-maskarad-za-sirni-zagovezni-shte-se-provede-v-pomorie-na-10-mart.html", "text": "Маскарад за Сирни Заговезни ще се проведе в залата на Народно читалище „Просвета 1888“ в Поморие на 10 март. Това съобщиха от пресцентъра на  Община Поморие . Сирни Заговезни, известен още като Прошка, е един от най-важните празници в българския народен календар. Поморие стриктно спазва повелите на този ден и години наред в града се организира атрактивен карнавал с маски. „Целта на цветното събитие е не само злото да бъде прогонено, а заедно да поканим доброто в душите и в домовете си“, посочват още от Общината. Тазгодишният бал с маски ще се проведе от 18.00 часа на 10 март 2019 г. (неделя) в залата на Народно читалище „Просвета 1888”. Всички кукери, фантастични същества, исторически личности и филмови звезди са добре дошли в читалището. Остават 4 дни, в които всеки може да подготви своя маскараден костюм или да помогне на детето си да го стори. С настроение и артистичност вдъхнете живот на приказните си герои и дайте своя принос към феерията от звуци и цветове.", "date": "2019.03.07", "title": "Бургас: Маскарад за Сирни Заговезни ще се проведе в Поморие на 10 март"}
{"url": "http://www.focus-news.net/news/2019/03/07/2631653/parlamentat-prie-na-parvo-chetene-promeni-v-zakona-za-kontsesiite-koito-da-ulesnyat-kontsesiyata-na-letishte-sofiya.html", "text": "Парламентът прие на първо четене промени в Закона за концесиите, които да улеснят концесията на летище „София“, предаде репортер на  Агенция „Фокус“ . „За“ законопроекта гласуваха 109 народни представители, „против“ - 2  и „въздържали се“ – 3, с което той бе приет. Промените са свързани с концесии, при които ще бъдат заложени изисквания за големи по размер инвестиции в публична инфраструктура, както и значителни плащания от концесионера към държавния бюджет.  \r\nИзмененията прецизират текстовете за солидарната отговорност, начина на разрешаване на спорове между страните, както и основанията за недействителност на концесионния договор. С предложените промени всеки един от участващите в групата икономически оператори ще отговаря солидарно, съгласно ресурса, който е предоставил за участие в правната форма за концесията. Конкретизират се и текстовете за разрешаването на спорове като се елиминират възможностите за противоречиво тълкуване. По този начин се дава възможност възникналите противоречия да бъдат решавани от арбитражен съд. С друга промяна отпада възможността концесионният договор да бъде обявяван за недействителен, когато съдържанието на договора не съответства на минималното съдържание, определено в закона. \r\nС внесените поправки в закона се гарантира по-широка конкуренция при отдаването на летище „София“ на концесия. Заради законодателните пречки срокът за подаване на оферти за концесията беше удължена 4 пъти, като последният е до 3 април 2019 г. \r\nДеница КИТАНОВА", "date": "2019.03.07", "title": "Парламентът прие на първо четене промени в Закона за концесиите, които да улеснят концесията на летище „София“"}
{"url": "http://www.focus-news.net/news/2019/03/07/2631634/afp-huan-guaydo-prizova-evropa-da-uvelichi-sanktsiite-sreshtu-pravitelstvoto-na-maduro.html", "text": "Лидерът на венецуелската опозиция Хуан Гуайдо призова Европа в четвъртък да увеличи санкциите срещу правителството на президента на Венецуела Николас Мадуро, един ден след като Каркас обяви германския посланик за „персона нон грата“ заради намеса във вътрешните работи, предава  AFP . \r\nЕвропейските страни „трябва да затегнат финансовите санкции срещу режима. Международната общност трябва да предотврати използването на венецуелските пари за убийство на опоненти на режима и местни племена“, заяви самообявилият се за президент на Венецуела през януари Хуан Гуайдо в интервю пред немското списание Der Spiegel. \r\nПревод и редакция:", "date": "2019.03.07", "title": "AFP: Хуан Гуайдо призова Европа да увеличи санкциите срещу правителството на Мадуро"}
{"url": "http://www.focus-news.net/news/2019/03/07/2631657/sport-po-televiziyata-dnes.html", "text": "Спорт по телевизията днес: \r\n08, 45 Зимна Универсиада в Красноярск, биатлон Евроспорт 1   \r\n09,30 Голф MAX Sport 2   \r\n10,45 Зимна Универсиада в Красноярск, фигурно пързаляне Евроспорт 1   \r\n13,45 Зимна Универсиада в Красноярск, фигурно пързаляне Евроспорт 1   \r\n14,55 Снукър Евроспорт 2   \r\n17,00 Биатлон, СП в Йостерсунд Евроспорт 1   \r\n17,50 Тото, теглене на тиража   \r\n18,30 Тото, теглене на тиража БНТ   \r\n18,30 Волейбол, Левски - Нефтохимик Диема спорт 2   \r\n19,15 Баскетбол, Дарушафака - ПАО MAX Sport 2   \r\n20,00 Баскетбол, Жалгирис - Гран Канария MAX Sport 3   \r\n20,55 Снукър Евроспорт 1   \r\n21,00 Тенис, турнир за мъже Индиън Уелс MAX Sport 1   \r\n21,00 Тенис, турнир за жени Индиън Уелс Ф+  \r\n21,30 Баскетбол, Байерн - Макаби MAX Sport 4   \r\n22,00 Баскетбол, Реал - Фенербахче MAX Sport 2", "date": "2019.03.07", "title": "Спорт по телевизията днес"}
{"url": "http://www.focus-news.net/news/2019/03/07/2631644/tatyana-burudzhieva-politolog-karikaturno-izglezhda-eventualnoto-reshenie-na-bsp-za-vrashtane-v-parlamenta.html", "text": "Карикатурно изглежда евентуалното решение на БСП за връщане в парламента. Това каза за сутрешния блок „Добро утро, България“ на  Радио „Фокус“  политологът Татяна Буруджиева.  “Ясно е, че когато БСП поставя условие, което изначало е ясно, че няма да бъде спазено поради вече заявени позиции на другата страна, няма намерение да се връща в Парламента. Задавам и въпроса дали напускането на пленарна зала беше гласувано на национален съвет. Не знам защо е необходим такъв съвет за дебатиране на връщането на левицата в Парламента. Няма ходове по напускането на БСП, които да са позитивни за партията”, обясни Татяна Буруджиева. Тя уточни, че напускането на парламента означава не физическото отсъствие от сградата, а е проблем за кворума и за работата в пленарна зала. Когато ГЕРБ напускаха Народното събрание, те седяха пред сградата и дебатираха гласуващите се въпросите пред журналисти, припомни тя, като уточни, че левицата се отказа от това поради нефизическото си присъствие в Парламента. По думите й забраната на народните представители да искат писмени отговори по време на парламентарен контрол прекрачва границите на политическото поведение, добави политологът. \r\nЕлеонора ЧОЛАКОВА", "date": "2019.03.07", "title": "Татяна Буруджиева, политолог: Карикатурно изглежда евентуалното решение на БСП за връщане в парламента"}
{"url": "http://www.focus-news.net/news/2019/03/07/2631658/dimitar-margaritov-kzp-agentsii-za-nedvizhimi-imoti-premahvat-neloyalni-praktiki-i-nespravedlivi-dogovorni-otnosheniya-sled-namesata-na-kzp-i-sada.html", "text": "Върховният административен съд потвърди решение на Комисията за защита на потребителите (КЗП) за забрана на нелоялна практика на агенция за недвижими имоти. След спечелен колективен иск в съда друга агенция за имоти премахна неравноправни клаузи от общите си условия. Това съобщи председателят Димитър Маргаритов по „Дарик” радио, съобщиха от пресцентъра на  КЗП .   \r\n„Неравноправните клаузи въвеждат необосновано високи или изобщо без основание неустойки за насрещната страна по един такъв договор”, обясни Маргаритов. Например, предвижда се неустойка за клиента при просрочие на задължение по договора, а няма аналогична такава за търговеца, когато той не изпълни свой ангажимент в срок. „Или т.нар. арбитражни клаузи. Т.е. изключва се възможността даден спор да бъде решен от съда, а се препраща към определени арбитражни съдилища – нещо, което и на законово ниво получи своето решение. Така че, тук и съдът потвърждава неща, които трябва да бъдат прилагани стриктно”, добави председателят на КЗП.  \r\nМаргаритов даде пример и за нелоялна практика на агенция за недвижими имоти, забранена със заповед, потвърдена от ВАС. „Агенцията изискваше заплащане на сума по протокол, съставен между потребител и агенция за недвижими имоти, дори не ставаше въпрос и за договор. Според този протокол, ако впоследствие си купите даден имот, без съдействието на тази агенция, ѝ дължите комисионна – нещо, което според мен е чисто плащане без основание”, коментира председателят на КЗП.  \r\n„Това са няколко случая, в които съдът разумно е преценил, че не бива потребителите да бъдат натоварвани със задължения, които не им се следват, особено като се има предвид, че тези задължения имат понякога и съществени финансови измерения”, обобщи Маргаритов.", "date": "2019.03.07", "title": "Димитър Маргаритов, КЗП: Агенции за недвижими имоти премахват нелоялни практики и несправедливи договорни отношения след намесата на КЗП и съда"}
{"url": "http://www.focus-news.net/news/2019/03/07/2631659/mvr-18-dushi-sa-raneni-pri-katastrofi-v-stranata-prez-izminaloto-denonoshtie.html", "text": "18 души са ранени при 15 тежки катастрофи в страната през изминалото денонощие. Това съобщиха от пресцентъра на  МВР . В столицата са станали 5 тежки и 41 леки пътни произшествия, при които са пострадали 5 души. От началото на годината при инциденти на пътя са загинали 70 души, а 1136 са ранени. \r\nДанните за 2019 г. са динамични, но при сравнение с реалните данни за загиналите (80) през същия период на 2018 г. се отчитат 10 (десет) по-малко загинали участници в движението по пътищата от началото на годината.", "date": "2019.03.07", "title": "МВР: 18 души са ранени при катастрофи в страната през изминалото денонощие"}
{"url": "http://www.focus-news.net/news/2019/03/07/2631663/pazardzhik-rayonnata-prokuratura-privleche-kato-obvinyaem-ediniya-ot-zadarzhanite-mazhe-zaplashili-lekar-s-nozh.html", "text": "Районна прокуратура - Пазарджик привлече като обвиняем 29-годишен мъж с инициали А.К., за това, че на 5 март 2019 г. в Пазарджик в медицински кабинет е насочил нож към тялото на лекар и му отправил закани с убийство. Това съобщиха от пресцентъра на  Апелативна прокуратура - Пловдив . До момента е установено, че на 5 март 2019 г. в Пазарджик обвиняемият посетил кабинета на общопрактикуващ лекар, като поискал да му се издаде рецепта с лекарство под специален режим. Докторът отказал, понеже мъжът не бил сред пациентите му. По тази причина обвиняемият насочил нож към лекаря, заканвал се с убийство и отправял заплахи. Подаден бил сигнал в полицията, като А.К. е задържан близо до лекарския кабинет. По делото са извършени процесуално-следствени действия – разпити на свидетели, иззети са веществени доказателства- нож, назначени са експертизи и др.   \r\nОбвиняемият е задържан за срок от 72 часа с постановление на наблюдаващия прокурор.  \r\nНа 8 март 2019 г., Районна прокуратура - Пазарджик ще внесе искане в съда за определяне на мярка за неотклонение „Задържане под стража“ спрямо него.", "date": "2019.03.07", "title": "Пазарджик: Районната прокуратура привлече като обвиняем единия от задържаните мъже, заплашили лекар с нож"}
{"url": "http://www.focus-news.net/news/2019/03/07/2631666/predizborna-agitatsiya-v-turtsiya.html", "text": "Предизборна агитация в Турция. \r\nНа добрата страна са президентът Реджеп Таийп Ердоган и султаните. \r\nНа лошата страна са Великобритания, Германия, Израел, Иран, САЩ и кюрдите, както и Йоджалан, Гюлен, Асад, Тръмп, Меркел, Римският папа и кралица Елизавета. \r\nПревод и редакция:", "date": "2019.03.07", "title": "Предизборна агитация в Турция"}
{"url": "http://www.focus-news.net/news/2019/03/07/2631665/sliven-selo-kamen-shte-bade-domakin-na-maskaradni-igri-na-9-mart.html", "text": "Тази година домакин на „Маскарадни игри“ ще бъде село Камен. Регионалният празник ще се проведе от 10.00 часа на 9 март. Съборът е със състезателен характер и се провежда всяка година в навечерието на Сирни Заговезни в Сливенска община със смяна на домакинството на селищата. Това съобщиха от пресцентъра на  Община Сливен . \r\nОрганизирането и провеждането на този празник цели да стимулира процесите на проучване на маскарадната обредност, на съхраняване и популяризиране на локалната и регионалната  и специфика като културно наследство с важно място в съвременните културни процеси, като градивен елемент на ценностната система на българската нация. \r\nВ събора участват самодейни състави от селищата в региона и страната . Към момента заявки за участие са подали  10 състава.  Сред обичаите, които ще бъдат възпроизведени, са „Сирни Заговезни”, „Заораване”, „Кукувден”, посрещане на кукери в дома. \r\nПредставянето на колективите се осъществява тематично в рамките на традиционния годишен календар на обредния цикъл в следните категории: \r\n– зимна маскарадна обредност; \r\n– пролетна маскарадна обредност; \r\n– лятна маскарадна обредност; \r\n– семейна маскарадна обредност. \r\nПо време на събора ще се проведат конкурси за най–точно възпроизвеждане на обред с подчертани специфики на фолклорната култура от съответното селище, за най-точно възпроизвеждане на  фрагмент от обред, за обредно облекло, маска, реквизит и вярната им реконструкция. \r\nВсички състави ще бъдат оценявани от жури в състав: председател – доц. д-р Владимир Демирев, фолклорист, етнолог в Регионален исторически музей „Д-р Симеон Табаков“ – Сливен; членове – Добринка Славова, уредник в отдел „Етнография“ в музея, и Станка Иванова – хореограф. \r\nСъбитието се организира от Община Сливен, кметството на село Камен и Народно читалище „Пробуда 1932”. Всички групи ще получат сувенир и диплом за участие, а за класираните на първо, второ и трето място ще има парични награди. Организаторите канят всички желаещи на празника.", "date": "2019.03.07", "title": "Сливен: Село Камен ще бъде домакин на „Маскарадни игри“ на 9 март"}
{"url": "http://www.focus-news.net/news/2019/03/07/2631631/tsvetan-tsvetanov-gerb-shte-podkrepim-zakona-za-veroizpovedaniyata.html", "text": "Ще подкрепим Закона за вероизповеданията. Знам, че това ще бъде основната опорна точка на БСП. Това каза председателят на ПГ на ГЕРБ и зам.-председател на партията Цветан Цветанов в предаването  „Здравей, България”  по  Нова телевизия . „Мотивите ни за приемане на закона са единствено да ограничим външното финансиране”, заяви още Цветанов. По думите му в момента задълженията на всички вероизповедания са около 8,2 милиона лева. \r\nЦветанов коментира и отхвърленото вето на президента върху Изборния кодекс. „За първи път президентът изпада в ситуация да заявява лъжа. Съдебният контрол остава, дори става по-достъпен за гражданите. Вече се въвежда като възможност да има тричленен състав, който да събира доказателствата по дадено обжалване на ЦИК”, заяви Цветанов. „Съдебен контрол има и той е разписан много ясно в член 120 в Конституцията”. \r\nЗа преференциите, Цветанов заяви, че няма нарушаване на изборни правила. „България е приела пропорционалната система. При нея дали ще има преференции, или не – това е решение на националния парламент”, заяви Цветанов. \r\n„Няма никаква сделка”. Така Цветанов отговори на обвиненията на опозицията, че има сделка ГЕРБ-ДПС, като Движението трябва да отхвърли ветото на президента, а ГЕРБ да подкрепи промените в Закона за вероизповеданията. \r\n„Първоначалният вариант на Закона за вероизповеданията беше свързан с това да се ограничи изцяло външното финансиране. Имаше несъгласие от БПЦ, че не може да получава дарения. Тогава имаше среща и се стигна до консенсус, че даренията няма да се ограничават. Съобразихме се с това, което иска БПЦ. Това, което направихме в законопроекта, е държавата да изпълни ангажимента си и да финансира основните вероизповедания и всички останали, които са под 1%, за да може заплатите, които получават духовните служители, да ги получават от държавата, а не от външна страна”, заяви Цветанов. \r\nЗа визитите на генералния секретар на НАТО Йенс Столтенберг и премиера на Русия Дмитрий Медведев, Цветанов заяви, че за него „по-важна е визитата на Столтенберг”.", "date": "2019.03.07", "title": "Цветан Цветанов, ГЕРБ: Ще подкрепим Закона за вероизповеданията"}
{"url": "http://www.focus-news.net/news/2019/03/07/2631667/plovdiv-nov-parking-s-nad-60-mesta-e-izgraden-na-bul-tsarigradsko-shose.html", "text": "Нов паркинг с над 60 места е изграден на бул. „Цариградско шосе“ в Пловдив. Това каза за  Радио „Фокус“ – Пловдив  кметът на Район „Източен“ в града. Той уточни, че пространството на гърба на блока от вход А до вход Д е изцяло преасфалтирано и облагородено. „Там до скоро имаше стари и неугледни ламаринени гаражи. Паркингът се намира близо до едно от най-посещаваните места в квартала – парк „Изгрев“, който миналата година бе облагороден и обновен. Жителите на блока на „Цариградско шосе“ 41 вече проявяват интерес за наемане на паркоместа по новата общинска наредба и сме готови да предприемем необходимите за това действия“, каза Чунчуков.  Кметът на Район „Източен“ подчерта, че и през 2019 година основните приоритети в работата на администрацията ще са вътрешнокварталната инфраструктура, обновяването на детските площадки, поддържането на парковете и качественото административно обслужване на гражданите. \r\nТони МИХАЙЛОВ", "date": "2019.03.07", "title": "Пловдив: Нов паркинг с над 60 места е изграден на бул. „Цариградско шосе“"}
{"url": "http://www.focus-news.net/news/2019/03/07/2631664/zam-glavniyat-prokuror-ivan-geshev-nad-15-dushi-povecheto-ot-klana-golyovtsite-sa-zadarzhani-za-uchastie-v-organizirana-prestapna-grupa.html", "text": "Над 15 души, повечето от които от клана Гольовците, са задържани за участие в организирана престъпна група. Това каза на брифинг заместникът на главния прокурор Иван Гешев, предаде репортер на  Агенция „Фокус“ . „Става въпрос за досъдебно производство, наблюдавано от Специализираната прокуратура. Делото е за организирана престъпна група, занимаваща се с широкоспектърна престъпна дейност – от дребни битови кражби до сериозни грабежи, разпространение на наркотици и производство на акцизни стоки без бандерол и разпространяването им“, каза Гешев и посочи, че СДВР работи по случая от 6-7 месеца. \r\n„В операцията се включи и „Вътрешна сигурност“ към МВР, защото има данни, че двама служители на Второ РПУ, които са взовдни командири, са част от тази престъпна група, като тяхната дейност се изразява в осигуряване на чадър при извършване на конкретни престъпления. Имам предвид не толкова документално укриване на случаите, колкото реалната физическа охрана при извършване на престъпленията“, посочи той и обясни, че към тях за момента няма повдигнати обвинения. \r\nЗам.-главният прокурор съобщи, че към момента са задържани над 15 души. „Това са лица, принадлежащи към т.нар. клана Гольовците. Над 90% от задържаните са от този известен български род“, посочи Гешев и уточни, че към момента няма привлечени към наказателна отговорност лица. \r\nВесела АЛЕКСАНДРОВА", "date": "2019.03.07", "title": "Зам. главният прокурор Иван Гешев: Над 15 души, повечето от клана Гольовците, са задържани за участие в организирана престъпна група"}
{"url": "http://www.focus-news.net/news/2019/03/07/2631652/politico-variantite-na-viktor-orban.html", "text": "Унгарският премиер Виктор Орбан е на кръстопът. На 20 март Европейската народна партия (ЕНП) ще решава дали управляващата партия в Унгария „Фидес“ трябва да остане членка на дясноцентристката организация – и дали да се гласува по въпроса. Дебатът идва в момент на интензифициране на кампанията за европейските избори през май, като политическите групи в целия спектър се борят за влияние, пише  европейската редакция на Politico  в материал, представен без редакторска намеса. \r\nДесетки партии от ЕНП писаха до председателя Джозеф Дол с искане „Фидес“ да бъде изхвърлена, разярени най-вече от финансираната от унгарското правителство антимиграционна кампания срещу председателя на Европейската комисия Жан-Клод Юнкер. \r\nОфициално, „Фидес“ твърди, че иска да остане в ЕНП. „Фидес не води разговори с нито една друга група“, заяви директорът по комуникациите на партията и кандидат за евродепутат Балаш Хидвеги пред Politico във вторник. „Ние сме в ЕНП и искаме да останем там. Готови сме да представим позицията си пред семейството на ЕНП“. \r\nНо в лицето на увеличаващите се искания за изхвърляне, реториката на Орбан за ЕНП също се промени, като той нарече критиците си в организацията „полезни идиоти“. Сега премиерът е изправен пред потенциално решение за бъдещата политическа посока на неговата партия. Ето пет възможни варианта:  Оставане в ЕНП \r\nЗа да остане в ЕНП, на Орбан най-вероятно ще му се наложи да се извини публично за действията си, осъществявайки опасен завой на 180 градуса за пред избирателите си. \r\nШпитценкандидатът на ЕНП за европейските избори Манфред Вебер заяви пред Der Spiegel миналата седмица, че унгарският премиер „сериозно навреди на ЕНП с коментарите си и кампанията срещу Юнкер“. В писмо на последни до Дол, Вебер настоява Орбан да изостави кампанията и да признае вредите, които е нанесъл, а освен това да остави Централноевропейския университет на архи-врага си Джордж Сорос да функционира в Будапеща. \r\nТова обаче ще е много трудно да се каже на обикновените унгарци, тъй като Орбан от доста време работи усилено, за да убеди домашната публика, че Юнкер заплашва сигурността на Унгария. А и по никакъв начин не е сигурно, че извинението ще бъде прието вътре в ЕНП. \r\nПотенциално, сигнализирайки бъдещо отделяне от ЕНП, бившият унгарски евродепутат Ласло Сърджан заяви във вторник, че „моят тип стар христистяиндемократ днес не се чувства добре в ЕНП“. В материал за проправителственото издание Magyar Nemzet във вторник, той също посочи, че не е вярно, че „без подкрепата на ЕНП, ние ще бъдем изолирани в ЕС“, като отбеляза, че „управляващата партия в Полша не е в ЕНП, но продължава да е интегрален член“ на Съюза. Присъединяване към групата на Европа на нациите и свободата \r\nМакар Фидес да казва, че не е в преговори с други политически блокове, член на ЕНС заяви, че групата „води разговори“ с партията на Орбан. \r\nПрисъединявайки своята партия към ЕНС, Орбан ще се обедини с крайно дясната партия на Италия, водена от Матео Салвини, „Националният фронт“ на Марин Льо Пен във Франция, и крайнодясната Партия на свободата на Австрия на Хайнц-Кристиан Щрахе. \r\nИдеологически, Орбан, Салвини и Льо Пен имат мека линия към Русия и споделят евроскептично отношение към вземането на решения в Брюксел. Но по много въпроси на политиката те се различават. По отношение на миграцията, твърдият отказ на Орбан да приема бежанцжи не се подкрепя от „Лигата“ на Салвини, която иска други държави от ЕС да направят повече, за да помогнат на Италия, като вземат мигранти, които пристигат по бреговете на Италия. \r\nИ като политици от страни, които плащат повече е европейския бюджет, отколкото вземат обратно от фондовете, френските и италианските политици обикновено не са ентусиазирани, когато става въпрос за по-големи разходи на ЕС в по-слабо развитите Източноевропейски страни-членки. \r\nСпоред прогнозите на POLITICO, ЕНС ще спечели 60 места на изборите за Европейски парламент през май, в сравнение с сегашните си 37 места. „Фидес“ ще бъде третата най-голяма партия в ЕНС, с прогнозни 13 места, което ще я остави зад „Лигата“ и „Националния фронт“.  Присъединяване към групата на Европейските консерватори и реформисти \r\nВ много отношения съюзът  „Фидес“ и полската партия „Право и справедливост“ (ПиС) - доминиращата сила в групата ЕКР, която ще бъде отслабена от загубата на британските евродепутати Консерватори след Брекзит- изглежда естествено подходяща. \r\nДвете правителства вече работят тясно и имат неформален пакт за взаимна отбрана, като се ангажират да наложат вето на всякакви потенциални санкции на ЕС по отношение на върховенството на закона. Идеологически те са близки по големите въпроси като миграцията, а на местно ниво играят историческите връзки между двете страни. \r\nНо Варшава и Будапеща са далеч един от друг по въпросите на сигурността и възприятията за Русия. \r\n„Орбан се нуждаеше от ЕНП като щит. Ето защо той се задържа толкова дълго в тази група“, каза за POLITICO полският евродепутат и съпредседател на ЕКР Ришард Легутко. Да имат „Фидес“ като кандидат за присъединяване към ЕКР „ще бъде страхотна новина за полското правителство“, каза той. \r\nЛегутко предположи, че в ход може да е по-генерално пренареждане в дясното. Той посочи, че „разговорите между ПиС и италианската „Лига“ продължават“ и че „лично аз сериозно бих приветствал приемането на Австрийската партия на свободата в ЕКР“. \r\n„По отношение на ценностите и програмата, ние със сигурност няма да затворим вратата“ на Орбан, заяви друг представител на ЕКР, като добави, че в момента няма „официални разговори“ между групата и „Фидес“. Но той отбеляза, че ЕКР е формирала нов алианс с Debout la France и „говори“ с испанската дясна партия „Вокс“, „но все още нищо не е официално“. \r\nПрогнозите на POLITICO показват, че ЕКР ще спечели 57 места през май, в сравнение със сегашните си 75. Да формира нов съюз \r\nНякои наблюдатели смятат, че Орбан има аспирации да стане лидер на европейската сцена и не изключват унгарска инициатива за нова европейска група - такава, която може да достигне до широка комбинация от консервативни поляци, германци, италианци и скандинавски евроскептици. \r\nНо майските избори вероятно са прекалено рано, за да се организира нещо стабилно, а други партии вече провеждат кампании с настоящите си съюзи, така че това остава малко вероятен сценарий. Да изчака и да види какво ще стане \r\nОрбан обаче може просто да седи настрана – ако приемем, че „Фидес“ не бъде изключена от ЕНП – и да види как ще завършат европейските избори през май и дали има промяна в политическата динамика, конкретно в ЕНП и сред евроскептичните групи. \r\nПрекратяването на членството или изхвърлянето от ЕНП преди изборите ще остави членовете на „Фидес“ независими депутати, намалявайки тяхното финансиране и влияние в законодателната власт. Това означава, че фракцията има сериозен интерес да бъде част от група в дългосрочен план. \r\nПревод и редакция:", "date": "2019.03.07", "title": "Politico: Вариантите на Виктор Орбан"}
{"url": "http://www.focus-news.net/news/2019/03/07/2631670/veliko-tarnovo-pet-bungala-sa-izgoreli-pri-pozhari-v-mestnostite-burkovets-i-staklen-nyama-danni-za-postradali.html", "text": "Пет бунгала са изгорели при пожари в района на Свищов през изминалото денонощие. Постройките са били в две различни местности в близост до града, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Първият сигнал – за горящи бунгала в местността „Бурковец“ (до телевизионната кула), е получен на тел. 112 в 12.08 часа на 6 март. Причината за произшествието е небрежност при боравене с открит огън. Унищожени са четири постройки, а други осем, намиращи се близост, са спасени. Собствеността им се установява. Второто обаждане – за горящо бунгало в местността „Стъклен“, е от 13.30 часа. Тук причината за пожара е същата, но е унищожена само една сграда, като има и една спасена. Данни за пострадали граждани и при двата пожара няма. \r\nЗа изминалото денонощие огнеборците от региона са реагирали и на шест сигнала за запалени сухи треви и два за горящи отпадъци. При тези инциденти няма щети и пострадали. \r\nЛуиза ТРАНЧЕВА", "date": "2019.03.07", "title": "Велико Търново: Пет бунгала са изгорели при пожари в местностите „Бурковец“ и „Стъклен“, няма данни за пострадали"}
{"url": "http://www.focus-news.net/news/2019/03/07/2631673/vidin-na-12-signala-za-pozhari-v-suhi-trevi-sa-reagirali-ognebortsite-v-oblastta.html", "text": "На 12 сигнала за пожари без материали щети са реагирали огнеборците през последното денонощие, съобщиха от  ОДМВР – Видин . Екипите гасили запалени сухи треви, храсти и отпадъци в землищата на Гомотарци, Ясен, Кутово, Неговановци, Новоселци, Арчар, Иново, Винарово, Ракитница, Дреновец, Белоградчик и в град Видин.", "date": "2019.03.07", "title": "Видин: На 12 сигнала за пожари в сухи треви са реагирали огнеборците в областта"}
{"url": "http://www.focus-news.net/news/2019/03/07/2631674/stara-zagora-kartinata-ot-tsarskite-dveri-na-oltara-e-varnata-v-hrama-sv-georgi-pobedonosets-v-selo-srednogorovo-sled-restavratsiya.html", "text": "Картината от царските двери на олтара бе върната в храма „ Св. Георги Победоносец” в село Средногорово след реставрация. Това каза за  Радио „Фокус”  Коста Меразчиев от Църковното настоятелство. Той поясни, че картината изобразява Иисус Христос. Тя е дарена на храма през 1929 г. от Иван Д. Иванов и дълго време е била част от иконостаса в черквата. Размерите и са два на един метра.  \r\nРеставратор на картината е Емил Чушев, който работи в София, а в Средногорово идва по покана на Левент Море. „Чушев предложи поетапно и безвъзмездно да реставрира всички икони от иконостаса, хоругвата и слънцето над царските двери”, каза още Меразчиев.  \r\nКартината изобразяваща Исус Христос ще бъде поставена срещу входа на храма, а на нейно място вече е дарената от Екатерина Нешкова завеса. Заедно със завесата за олтара, Нешкова е е дарила на храма и покривка за пюпютъра. На дарителите са връчени благодарствен адрес и дарителско свидетелство.  \r\nКартината е поредната стъпка в реставрационната дейност на храма. През пролетта продължава работата по консервация и реставрация на стенописите в черквата от екипа на Таня Манева. Събирането на средства за довършителни работи продължава.  \r\nЖителите на селото се подготвят да посрещнат 300- годишнината от заселването на Средногорово, 140-годишнината от възстановяването на храма след Освобождението и 180-годишнината от рождението на Петьо Ганин. \r\nСлавяна ГАЙДАРОВА", "date": "2019.03.07", "title": "Стара Загора: Картината от царските двери на олтара е върната в храма „ Св. Георги Победоносец” в село Средногорово след реставрация"}
{"url": "http://www.focus-news.net/news/2019/03/07/2631672/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Унгарският премиер Виктор Орбан е на кръстопът. На 20 март Европейската народна партия (ЕНП) ще решава дали управляващата партия в Унгария „Фидес“ трябва да остане членка на дясноцентристката организация – и дали да се гласува по въпроса. Дебатът идва в момент на интензифициране на кампанията за европейските избори през май, като политическите групи в целия спектър се борят за влияние, пише  европейската редакция на Politico  в материал, представен без редакторска намеса. \r\nДесетки партии от ЕНП писаха до председателя Джозеф Дол с искане „Фидес“ да бъде изхвърлена, разярени най-вече от финансираната от унгарското правителство антимиграционна кампания срещу председателя на Европейската комисия Жан-Клод Юнкер. \r\nОфициално, „Фидес“ твърди, че иска да остане в ЕНП. „Фидес не води разговори с нито една друга група“, заяви директорът по комуникациите на партията и кандидат за евродепутат Балаш Хидвеги пред Politico във вторник. „Ние сме в ЕНП и искаме да останем там. Готови сме да представим позицията си пред семейството на ЕНП“. \r\nНо в лицето на увеличаващите се искания за изхвърляне, реториката на Орбан за ЕНП също се промени, като той нарече критиците си в организацията „полезни идиоти“. Сега премиерът е изправен пред потенциално решение за бъдещата политическа посока на неговата партия. Ето пет възможни варианта:  Оставане в ЕНП \r\nЗа да остане в ЕНП, на Орбан най-вероятно ще му се наложи да се извини публично за действията си, осъществявайки опасен завой на 180 градуса за пред избирателите си. \r\nШпитценкандидатът на ЕНП за европейските избори Манфред Вебер заяви пред Der Spiegel миналата седмица, че унгарският премиер „сериозно навреди на ЕНП с коментарите си и кампанията срещу Юнкер“. В писмо на последни до Дол, Вебер настоява Орбан да изостави кампанията и да признае вредите, които е нанесъл, а освен това да остави Централноевропейския университет на архи-врага си Джордж Сорос да функционира в Будапеща. \r\nТова обаче ще е много трудно да се каже на обикновените унгарци, тъй като Орбан от доста време работи усилено, за да убеди домашната публика, че Юнкер заплашва сигурността на Унгария. А и по никакъв начин не е сигурно, че извинението ще бъде прието вътре в ЕНП. \r\nПотенциално, сигнализирайки бъдещо отделяне от ЕНП, бившият унгарски евродепутат Ласло Сърджан заяви във вторник, че „моят тип стар христистяиндемократ днес не се чувства добре в ЕНП“. В материал за проправителственото издание Magyar Nemzet във вторник, той също посочи, че не е вярно, че „без подкрепата на ЕНП, ние ще бъдем изолирани в ЕС“, като отбеляза, че „управляващата партия в Полша не е в ЕНП, но продължава да е интегрален член“ на Съюза. Присъединяване към групата на Европа на нациите и свободата \r\nМакар Фидес да казва, че не е в преговори с други политически блокове, член на ЕНС заяви, че групата „води разговори“ с партията на Орбан. \r\nПрисъединявайки своята партия към ЕНС, Орбан ще се обедини с крайно дясната партия на Италия, водена от Матео Салвини, „Националният фронт“ на Марин Льо Пен във Франция, и крайнодясната Партия на свободата на Австрия на Хайнц-Кристиан Щрахе. \r\nИдеологически, Орбан, Салвини и Льо Пен имат мека линия към Русия и споделят евроскептично отношение към вземането на решения в Брюксел. Но по много въпроси на политиката те се различават. По отношение на миграцията, твърдият отказ на Орбан да приема бежанцжи не се подкрепя от „Лигата“ на Салвини, която иска други държави от ЕС да направят повече, за да помогнат на Италия, като вземат мигранти, които пристигат по бреговете на Италия. \r\nИ като политици от страни, които плащат повече е европейския бюджет, отколкото вземат обратно от фондовете, френските и италианските политици обикновено не са ентусиазирани, когато става въпрос за по-големи разходи на ЕС в по-слабо развитите Източноевропейски страни-членки. \r\nСпоред прогнозите на POLITICO, ЕНС ще спечели 60 места на изборите за Европейски парламент през май, в сравнение с сегашните си 37 места. „Фидес“ ще бъде третата най-голяма партия в ЕНС, с прогнозни 13 места, което ще я остави зад „Лигата“ и „Националния фронт“.  Присъединяване към групата на Европейските консерватори и реформисти \r\nВ много отношения съюзът  „Фидес“ и полската партия „Право и справедливост“ (ПиС) - доминиращата сила в групата ЕКР, която ще бъде отслабена от загубата на британските евродепутати Консерватори след Брекзит- изглежда естествено подходяща. \r\nДвете правителства вече работят тясно и имат неформален пакт за взаимна отбрана, като се ангажират да наложат вето на всякакви потенциални санкции на ЕС по отношение на върховенството на закона. Идеологически те са близки по големите въпроси като миграцията, а на местно ниво играят историческите връзки между двете страни. \r\nНо Варшава и Будапеща са далеч един от друг по въпросите на сигурността и възприятията за Русия. \r\n„Орбан се нуждаеше от ЕНП като щит. Ето защо той се задържа толкова дълго в тази група“, каза за POLITICO полският евродепутат и съпредседател на ЕКР Ришард Легутко. Да имат „Фидес“ като кандидат за присъединяване към ЕКР „ще бъде страхотна новина за полското правителство“, каза той. \r\nЛегутко предположи, че в ход може да е по-генерално пренареждане в дясното. Той посочи, че „разговорите между ПиС и италианската „Лига“ продължават“ и че „лично аз сериозно бих приветствал приемането на Австрийската партия на свободата в ЕКР“. \r\n„По отношение на ценностите и програмата, ние със сигурност няма да затворим вратата“ на Орбан, заяви друг представител на ЕКР, като добави, че в момента няма „официални разговори“ между групата и „Фидес“. Но той отбеляза, че ЕКР е формирала нов алианс с Debout la France и „говори“ с испанската дясна партия „Вокс“, „но все още нищо не е официално“. \r\nПрогнозите на POLITICO показват, че ЕКР ще спечели 57 места през май, в сравнение със сегашните си 75. Да формира нов съюз \r\nНякои наблюдатели смятат, че Орбан има аспирации да стане лидер на европейската сцена и не изключват унгарска инициатива за нова европейска група - такава, която може да достигне до широка комбинация от консервативни поляци, германци, италианци и скандинавски евроскептици. \r\nНо майските избори вероятно са прекалено рано, за да се организира нещо стабилно, а други партии вече провеждат кампании с настоящите си съюзи, така че това остава малко вероятен сценарий. Да изчака и да види какво ще стане \r\nОрбан обаче може просто да седи настрана – ако приемем, че „Фидес“ не бъде изключена от ЕНП – и да види как ще завършат европейските избори през май и дали има промяна в политическата динамика, конкретно в ЕНП и сред евроскептичните групи. \r\nПрекратяването на членството или изхвърлянето от ЕНП преди изборите ще остави членовете на „Фидес“ независими депутати, намалявайки тяхното финансиране и влияние в законодателната власт. Това означава, че фракцията има сериозен интерес да бъде част от група в дългосрочен план. \r\n***  По-малко от три месеца преди изборите, предизборната кампания протича в атмосфера на практически всеобщо безразличие. Събранията на активисти са голяма рядкост. Що се касае до проектите, нито един от тях до сега не е успял да привлече вниманието към себе си. След 15 седмици мобилизация, по всичко изглежда, че и „жълтите жилетки“ окончателно се отказаха от тази тема. Под огъня на критиките, мнозинството от тези, които биха искали да представляват движението на предстоящите избори, развяха бялото знаме. На сайта за големи дебати, на Европа са посветени само няколкостотин от 60 000 теми. Освен това, на стартираната от самите „жълти жилетки“ платформа „Реални дебати“, на рубриката „Европа, външни работи и задморски територии“ се падат по-малко от 6000 от повече от 100 хиляди теми, пише  френският ежедневник Le Figaro  в материал, представен без редакторска намеса. \r\nПо време на европейските избори традиционно се наблюдава най-ниската избирателна активност на целия континент. Във Франция тя беше 42,43% през май 2014 година, 41,63% през юни 2009 година и 42,76% през юни 2004 година.Най-активни на изборите са хората над 65 години, както и гражданите с високи доходи и жителите на големите градове, т.е. същите категории, които проявяват най-голяма активност на всички вотове. Трябва да се отбележи, че французите, като цяло, проявяват към  Европа не любов или скептицизъм, а безразличие. Кой е виновен за това? Отговорът е, че виновната страна е Европа. Европа, от която никой не се интересува, защото тя е някъде далеч. Социологическите проучвания всяка година показват, че доверието в институцията е обратно пропорционално на усещането за нейната отдалеченост. \r\nПрез 2019 година 54% от французите вярват на своя кмет, но само 19% вярват в големите международни институции, като „Г-20“. Рейтинга на ЕС и ЕП, на свой ред, са съответно 28% и 24%. Някои смятат, че за това е виновна самата Европа, която не може да формира никаква идентичност. Как да убедиш 500 милиона европейци, че те представляват един единствен народ, свързан с „общност на съдбата“? \r\nКакто и да е, тези причини също тласкат други в сенките. На референдума за Маастрихтския договор през 1992 година явката беше 69,7%, а за проекта на европейската конституция през 2005-а беше 69,37%. Освен това, резултатите и в двата случая говорят за това, че във Франция има голям брой както привърженици, така и противници на Съюза. Това означава, че гражданите се интересуват от Европа, когато въпросът е формулиран ясно и когато те решат, че гласът им има значение. \r\nВ същото време в работата си европейските институции правят всичко, за да създадат впечатление в хората, че тяхното гласуване е безполезно. Европейските институции не се припокриват с нищо познато на френските граждани. Политическият живот в страната е изграден върху курса и борбата на мнозинството и на опозицията, докато функционирането на ЕС се основава на представителството на всяка страна и на културата на компромис. Нашите представители в Страсбург се оказват в парламент без политическо мнозинство, което ги обрича да формират алианси за приемане на документи в рамките на сложен процес на съвместно взимане на решения със Съвета на ЕС. Един френски гражданин почти не може да разбере как гласът му ще се отрази на работата на Европейския парламент, още повече, че гласуването преминава през партийни списъци, контролирани от политически асоциации, а европейските депутати нямат желание да казват на своите съграждани какво защитават в Страсбург. \r\nВсичко това е наложено от позициите на националните политически партии, най-вече Социалистическата партия и \"Републиканците\", които винаги са поддържали известна неяснота по европейските въпроси, за да не извадят вътрешния разкол на публично място. Осъзнавайки, че те няма да спечелят нищо на европейските избори, но могат да загубят много, те създадоха неясни лозунги: защита на Европа, функционираща Европа, друга Европа, нова Европа и др. На фона на настоящите глобални промени в системата на политическото разделение, има и разделение между европейските партии. Днес става все по-трудно да се поддържа дисциплина в сдружения като Европейската народна партия (ЕНП), която включва движения от германския ХДС до „Фидес“ на Виктор Орбан. \r\nИ накрая, медиите също носят отговорност за липсата на внимание към европейските въпроси. Достатъчно е да погледнете колко активно някои от тях разпалваха полемиката около абортите след назначаването на Франсоа-Ксавие Белами за лидер на избирателния списък на „Републиканците“, за да разберат, че същината на въпроса почти не ги интересува. Струва си да си припомним едно по-малко забележимо, но все пак важно събитие: телевизионните дебати между двамата фаворити през 2014 г. в борбата за поста на ръководител на Европейската комисия Мартин Шулц и Жан-Клод Юнкер. Големите френски канали просто отказаха да ги излъчат от страх, че няма да съберат аудитория. В Германия дебатите бяха организирани на немски език на втория канал. Французите не получиха право на такъв демократичен момент, въпреки че повечето от кандидатите говореха френски. Медиите решиха, че това не е интересно за гражданите, дори без да им дадат възможност да проявят интерес. \r\nМожем да кажем отсега, че на изборите на 26 май 2019 година ще има много ниска избирателна активност. Остават ни още три месеца, за да започнем истински дебат с французите, който не заобикаля различията във всеки политически лагер и слабостта на европейските институции. Отказвайки да направим това, даваме изборите на милостта на две малцинства, които, въпреки това, демонстрират най-разбираемите политически позиции: говорим за евроскептиците и блажените еврофили. \r\n***  „Виктор Орбан незабавно трябва да прекрати анти-Брюкселската кампания на своето правителство“, обяви лидерът на Европейската народна партия (ЕНП). Шпитценкандидатът обсъди условията за продължаване на членството на управляващата унгарска партия „Фидес“ в европейската фракция в интервю пред вестник Bild, пише  електронното издание Hungary Today . \r\nВебер обясни, че прекратяването на членството на „Фидес“ в ЕНП може да бъде избегнато ако незабавно бъдат изпълнени следните три условия: \r\n•\tПремиерът Виктор Орбан, председател на „Фидес“, трябва „веднага и завинаги да прекрати кампанията срещу Брюксел“ \r\n•\tОрбан трябва да се извини публично на партиите-членки на ЕНП \r\n•\tОрбан трябва да осигури оставането на Централноевропейския университет на Джордж Сорос в Будапеща \r\n„Всички варианти са на масата, особено опцията за изключване и продължаването ни в бъдещето без „Фидес“, заяви Вебер. „Днес в партията имаме нова ситуация“. \r\nТой посочи още, че ще направи последен опит да задържи Орбан и „Фидес“ в ЕНП, „но за ценностите на християндемокрацията не може да се преговаря“. Ако унгарското правителство не изпълни исканията в рамките на един месец, „Фидес“ ще бъде изключена. \r\nНаскоро друг лидер ясно изрази гнева си към унгарската партия. Жозеф Дол решително осъди билборда на унгарското правителство и асоциацията на Орбан с популизма. Повече от десет партии-членки на ЕНП от девет различни държави поискаха изключването или спирането на членството на „Фидес“. Въпросът ще бъде допълнително обсъден на срещата на асоциацията на партията на 20 март.  \r\nСпоред австрийската информационна агенция на АПА, канцлерът и председателят на ÖVP Себастиан Курц, вицепредседателят на ЕНП и комисар по разширяването Йоханес Хан и австрийският евродепутат Отмар Карас, подчертаха в съвместно изявление, че напълно подкрепят позицията на Манфред Вебер. „Тези условия са безспорни, те трябва да бъдат изпълнени, в противен случай може да последват по-нататъшни стъпки“, настоя водещият австрийски политик. \r\nПо германската национална телевизия ZDF във вторник председателят на ЕК Жан-Клод Юнкер заяви: „Достатъчно. Този, който лъже за европейските дела по вътрешнополитически причини, трябва да се запита дали все още иска да принадлежи към ЕНП. Не мисля, че той вече принадлежи към нея“. \r\nЮнкер добави още: „Преди няколко месеца обявих, че Орбан е най-големият проблем на ЕНП на европейските избори“. „Фидес“: Унгарците са по-важни от партийната дисциплина на ЕНП \r\n„Да представяме позицията на унгарския народ в Брюксел е по-важно от партийната дисциплина“, заяви говорителят на управляващата партия Янош Халаш в отговор на последните критики на ЕНП. \r\n„Това е голямо семейство от партии; всяка от тях има своя позиция и „Фидес“ също. Смятаме, че е важно да запазим европейските християнски ценности и да осигурим защита на нашите общности“, настоя Халаш, като посочи, че „това е позицията, която унгарските избиратели ни дадоха разрешение да заемем“. \r\nСпоред Politico, Орбан вече е започнал преговри с „Националния фронт“ на Марин льо Пен. Ако „Фидес“ се присъедини към „Европа на нациите и свободата“, това ще е третата най-голяма партия в групата. Друг вариант е да се сформира съюз с полската партия \"Право и справедливост\", с която „Фидес“ вече е добре запозната. Политико обаче пише, че „Орбан може просто да стои на място“. \r\nАко унгарската управляваща партия не бъде изключена от ЕНП, тя просто може да изчака и да види как ще се развият изборите през май и дали има сериозна промяна в политическата динамика, особено в ЕНП и сред евроскептичните групи. \r\n***  Джереми Корбин снощи проведе разговори с проевропейски консерватори, замисляйки да държат Великобритания прикована към Европейския съюз, пише в.  Daily Express . \r\nРъководителят на лейбъристите и ключови анти-Брекзит депутати от партията обсъдиха предложения, които ще запазят свободата на движение и ще накарат Великобритания да следва правилата на единния пазар по време на срещата с бившите консервативни министри сър Оливър Летуин и Ник Боулс. Планът ще остави страната да бъде обвързана с бъдещи решения, взети от Брюксел, без никакви правомощия в процеса.  \r\nНеговият говорител заяви, че е присъствал на преговорите, за да „обсъди как да се постигне споразумение, което би било добре за работните места и би могло да обедини избирателите, които са за и против Брекзит. \r\nПремиерът Тереза Мей винаги е изключвала подобен ход, защото това би означавало ангажиране с продължаване на свободното движение. \r\nЛейбъристкият депутат Стивън Кинок, един от най-яростните противници на Brexit, заяви, че срещата е била „много конструктивна“. \r\nТой добави: „Съществува силен и растящ междупартиен консенсус за прагматичен Брекзит“. \r\nДепутатът Луси Пауъл заяви, че преговорите са били „много положителни и конструктивни“. \r\nТя добави: „Обсъдихме областите, където имаме съгласие и където имаме различия и как можем да работим заедно, за да прекъснем безизходицата около Брекзит“.", "date": "2019.03.07", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/03/07/2631668/zam-glavniyat-prokuror-ivan-geshev-organiziranata-prestapna-grupa-zalovena-v-kv-orlandovtsi-se-e-zanimavala-i-s-chupene-na-pametnitsi-s-tsel-plashtane-za-vazstanovyavaneto-im.html", "text": "Организираната престъпна група, заловена в кв. „Орландовци“, се е занимавала и с чупене на паметници с цел плащане за възстановяването им. Това каза на брифинг заместникът на главния прокурор Иван Гешев, предаде репортер на  Агенция „Фокус“ . \r\n„В утрешния ден ще можем да обявим и вторични престъпления, различни от организираната престъпна група. Надяваме се днес да успеем да съберем доказателства за тях, защото някои са доста интересни. Групата се е занимавала от кражби на релси, чупене на паметници в гробищния парк в София с цел хората да си платят и да бъдат възстановени, до доста сериозни грабежи, престъпления към личността и т.н.“, заяви Гешев. \r\nТой посочи, че по оперативни данни се знае кой е ръководител на групата, но предстои това да бъде доказано. „Не мога да кажа дали участниците са от малцинствена група, нас ни интересува оперативната дейност“, заяви зам. главният прокурор. Той уточни, че са претърсени десетки адреси, като предстои претърсване и на още. \r\nВесела АЛЕКСАНДРОВА", "date": "2019.03.07", "title": "Зам. главният прокурор Иван Гешев: Организираната престъпна група, заловена в кв. „Орландовци“, се е занимавала и с чупене на паметници с цел плащане за възстановяването им"}
{"url": "http://www.focus-news.net/news/2019/03/07/2631678/dobrich-duet-shik-i-eva-ot-familiya-tonika-shte-iznesat-kontsert-v-kavarna.html", "text": "Дует „Шик“ и Ева от фамилия „Тоника\" ще изнесат концерт в Каварна. Това съобщиха от  Община Каварна . Концертът ще се състои в салона на Народно читалище „Съгласие-1890” от 18.00 часа. Входът за посетители е безплатен.", "date": "2019.03.07", "title": "Добрич: Дует „Шик“ и Ева от фамилия „Тоника\" ще изнесат концерт в Каварна"}
{"url": "http://www.focus-news.net/news/2019/03/07/2631677/ministar-petya-avramova-shte-poseti-veliko-tarnovo.html", "text": "Министърът на регионалното развитие и благоустройството Петя Аврамова ще посети Велико Търново. Това съобщиха от пресцентъра на  Министерство на регионалното развитие и благоустройството . Тя ще се включи в дискусия от платформата за граждански диалог „Европа в нашия дом“. Дискусията ще се проведе в Ритуалната зала в Общинска администрация –Велико Търново от 16.00 часа.", "date": "2019.03.07", "title": "Министър Петя Аврамова ще посети Велико Търново"}
{"url": "http://www.focus-news.net/news/2019/03/07/2631671/zam-glavniyat-prokuror-ivan-geshev-utre-shte-stane-yasno-na-kolko-ot-zadarzhanite-litsa-v-kv-orlandovtsi-shte-badat-povdignati-obvineniya.html", "text": "Утре ще стане ясно на колко от задържаните лица в кв. „Орландовци“ ще бъдат повдигнати обвинения. Това каза на брифинг зам. главният прокурор Иван Гешев във връзка със специализираната акция в кв. „Орландовци“, предаде репортер на  Агенция „Фокус“ . \r\n„Към момента няма привлечени към наказателна отговорност лица. Действията са от няколко часа. Колко лица ще бъдат привлечени като обвиняеми ще стане ясно утре сутринта. До тогава ще се работи сериозно от колегите от СДВР, разследващи полицаи, следователи от Специализираната прокуратура и наблюдаващи прокурори за събиране на конкретни доказателства“, уточни той. По думите му в утрешния ден ще могат да се съобщят и конкретни престъпления, които е извършвала групата.  \r\nВесела АЛЕКСАНДРОВА", "date": "2019.03.07", "title": "Зам. главният прокурор Иван Гешев: Утре ще стане ясно на колко от задържаните лица в кв. „Орландовци“ ще бъдат повдигнати обвинения"}
{"url": "http://www.focus-news.net/news/2019/03/07/2631676/polk-krasimir-krastev-brigadno-komandvane-blagoevgrad-kostite-koito-shte-polozhim-obratno-v-pametnika-kostnitsa-prez-80-te-godini-na-minaliya-vek-sa-premesteni-v-selo-pokrovnik.html", "text": "Костите, които ще положим обратно в Паметника-костница на загиналите войници и офицери в Междусъюзническата война, са били в него, но през 80-те години на миналия век са преместени в село Покровник. Това каза пред  Радио „Фокус“-Пирин  полк. Красимир Кръстев, командир на Бригадно командване-Благоевград. „Ще бъде извършен ритуал по полагане на костите на 580 загинали български военнослужещи – при защитата на град Благоевград на 5 октомври 1912 година - 10 военнослужещи, и 570 военнослужещи, които са загинали по време на Междусъюзническата война. Тези кости са били положени в тази костница, но съответно през 80-те години на миналия век са били преместени в село Покровник и сега ще бъде извършен този ритуал, съвместно с участието на Негово Високопреосвещенство Неврокопския митрополит Серафим, съгласно Закона за отбраната и Въоръжените сили на Република България“, посочи той. Полковник Кръстев добави, че костницата се намира в самото начало на Старите гробища, срещу портала на Бригадното командване. \r\nНатали СТЕФАНОВА", "date": "2019.03.07", "title": "Полк. Красимир Кръстев, Бригадно командване-Благоевград: Костите, които ще положим обратно в Паметника-костница, през 80-те години на миналия век са преместени в село Покровник"}
{"url": "http://www.focus-news.net/news/2019/03/07/2631669/bsp-shte-obyavi-kandidatite-si-za-chlenove-na-tsik.html", "text": "От 14.30 часа в централата на БСП на „Позитано 20” ще се проведе пресконференция, на която ще бъдат представени кандидатите на БСП за членове на ЦИК. Това съобщиха от пресцентъра на  НС на БСП .", "date": "2019.03.07", "title": "БСП ще обяви кандидатите си за членове на ЦИК"}
{"url": "http://www.focus-news.net/news/2019/03/07/2631681/denislav-zahariev-zam-kmet-na-pernik-obshtinata-prodalzhava-rabotata-si-po-proektite-ot-2018-godina-na-obshta-stoynost-23-mln-leva.html", "text": "Община Перник продължава работата си по проектите от 2018 година на обща стойност 23 млн. лева. Това каза за сутрешния блок „Добро утро, България“ на  Радио „Фокус“  зам.-кметът Денислав Захариев, като уточни, че някои от проектите вече се изпълняват, а други предстои да започнат. Перник се гордее с вече завършените проекти по прилагане на мерки за енергийна ефективност и подобряване на градската среда, обърна внимание той. През настоящата година общината кандидатства по програма за грижа за възрастни хора и деца с увреждания, допълни Денислав Захариев и обясни, че благодарение на това няколко групи лица ще получат 24-часови или дневни грижи. Грижата за околната среда продължава да е приоритет и през 2019, каза още зам.-кметът на Перник. „Работим и по един проект за разработване на програма за качеството на атмосферния въздух в общината. Това по същество представлява един стратегически документ, в който ще бъдат отразени всички източници на замърсяване и ще бъдат предложени и съответните решения на този проблем. Този документ ще ни води в правилната посока по отношение на околната среда, така че да се справим със замърсяването на въздуха в Перник. Надяваме се да успеем във висока степен да подобрим качеството на въздуха, който перничани дишат“, допълни Денислав Захариев. Той коментира и бюджета, по който ще работи община Перник през настоящата година и намалените данъци за гражданите. Зам.-кметът обясни, че за да не се стигне до увеличаването им след въвеждането на екологичния компонент при превозните средства, са намалени ставките, така че данъкът да запази стойността си. Перничани са доволни от тези мерки, увери Денислав Захариев. Общината ежегодно си поставя за цел по-висока събираемост, а в резултат – перничани да получават по-добра градска среда, уточни той.  \r\nЕлеонора ЧОЛАКОВА", "date": "2019.03.07", "title": "Денислав Захариев, зам.-кмет на Перник: Общината продължава работата си по проектите от 2018 година на обща стойност 23 млн. лева"}
{"url": "http://www.focus-news.net/news/2019/03/07/2631682/georgi-dimov-bivsh-generalen-konsul-v-odrin-konkurentsiyata-za-turski-potok-e-v-osnovata-na-predlozhenieto-turtsiya-da-bade-obyavena-za-strana-na-chestta.html", "text": "Конкуренцията между България и Гърция за \"Tурски поток\" е в основата на предложението на гръцкият премиер Алексис Ципрас Турция да бъде обявена за „страна на честта“ на Международния панаир в Солун  през 2021. Това каза за сутрешния блок „Добро утро, България“ на  Радио „Фокус“  бившият генерален консул на България в Одрин Георги Димов. Може да се очаква реципрочен жест от турската страна, обясни той. „Идеята на Алексис Ципрас е погледите по време на честването на 200-годишнината от гръцкото въстание и получаването на независимост от Османската империя да се фокусират върху Анкара. Можем да очакваме и реципрочен жест – Гърция да бъде почетена като „страна на честта“ по време на Международния панаир в Измир през 2023 г. по повод 100-годишнината от създаването на Република Турция върху руините на Османската империя. Това също звучи екстравагантно и привлекателно. А защо пък България да не обяви едновременно и Турция, и Гърция за „страни на честта и достойнството“? Също имаме Международен панаир в Пловдив, както и подходяща дата – 2028 г., когато се навършват 150 години от освобождението ни от турско робство. Освен очевидната ирония, има замисъл и очевидно продължение на важните напоследък събития“, уточни Георги Димов. Той припомни знаковата визита на Ципрас в Турция отпреди месец, когато се заговори за рестарт на двустранните отношения. Гърция и Турция декларираха желание за намаляване напрежението в Егейско море и насърчаване мерките за увеличаване взаимното доверие между двете страни, добави бившият генерален консул в Одрин.  \r\nЕлеонора ЧОЛАКОВА", "date": "2019.03.07", "title": "Георги Димов, бивш генерален консул в Одрин: Конкуренцията за \"Tурски поток\" е в основата на предложението Турция да бъде обявена за „страна на честта“"}
{"url": "http://www.focus-news.net/news/2019/03/07/2631675/izticha-srokat-za-vnasyane-na-predlozheniya-za-chlenove-na-tsik.html", "text": "Днес изтича срокът за внасяне на предложения за членове на ЦИК. Съгласно приетите процедурни правила срокът за подаване на предложенията бе 14 дни, считано от 21 февруари. До момента предложения са постъпили от „Воля“ и коалиция „Реформаторски блок“. Партия „Воля“ предлага Кристина Цанкова-Стефанова, а „Реформаторски блок“ Ивайло Ивков. БСП ще обявяват на пресконференция днес своите предложения. \r\nПредложенията за членове на Централната избирателна комисия се правят от народни представители, парламентарни групи, както и от партии и коалиции, които имат избрани с техни кандидатски листи членове на Европейския парламент, но не са парламентарно представени, в писмена форма чрез деловодството на Народното събрание до Комисията по правни въпроси. Съгласно Изборния кодекс парламентът има право да избере председателя, заместник-председателите и секретаря на ЦИК. Останалите членове на комисията се назначават от президента на републиката въз основа на предложение на парламентарно представените партии и коалиции, както и партиите и коалициите, които имат избрани с техните кандидатски листи членове на Европейския парламент, но не са парламентарно представени.", "date": "2019.03.07", "title": "Изтича срокът за внасяне на предложения за членове на ЦИК"}
{"url": "http://www.focus-news.net/news/2019/03/07/2631684/glavniyat-sekretar-na-mvr-ivaylo-ivanov-ima-danni-che-dvama-politsai-sa-podpomagali-deynostta-na-razbitata-prestapna-grupa-v-kv-orlandovtsi.html", "text": "Има данни, че двама полицаи от \"Охранителна полиция\" са подпомагали дейността на разбитата престъпна група в кв. \"Орландовци\". Това каза на брифинг в кв. \"Орландовци\" главният секретар на МВР Ивайло Иванов, предаде репортер на  Агенция \"Фокус\".   \r\n\"Предстои да бъде доказана тяхната вина, за да им бъдат повдигнати обвинения, че са ги подпомагали при извършването на кражби. Като тяхната дейност се е изразявала в това да няма полицейски сили там, където в момента се е извършвало престъплението. Тепърва продължава работата, на много по-късен етап се появиха тези данни. Ако им бъде доказана вината, съответно ще бъдат подведени под наказателна отговорности и ще бъдат обвинени\", разясни Ивайло Иванов.    \r\n\"Разработката стартира миналото лято. Доста дълго врече вече разработваме групата. Имаме данни, че тя е извършвала кражби от промишлени предприятия и офиси на фирми. Имаме данни за тяхно участие в няколко грабежа. Имаме информация, която проверяваме в момента и се надяваме да докажем, за умишлено увреждане на паметници с цел да бъдат изнудвани хората те да бъдат възстановени. Отделно намерихме доста голямо количество оръжие, за което трябва да бъде назначена експертиза\", обясни главният секретар на МВР.    \r\n\"Операцията стартира от 6.00 часа тази сутрин, така че на по-късен етап, най-вероятно утре, ще имаме повече конкретика\", допълни той.   \r\nВесела АЛЕКСАНДРОВА", "date": "2019.03.07", "title": "Главният секретар на МВР Ивайло Иванов: Има данни, че двама полицаи са подпомагали дейността на разбитата престъпна група в кв. \"Орландовци\""}
{"url": "http://www.focus-news.net/news/2019/03/07/2631679/tatyana-burudzhieva-politolog-dps-imat-partiyna-norma-za-preferentsialniya-vot.html", "text": "ДПС имат партийна норма за преференциалния вот, която не приема, ако някой бъде приет с ефекта 15/15, той да продължава да бъде народен представител. Това каза за сутрешния блок „Добро утро, България“ на  Радио „Фокус“   политологът Татяна Буруджиева, коментирайки позицията на ДПС да не се отказва от високите нива на преференциите. Тя припомни за избран по този начин депутат от партията, който не се е отказал от своето място и е останал независим, в същото време един от сериозните лидери на ДПС се отказва от своя депутатски мандат. „ДПС е с много ясна, откровена позиция срещу възможността избирателите да пренареждат решението на партията. По принцип устава на тази партия е силно йерархичен и властта е разпределена по този начин вътре в партията и изказаната позиция изглежда логична. Когато говорим за преференциален вот, трябва да имаме предвид че отношението между политици и граждани, включва активност от страна на политиците да привлекат доверието на гражданите и да го задържат“, обясни тя. Татяна Буруджиева каза още, че има 2 подхода на партийна работа – единият е изграден върху това отделните личности в партията да се доказват чрез способностите си да работят с хората и да ги увличат след себе си, а другият е партийната дисциплина и функцията на партията да поддържа отношения с гражданите. ДПС е представител на вторият тип разбиране. Тя добави още, че в българският Изборен кодекс праговете са достатъчно разумно сложени, че личности, които са ярки и силни биха могли да съберат преференция, която да измести и водачите на листи. \r\nЕлеонора ЧОЛАКОВА", "date": "2019.03.07", "title": "Татяна Буруджиева, политолог: ДПС имат партийна норма за преференциалния вот"}
{"url": "http://www.focus-news.net/news/2019/03/07/2631689/svishtov-gencho-genchev-kmet-na-svishtov-podpisvaneto-na-memoranduma-za-satrudnichestvo-pri-razvitieto-na-terena-na-bivshite-kazarmi-v-grada-be-istoricheski-moment-za-grada.html", "text": "Подписването на меморандум за сътрудничество с различни държавни институции за развитието на терена на бившите казарми в Свищов бе исторически момент за града. Това каза за  Радио „Фокус“ – Велико Търново  кметът на Свищов Генчо Генчев. Той припомни, че документът е от края на миналата седмица и е за съвместна работа между Община Свищов, Българска агенция за инвестиции (БАИ) и „Национална компания индустриални зони“ ЕАД (НКИЗ).  \r\n„Оттук следва официално подписване на договор,с който държавата ще влезе с капитал от 5 млн. лв. в новото дружество на Община Свищов, а ние ще участваме с терените и земята, с които разполагаме. Това е исторически момент за нашия град – за развитието на индустриалните зони и развитието на икономиката, с което да дадем тласък за разкриването на нови работни места. Това е основен проблем в нашия град. Искаме да има конкуренция, да има работна среда, с която да се създава конкуренция, а оттам - да се повишават и възнагражденията на местното население“, коментира кметът на Свищов.  \r\nТой посочи също, че нещата се случват с много бързи темпове, но все пак има законови срокове, които няма как да се пренебрегнат. Очаква се договорът с държавата да е факт до края на април. \r\nЛуиза ТРАНЧЕВА", "date": "2019.03.07", "title": "Свищов: Генчо Генчев, кмет на Свищов: Подписването на меморандума за сътрудничество при развитието на терена на бившите казарми в града бе исторически момент за града"}
{"url": "http://www.focus-news.net/news/2019/03/07/2631687/zam-glavniyat-prokuror-ivan-geshev-za-aktsiyata-v-kv-orlandovtsi-ne-razdelyame-horata-po-etnicheski-printsip-interesuva-ni-nakazatelnopravnata-otgovornost.html", "text": "Не разделяме хората по етнически принцип, интересува ни наказателноправната отговорност. Това каза на брифинг зам. главният прокурор Иван Гешев във връзка със специализираната акция в кв. „Орландовци“, предаде репортер на  Агенция „Фокус“ .  По думите му има оперативни данни, сочещи кой е ръководителят на групата, но предстои това да се докаже. На въпрос дали задържаните са от малцинствата, той отговори: \"Не разделяме хората по етнически принцип. Както виждате тук има и служители на МВР, има и други хора. Не мога да ви кажа, защото не съм извършал проверка на етническа основа кой и какъв е. Интересуваме ме наказателно-правната отговорност\".  \r\n\"Има доста инструменти, които се свързват с кражби. До края на деня ще се появят много други веществени доказателства, защото продължава претърсването на десетки адреси\", каза още прокурор Гешев.  \r\nГлавният секретар на МВР Ивайло Иванов допълни: \"Най-вероятно от много време назад във времето са извършвали тази престъпна дейност, но по конкретната група работата започна миналото лято. Имаме данни за престъпления, извършени само на територията на София\". По думите му освен оръжия, са иззети и скъпи автомобили и акцизни стоки.  \r\nВесела АЛЕКСАНДРОВА", "date": "2019.03.07", "title": "Зам. главният прокурор Иван Гешев за акцията в кв. \"Орландовци\": Не разделяме хората по етнически принцип, интересува ни наказателноправната отговорност"}
{"url": "http://www.focus-news.net/news/2019/03/07/2631690/aktsenti-v-predavaneto-ekologichen-rezonans-na-radio-fokus.html", "text": "На 8 март 1988 г. е учреден Общественият комитет за екологична защита на Русе. Екологичната катастрофа, политическата реакция и значението на просъществувалия една нощ комитет, но оставил трайна диря преди 31 години, ще разговаряме в предаването „Екологичен резонанс“ на Радио „Фокус“ с Христо Смоленов, инициатор за създаването на обществения комитет – първата истинска дисидентска организация у нас. В предаването често ви запознаваме с ползите при разделното събиране, с Димитър Карагегов от „Булекопак“ ще коментираме как да намалим отпадъка вкъщи, как да разпознаем рециклируемите и съответно нерециклируемите отпадъци, ще получим и полезни съвети за различните опаковки. \r\nТези и още екологични сюжети, новини и събития – в предаването „Екологичен резонанс“ на Радио „Фокус“ от 13:00 до 14:00 часа, с водещ Йоланда Пелова.", "date": "2019.03.07", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/03/07/2631683/zamestnik-ministarat-na-otbranata-na-kosovo-po-dobre-da-nyama-sporazumenie-otkolkoto-da-izpalnim-usloviyata-na-vuchich.html", "text": "Заместник-министърът на отбраната на Косово Бурим Рамадани заяви пред  държавната „Радио и телевизия Косово“ (RTK)  в сряда вечерта, че е по-добре да не се подписва споразумение със Сърбия, отколкото да се изпълнят условията на сръбския президент Александър Вучич за продължаване на диалога, а именно да се отменят 100-процентовите мита върху сръбските стоки. \r\nРамадани заяви още, че не вярва отношенията на Косово със САЩ да пострадат в резултат от вносните мита. Той обаче посочи, че „ние бяхме информирани, че осем програми на Косовските сили за сигурност са били отменени. Разбира се, това не са добри новини. Надявам се ситуацията да бъде разрешена скоро“. \r\nПревод и редакция:", "date": "2019.03.07", "title": "Заместник-министърът на отбраната  на Косово: По-добре да няма споразумение, отколкото да изпълним условията на Вучич"}
{"url": "http://www.focus-news.net/news/2019/03/07/2631686/vidin-okrazhniyat-sad-shte-gleda-myarkata-za-neotklonenie-na-dvamata-zadarzhani-za-opit-za-palezh-v-granichnoto-politseysko-upravlenie.html", "text": "Окръжният съд ще гледа мярката за неотклонение на двамата задържани за опит за палеж в Граничното полицейско управление (ГПУ) във Видин, съобщиха от  съда .  \r\nЗадържани са двама мъже на 25 и 42 години, които живеят в София, но са родом от Ломския край. В 4 часа сутринта на 27 февруари те са направили опит да запалят цистерна с гориво в двора на ГПУ-Видин. Опитът е предотвратен от полицията. В колата на задържаните са открити туби с бензин. Според Окръжна прокуратура при палежа е имало опасност да пострадат жилищни блокове в два гъсто населени квартала във Видин. \r\nАнна ЛОЗАНОВА", "date": "2019.03.07", "title": "Видин: Окръжният съд  ще гледа мярката за неотклонение на двамата задържани за опит за палеж в Граничното полицейско управление"}
{"url": "http://www.focus-news.net/news/2019/03/07/2631692/veliko-tarnovo-9-165-turisti-sa-razgledali-muzeynite-obekti-v-grada-prez-trite-pochivni-dni-okolo-natsionalniya-praznik.html", "text": "9 165 туристи, от които 394 чужденци, са разгледали музейните обекти в старата столица през трите почивни дни около Националния празник - 3 март. Това съобщават за  Радио „Фокус“ – Велико Търново  от Регионалния исторически музей. \r\nНай-посещавана, по традиция, е била крепостта Царевец, където са регистрирани 4 636 туристи, от които 4 329 - българи, и 307 - чужденци. 255 от посетителите са били деца в предучилищна възраст, 796 – ученици, а 305 - студенти. Само на 3-ти март историческата забележителност е посетена от 2 380 туристи. \r\nНад 300 души са се включили в пешеходния тур по музеи и исторически места във Велико Търново, свързани с национално-освободителното движение, Руско-турската война и възстановяването на българската държавност. \r\nМултимедийният център „Царевград Търнов“ е посетен от 1450 души, 871 са разгледалите музей „Възраждане и Учредително събрание“, а 761 са посетителите в църквата-музей „Св. 40 мъченици“. \r\nЛуиза ТРАНЧЕВА", "date": "2019.03.07", "title": "Велико Търново: 9 165 туристи са разгледали музейните обекти в града през трите почивни дни около Националния празник"}
{"url": "http://www.focus-news.net/news/2019/03/07/2631696/veliko-tarnovo-blagotvoritelna-kampaniya-pod-nadslov-s-tsvete-v-raka-sreshtu-reproduktivnite-problemi-shte-se-provede-v-grada.html", "text": "Благотворителна кампания под надслов „С цвете в ръка срещу репродуктивните проблеми“ ще се проведе във Велико Търново днес и утре. Инициатори са младежи от клуб Ротаракт, а логистична подкрепа осигурява Община Велико Търново. Това каза за  Радио „Фокус“ – Велико Търново  Станислава Пенчева от организаторите на инициативата. В двата дни, в часовете между 15.00 и 20.00 часа, пред Община Велико Търново ще има щанд с единични бройки цветя, които ще се подаряват на преминаващите хора срещу дарение. „Всеки, който желае да се включи, ще има възможност да го направи като постави определените от него средства за целта в специална урна. За всяко дарение над 5 лв. ще подаряваме роза с пожелание за Празника за жената. Тъй като имаше доста голям интерес към кампанията решихме да я направим на още едно място – в кв. „Картала“, пред големия хранителен магазин. Там тя ще се проведе отново на 7 и 8 март, но от 17.00 до 20.00 часа“. \r\nВсички събрани средства ще бъдат дарени на Фондация „Искам бебе“, които подпомагат двойки, борещи се с проблемите при зачеване. \r\n„Нека дадем гласност на проблем, който засяга повече от 145 000 двойки в България и ги подкрепим да извървят трудния път към прегръдката на своята рожба!“, призова още Станислава. \r\nТя подчерта, че идеята е не просто в двата дни да се събере някаква сума, а да се привлече вниманието на обществеността към проблемите, за които не се говори много. \r\nЛуиза ТРАНЧЕВА", "date": "2019.03.07", "title": "Велико Търново: Благотворителна кампания под надслов „С цвете в ръка срещу репродуктивните проблеми“ ще се проведе в града"}
{"url": "http://www.focus-news.net/news/2019/03/07/2631695/nsi-prez-chetvartoto-trimesechie-na-2018-g-bvp-na-edin-zaet-se-uvelichava-s-38-v-sravnenie-sas-sashtoto-trimesechie-na-predhodnata-godina.html", "text": "По предварителни данни, през четвъртото тримесечие на 2018 г. БВП на един зает се увеличава с 3.8% в сравнение със същото тримесечие на предходната година. Това сочи  статистика на Националния статистически институт (НСИ) .  \r\nЗаетите лица в икономиката са 3 340.3 хил., а общият брой отработени часове е 1 404.8 милиона. Структурата на заетостта по икономически сектори през четвъртото тримесечие на 2018 г. спрямо съответното тримесечие на 2017 г. показва увеличение на относителния дял на индустриалния сектор и сектора на услугите. \r\nНа едно заето лице се падат 8 925.3 лв. от текущия обем на брутния вътрешен продукт (БВП), като всеки зает създава средно 21.2 лв. БВП за един отработен час.  \r\nБрутната добавена стойност (БДС) средно на един зает през четвъртото тримесечие на 2018 г. се увеличава реално с 3.3%, а БДС за един отработен човекочас се увеличава реално с 3.2% за същия период. \r\nПо предварителни данни за четвъртото тримесечие на 2018 г. равнището на производителността на труда в индустриалния сектор е 6 946.6 лв. брутна добавена стойност средно на един зает и 16.4 лв. за един отработен човекочас. В сектора на услугите всеки зает произвежда средно 8 770.7 лв. БДС, като за един отработен човекочас се създават средно 20.3 лв. от текущия обем на показателя. Най-ниска е производителността на труда в аграрния сектор - 1 494.7 лв. БДС на един зает и 4.0 лв. за един отработен човекочас.", "date": "2019.03.07", "title": "НСИ: През четвъртото тримесечие на 2018 г. БВП на един зает се увеличава с 3.8% в сравнение със същото тримесечие на предходната година"}
{"url": "http://www.focus-news.net/news/2019/03/07/2631693/dobrich-v-kavarna-shte-se-provede-oblasten-turnir-po-handbal.html", "text": "За поредна година Каварна е домакин на областните ученически игри по хандбал. Това съобщиха от пресцентъра на  Общината . Тази година турнирът ще се проведе на 8 март 2019 г. в спортна зала „Олимпиада“ в Каварна от 10.00 часа, а техническата конференция ще е от 09.30 часа.  \r\nУчастващи отбори в категория момчета 5 - 7 клас: СУ „Стефан Караджа“ - Каварна, СУ „Христо Смирненски“ - Крушари, СУ „П. Р. Славейков“ - Добрич.  \r\nУчастващи отбори в категория момичета 5 - 7 клас: СУ „Христо Смирненски“ - Крушари, СУ „П. Р. Славейков“ - Добрич.  \r\nУчастващи отбори в категория момчета 8 - 10 клас: СУ „Стефан Караджа“ - Каварна, СУ „Христо Смирненски“ - Крушари, ЕГ „Гео Милев“ - Добрич.", "date": "2019.03.07", "title": "Добрич: В Каварна ще се проведе областен турнир по хандбал"}
{"url": "http://www.focus-news.net/news/2019/03/07/2631691/nsi-prez-chetvartoto-trimesechie-na-2018-g-brutniyat-vatreshen-produkt-vazliza-na-29-813-mln-lv-koeto-belezhi-rastezh-ot-32-spryamo-sashtiya-period-na-2017-g.html", "text": "През четвъртото тримесечие на 2018 г. брутният вътрешен продукт (БВП) възлиза на 29 813 млн. лв. по текущи цени. Това сочи  статистика на Националния статистически институт (НСИ) . Преизчислен в евро, БВП е съответно 15 243 млн. евро, като на човек от населението се падат 2 168 евро. Сезонно изгладените данни показват растеж от 3.2% на БВП през четвъртото тримесечие на 2018 г. в сравнение със съответното тримесечие на предходната година и 0.8% спрямо третото тримесечие на 2018 година. \r\nПрез 2018 г. БВП възлиза на 107 925 млн. лв. по текущи цени. Преизчислен в евро, БВП е съответно 55 181 млн. евро, като на човек се падат 7 829 евро. БВП за 2018 г. по предварителни данни нараства в реално изражение с 3.1% спрямо 2017 година. БВП в стойностен обем, текущи цени \r\nЧетвърто тримесечие на 2018 година \r\nПо предварителни данни произведеният брутен вътрешен продукт през четвъртото тримесечие на 2018 г. възлиза на 29 813 млн. лв. по текущи цени. На човек от населението се падат 4 240 лв. от стойностния обем на показателя. При среден за тримесечието валутен курс от 1.713595 лв. за щатски долар БВП възлиза на 17 398 млн. долара и съответно на 2 474 долара на човек от населението. Преизчислена в евро, стойността на БВП е 15 243 млн. евро, като на човек от населението се падат 2 168 евро. \r\nСъздадената от отраслите на националната икономика брутна добавена стойност (БДС) през четвъртото тримесечие на 2018 г. възлиза на 25 785 млн. лв. по текущи цени.  През четвъртото тримесечие на 2018 г. спрямо същото тримесечие на предходната година  относителният дял на аграрния сектор в добавената стойност на икономиката се понижава с 0.2 процентни пункта до 3.0%. Индустриалният сектор намалява относителния си дял в добавената стойност на икономиката с 2.6 процентни пункта до 23.5%. Относителният дял на добавената стойност, реализирана от дейностите в сферата на услугите, нараства до 73.5% при 70.7% през съответния период на предходната година. \r\nЗа крайното потребление през четвъртото тримесечие на 2018 г. се изразходват 81.0% от произведения БВП. Инвестициите (бруто образуване в основен капитал) формират 20.1% от произведения БВП. Външнотърговското салдо от стоки и услуги е отрицателно. Темп на прираст на БВП, общо и по компоненти \r\nТримесечни изменения по сезонно изгладени данни \r\nПрез четвъртото тримесечие на 2018 г. БВП нараства с 0.8% спрямо третото тримесечие на 2018 г. Брутната добавена стойност в икономиката се увеличава също с 0.8%. \r\nПо предварителни данни за четвъртото тримесечие на 2018 г. крайното потребление бележи спад от 0.1% спрямо предходното тримесечие, а бруто образуването в основен капитал нараства с 2.8%. Износът на стоки и услуги се увеличава с 3.1%, а вносът на стоки и услуги - с 2.4%. Годишни изменения по сезонно изгладени данни \r\nБВП нараства с 3.2% през четвъртото тримесечие на 2018 г. в сравнение със същото тримесечие на предходната година. През четвъртото тримесечие на 2018 г. спрямо същото тримесечие на предходната година брутната добавена стойност се увеличава с 2.9%. Динамиката на брутната добавена стойност се определя от регистрирания растеж в: Финансови и застрахователни дейности - със 7.5%, Операции с недвижими имоти - със 7.1%, Създаване и разпространение на информация и творчески продукти; далекосъобщения - с 4.4%, Строителство - с 3.3%, Професионални дейности и научни изследвания; административни и спомагателни дейности и Търговия, ремонт на автомобили и мотоциклети; транспорт, складиране и пощи; хотелиерство и ресторантьорство - с по 2.5%, Държавно управление; образование; хуманно здравеопазване и социална работа - с 2.0%, Промишленост - с 1.7%.  \r\nПо отношение на компонентите на крайното използване принос за реалното увеличаване на БВП има нарастването на индивидуалното потребление с 5.7% и на колективното с 4.0%. Бруто образуването на основен капитал се повишава с 6.6%. Вносът и износът на стоки и услуги отбелязват ръст съответно с 1.6 и 1.4% спрямо съответното тримесечие на предходната година. 2018 година \r\nБВП за 2018 г., получен като сума от тримесечни данни, нараства в реално изражение с 3.1% спрямо 2017 година. За 2018 г. БВП достига номинален стойностен обем от 107 925 млн. лв. (табл. 1 от приложението). Преизчислен в щатски долари при средно годишен валутен курс от 1.65763 лв. за щатски долар, БВП възлиза на 65 108 млн. долара. На човек от населението се падат 15 311 лв. от обема на показателя, или 9 237 долара. Преизчислен в евро, БВП е съответно 55 181 млн. евро, като на човек от населението се падат 7 829 евро. \r\nБрутната добавена стойност възлиза на 93 513 млн. лева. Реалният стойностен обем на показателя е с 3.0% по-висок в сравнение с този, достигнат през 2017 година. \r\nИндустриалният сектор създава 27.4% от добавената стойност на икономиката, което e намаление с 1.0 процентни пункта в сравнение с 2017 година. Секторът на услугите създава 68.4%, а аграрният сектор - 4.2% от добавената стойност, при съответно 66.9 и 4.7% през 2017 година.", "date": "2019.03.07", "title": "НСИ: През четвъртото тримесечие на 2018 г. брутният вътрешен продукт възлиза на 29 813 млн. лв., което бележи растеж от 3.2% спрямо същия период на 2017 г."}
{"url": "http://www.focus-news.net/news/2019/03/07/2631694/ministar-boil-banov-byudzhetat-za-pametnitsite-na-kulturata-e-uvelichen-poveche-ot-dva-pati-otkakto-rabotim-s-ekipa-mi.html", "text": "Откакто работим с екипа ми, бюджетът за паметниците на културата е увеличен повече от два пъти. Това каза на пресконференция министърът на културата Боил Банов, предаде репортер на  Агенция „Фокус“ . \r\n„Искам да благодаря на Сметната палата. Мисля, че нашите екипи работихме много усърдно с тях – в крайна сметка общата цел на всички беше да охарактеризираме средата и възможностите за решаване на дълготрайните проблеми“, посочи Банов. \r\nТой посочи, че стратегия за култура, която включва културното наследство и опазването му, вече е публикувана на сайта на Министерството. Бюджетът за опазване на културното наследство вече за втора година е увеличен двойно и вече е близо 7 млн. лв. А откакто аз и моят екип работи в Министерството на културата, бюджетът за паметниците на културата също е увеличен повече от два пъти. Направихме и огромна инвестиция в повишаването на заплащането на служителите“, посочи Банов. \r\nТой заяви, че предстои преместването на Национален институт за недвижимо културно наследство (НИНКН) на първия етаж в сградата на Министерството. „Горди сме с това, което правим. Проблемите, с които сме се захванали, са тежи и унаследено повече от 50 години“, коментира Банов. \r\nЦветилена СИМЕОНОВА", "date": "2019.03.07", "title": "Министър Боил Банов: Бюджетът за паметниците на културата е увеличен повече от два пъти, откакто работим с екипа ми"}
{"url": "http://www.focus-news.net/news/2019/03/07/2631680/kathimerini-gartsiya-evropeyskata-sigurnost-zavisi-ot-gartsiya.html", "text": "Гърция традиционно е голяма военноморска сила. Всеки, който е изучавал историята на страната, може лесно да схване този факт. Не е необходимо допълнително обяснение. Междувременно, известни анализатори посочиха, че Гърция ще има сериозни неприятности, когато финансовият стрес се отрази на финансирането на флота, пише електронното издание на  вестник Kathimerini  в материал, представен без редакторска намеса. \r\nКаква е ситуацията днес? Гръцкият флот изостава поради финансовата криза. Разбира се, тя все още може да изпълни мисията си, но спешно се нуждае от смела програма за модернизация плюс ново поколение постоянни професионални кадри. Подробностите са известни на онези, които трябва да знаят и които искат да знаят. И в ера на информация от открити източници, тези детайли очевидно не са държавна тайна. \r\nНезависимо от това, в ход са решаващи събития, а именно геополитическата игра в Източното Средиземноморие за енергийните ресурси на региона. \r\nГърция очевидно не може да се отдръпне от всичко това. Необходимо е да защитава собствените си жизнени интереси и същевременно да проектира влиянието си в по-широкия регион. Турция вече го прави и демонстрира статута си при всяка възможност. \r\nОсвен това, Анкара е развила доста високо самочувствие що се отнася до военноморската си сила. Не трябва да забравяме, че от 2008 г. насам турските военни кораби плават покрай Цикладите и по крайбрежието на Атика в безвредни, но демонстративно натоварени жестове. \r\nГръцките правителства се опитваха да увеличат влиянието на страната, като стартираха схеми за сътрудничество с Египет и Израел,. Подобни инициативи се засилиха през последните години, което е добре дошъл факт. Но въпреки че такива схеми помагат, те не могат да решат реалния проблем. \r\nТова е неотложен въпрос. Той има решения, но те трябва да бъдат разглеждани с възможно най-голяма степен на политически консенсус. Например, всички партийни лидери биха могли да се съгласят да подкрепят търсенето на възвръщаемост на гръцките облигации с цел финансиране на програма за модернизация на гръцкия флот. \r\nЕвропейските страни издоиха Гърция по време на икономически просперитет; някои от тях дори участваха в систематични подкупи. Затова е необходимо чуждите правителства да намерят начини да я подкрепят сега. \r\nВъпросът има и практическо измерение. Дори да оставим гръцките интереси настрана, това, че тя е на фронтовата линия на Европейския съюз я прави ключова за сигурността на континента. \r\nПревод и редакция:", "date": "2019.03.07", "title": "Kathimerini (Гърция): Европейската сигурност зависи от Гърция"}
{"url": "http://www.focus-news.net/news/2019/03/07/2631688/koha-ditore-kosovo-parlamentat-v-prishtina-prerazglezhda-platformata-za-dialoga-sas-sarbiya-v-chetvartak.html", "text": "Председателството на косовския парламент реши да насрочи преразглеждането на платформата за диалога със Сърбия за четвъртък, пише  прищинският ежедневник „Коха Диторе“ . \r\nКакто пише изданието, платформата влиза в парламентарна процедура в момент, когато идеята за „корекция на границите“ набира сила, но според косовската държавна делегация за диалога с Белград, тя ще предотврати размяна на територии и ще гарантира, че конституционният ред на Косово няма да бъде подкопан от диалога със Сърбия. Опозиционните партии – Демократическата лига на Косово (ЛДК) и Движение „Самоопределение“ (Ветевендосие) – междувременно отказаха да се присъединят към делегацията и отхвърлиха тази платформа. \r\nВ същото време телевизионният канал Klan Kosova цитира косовския премиер Рамуш Харадинай да казва, че се е надявал платформата да получи достатъчно гласове, за да бъде одобрена от местния парламент, като е подчертал важността на документа. Той обаче е отрекъл платформата да е свързана по някакъв начин с отмяната на 100-процентовите мита върху стоките от Сърбия и Босна и Херцеговина. \r\nПолитически експерти, както пише вестникът, предупреждават, че разногласията между политическите лидери вредят на Косово. Публицистът Ветон Сурой заяви по време на конференция в Прищина по темата за диалога, че президентът на Косово Хашим Тачи е водил преговорите две години без да има политическа база. Той отбеляза, че сред международната общност няма консенсус относно желания резултат от разговорите и особено по отношение на идеята за „корекция на границите“. Междувременно, отбелязва Сурой, диалогът с посредничеството на върховния представител на ЕС за външните работи и политиката на сигурност Федерика Могерини е бил „безполезен“, а диалог с косовските сърби никога не е воден. \r\nПревод и редакция:", "date": "2019.03.07", "title": "„Коха Диторе“ (Косово): Парламентът в Прищина преразглежда платформата за диалога със Сърбия в четвъртък"}
{"url": "http://www.focus-news.net/news/2019/03/07/2631697/vyara-tserovska-kmet-na-pernik-varnah-za-prerazglezhdane-resheniyata-ot-predhodnata-sesiya-zashtoto-schitam-che-te-tryabva-da-badat-vzeti-sas-zakonosaobraznost-i-realen-kvorum.html", "text": "Върнах за преразглеждане решенията от предходната сесия, което е в правомощията на кмета, защото считам, че те трябва да бъдат взети със законосъобразност и реален кворум. С тези думи кметът на Перник Вяра Церовска коментира пред журналисти мотивите си решенията, взети на последното заседание на местния законодателен орган, да бъдат повторно гледани на извънредно заседание днес, съобщиха от пресцентъра на  Общината . Тя отбеляза, че Прокуратурата също е в правото си да следи за законността на взетите решения на Общинския съвет. \r\n\"Това е откровено и честно към нашите съграждани, които са  избрали този Общински съвет. Хората, които са допуснали грешка, трябва да имат доблестта да обяснят пред обществото своите мотиви\", коментира още кметът. Тя поясни, че по време на миналата сесия е била извън града на поклонение и веднага следобяда на същия ден на председателски съвет е настояла да се насрочи ново заседание.", "date": "2019.03.07", "title": "Вяра Церовска, кмет на Перник: Върнах за преразглеждане решенията от предходната сесия, защото считам, че те трябва да бъдат взети със законосъобразност и реален кворум"}
{"url": "http://www.focus-news.net/news/2019/03/07/2631700/nsi-prez-2018-g-bvp-na-edin-zaet-se-uvelichava-s-32-v-sravnenie-s-predhodnata-godina.html", "text": "По предварителни данни за 2018 г. БВП на един зает се увеличава с 3.2% в сравнение с предходната година. Това сочи  статистика на Националния статистически институт (НСИ) . Заетите лица в икономиката са 3 521.6 хил., а общият брой отработени часове е 5 791.6 милиона. Структурата на заетостта по икономически сектори през 2018 г. спрямо 2017 г. показва увеличение на относителния дял на индустриалния сектор и сектора на услугите. \r\nНа едно заето лице се падат 30 646.3 лв. от текущия обем на брутния вътрешен продукт (БВП), като всеки зает създава средно 18.6 лв. БВП за един отработен час.  \r\nБрутната добавена стойност (БДС) средно на един зает през 2018 г. се увеличава реално с 2.3%, а БДС за един отработен човекочас се увеличава реално с 2.2% за същия период. \r\nПо предварителни данни за 2018 г. равнището на производителността на труда в индустриалния сектор е 28 583.3 лв. брутна добавена стойност средно на един зает и 16.8 лв. за един отработен човекочас. В сектора на услугите всеки зает произвежда средно 28 056.9 лв. БДС, като за един отработен човекочас се създават средно 16.8 лв. от текущия обем на  показателя. Най-ниска е производителността на труда в аграрния сектор - 6 304.7 лв. БДС на един зает и 4.3 лв. за един отработен човекочас.", "date": "2019.03.07", "title": "НСИ: През 2018 г. БВП на един зает се увеличава с 3.2% в сравнение с предходната година"}
{"url": "http://www.focus-news.net/news/2019/03/07/2631699/veliko-tarnovo-blizo-100-predpriemachi-diskutiraha-ikonomicheskite-perspektivi-pred-balgariya.html", "text": "Велико Търново е сред градовете, които в последните години имат бърз икономически растеж и са най-проспериращи в страната ни. Това сочат доклади на дипломатическите мисии у нас, както и проучвания, правени в тази посока. Всичко това е станало ясно при посещението на представители на Световната банка в града. Това каза във Велико Търново при откриването на дискусията „Икономически перспективи пред България в контекста на глобалните процеси“ кметът Даниел Панов, съобщиха от пресцентъра на  ПП ГЕРБ . „Разбрахме, че 63% е ръстът на преките чуждестранни инвестиции във Велико Търново за периода 2012-2015 година, а за времето от 2016 до 2018 г. те са около 100 - 110 милиона лева годишно. Българските инвестиции, направени в община Велико Търново са над 180 млн. лв. за последните две години“, каза кметът Панов. \r\nФорумът, който в сряда вечерта събра близо сто представители на бизнеса от региона, бе организиран, съвместно от Предприемачи ГЕРБ и Фондация „Ханс Зайдел“. Той бе открит от председателя на ПГЕРБ Валя Чилова, която заяви, че Велико Търново е най-добрият град, който може да бъде избран за провеждането на такава дискусия. Валя Чилова коментира още: „Като предприемачи най-добре знаем, че ролята на Европа за развитието на българския бизнес е значителна. Освен финансовата помощ през фондовете, ползите от ЕС се измерват и през свободното движение на стоки и услуги, хармонизирането на законодателството, намаляването на бюрокрацията при търговия с други държави и достъпа до 500 милиона потребители в целия ЕС“. \r\n„ЕС остава най-доброто място за развитие на бизнеса и трябва да го пазим“, заяви на свой ред пред великотърновските бизнесмени евродепутатът и международен секретар на националната структура на предприемачите в ГЕРБ Ева Майдел. „ЕС трябва да се занимава повече с конкретните нужди на гражданите и бизнеса“, категорична бе тя. В мандата си като евродепутат Ева Майдел има няколко победи, с които допринесе за улесняване на българския бизнес - десетократно намаляване на таксите за преводи в Европа, привличане на почти милиард лева по плана Юнкер, създаване на първото в ЕС звено за помощ за еврофинансиране. \r\nАнализ на състоянието на световната икономика направи по време на форума бившият финансов министър Симеон Дянков, директор на Института за финансови пазари към Лондонския университет по икономика. Дянков коментира икономическия ръст в САЩ, перспективни пазари като Индия и Тайланд, икономиката на Китай и Русия, а също „Брекзит“ и възможните последствия от предстоящото след седмица гласуване в английския парламент за излизане на страната от ЕС. „Дори и Великобритания да не излезе от ЕС, това ще създаде поне още няколко години несигурност, което вече се вижда в икономиката на страната и в някои държави с голям износ към нея“, коментира експертът. \r\nОтносно икономическите перспективи пред България Симеон Дянков коментира, че инфраструктурата влияе на развитието на бизнеса, дори много повече отколкото са си представяли в първото правителство на премиера Борисов, в което той бе министър и което изведе инфраструктурното строителство като приоритет. „Ако има перспектива за бизнеса, има перспектива и за хората“, обобщи Дянков. По думите му, много е свършено за инфраструктурата през последните десет години. Той припомни икономическия растеж и изгодите за жителите на Южна България след завършването на „Тракия“.  \r\nСимеон Дянков коментира също, че от гледна точка на реалната икономика, университетите трябва да се превърнат в среда за подготовка на кадри за истинския бизнес.  \r\nНа форума във Велико Търново присъстваха също Зафир Зарков от националното ръководство на ПГЕРБ, регионалният координатор на структурата на предприемачите Атанас Парушев, областният управител проф. Любомира Попова, както и представители на различните бизнес сфери от целия регион.", "date": "2019.03.07", "title": "Велико Търново: Близо 100 предприемачи дискутираха икономическите перспективи пред България"}
{"url": "http://www.focus-news.net/news/2019/03/07/2631702/haskovo-kmetat-dobri-belivanov-sprya-stroezha-na-sgradata-na-ulitsa-odrin-zaradi-otklonenie-ot-odobreniya-podrobniya-ustroystven-plan.html", "text": "Кметът на Община Хасково Добри Беливанов издаде заповед 293 от 7 март 2019 година, с която спира строежа на сградата на улица „Одрин“ заради отклонение от одобрения Подробния устройствен план (ПУП) с решение № 868 от 2015 година на Общински съвет - Хасково, който допуска сграда на един етаж с височина до 4.50 м. Това съобщиха от пресцентъра на  Общината . \r\nВисочината и етажността на строящата се сграда надхвърля одобрения от Общински съвет ПУП, който позволява сграда с височина до 4.50 м на един етаж – в нарушение на разпоредбите на чл. 154 ал.2 т.1 от ЗУТ. Освен това е установено, че строежът е в отклонение на одобрените инвестиционни проекти. Така също има изградени конзолни стълби, армировката на които не са закотвени в пояс или греда, което е в нарушение на разпоредби от ЗУТ. Външният размер по конструктивен проект е 5.06 м, а изпълненото място е 5.36 м. \r\nКонстативният акт от проверката е връчен на собственика на строежа на 27 февруари 2019 година. Собственикът е входирал възражение, което според специалистите на общинската дирекция „Архитектура, градоустройство, строителство и инвестиции“ е с неоснователни аргументи.    \r\nСтроителството може да бъде продължено, когато бъде внесен нов проект, кореспондиращ с ПУП.", "date": "2019.03.07", "title": "Хасково: Кметът Добри Беливанов спря строежа на сградата на улица „Одрин“ заради отклонение от одобрения Подробния устройствен план"}
{"url": "http://www.focus-news.net/news/2019/03/07/2631703/plovdiv-tri-sela-v-oblastta-sa-s-narusheno-vodopodavane-zaradi-avarii.html", "text": "Жителите на три села на територията на Пловдивска област са с нарушено водоподаване заради възникнали аварии. Това съобщиха за  Радио „Фокус“ – Пловдив  от ВиК – Пловдив. Без вода за неопределен период от време са жителите на селата Беловица и Мало Крушево, а до 17.00 часа с частично нарушено водоподаване са живущите в село Песнопой. \r\nС нарушено водоподаване до 17.00 часа са също живущуите в района на ул. „Освобождение“ в град Карлово, а за неопределен период от време без вода ще бъдат домакинствата в района на ул. „Перуника“ в град Пловдив. \r\nТони МИХАЙЛОВ", "date": "2019.03.07", "title": "Пловдив: Три села в областта са с нарушено водоподаване заради аварии"}
{"url": "http://www.focus-news.net/news/2019/03/07/2631701/blagoevgrad-v-zala-yavorov-shte-se-provede-informatsionna-borsa-za-kampaniyata-badi-voynik-na-ministerstvoto-na-otbranata.html", "text": "В 16.00 часа в зала „Яворов“ в Благоевград ще бъде открита информационна борса за кампанията „Бъди войник“ на Министерството на отбраната. Това каза пред  Радио „Фокус“-Пирин  зам.-началникът на отбраната генерал-лейтенант Димитър Илиев. Той уточни, че там всеки може да получи информация за същността на службата на кадровите войници, обявените свободни места, предстоящите конкурси и начините на кандидатстване. Генерал-лейтенант Илиев допълни, че по същото време пред зала „Яворов“ ще бъде организиран статичен показ на техника и въоръжение, който ще бъде осигурен от Бригадно командване-Благоевград, а от 18.30 на същото място Представителният ансамбъл на въоръжените сили ще изнесе концерт за гражданите и гостите на Благоевград, като в концерта ще вземе участие и Ансамбъл „Пирин“. \r\nНатали СТЕФАНОВА", "date": "2019.03.07", "title": "Благоевград: В зала „Яворов“ ще се проведе информационна борса за кампанията „Бъди войник“ на Министерството на отбраната"}
{"url": "http://www.focus-news.net/news/2019/03/07/2631698/ministar-boil-banov-zakonodatelstvoto-za-ipotekirane-na-sgradi-pametnitsi-na-kulturata-e-tromavo-rabotim-po-ulesnyavane-na-protsedurite.html", "text": "Законодателството за ипотекиране на сгради – паметници на културата, е тромаво, работим по улесняване на процедурите. Това каза на пресконференция министърът на културата Боил Банов, предаде репортер на  Агенция „Фокус“ . \r\n„Стратегията за набавянето на човешки ресурс в работата по паметниците на културата е дигитализацията. Не можем да се върнем във филма „Опасен чар“ и да сложим на всеки паметник на културата милиционер. Така че стратегията е дигитализацията и адекватното заплащане“, заяви Банов. \r\nТой посочи, че има законова възможност сгради – паметници на културата, да бъдат ипотекирани, за да се възстановят. „Но това е изключително тромаво законодателство, което много трудно позволява да се стигне до такова решение. Очакваме да бъде входиран официално проект за промяна на Закона за културното наследство от Сдружението на общините, защото те са изпълнителите. Ние подкрепяме с две ръце една промяна, за да направим тази процедура много по-опростена и ясна“, каза още Банов. Министърът обясни, че целта е процедурата да стане няколко месечна, а не както е сега – да отнема години. \r\n„Огромна част от къщите са частна собственост – това трябва да е ясно. В демокрацията частната собственост е неприкосновена и това е много сериозен въпрос по повод опазване на културното наследство“, каза Банов. \r\nЦветилена СИМЕОНОВА", "date": "2019.03.07", "title": "Министър Боил Банов: Законодателството за ипотекиране на сгради – паметници на културата е тромаво, работим по улесняване на процедурите"}
{"url": "http://www.focus-news.net/news/2019/03/07/2631706/petar-yankov-prirodozashtiten-tsentar-poda-parvite-yata-beli-shtarkeli-veche-doydoha-v-burgas.html", "text": "Първите ята бели щъркели вече дойдоха в Бургас. Това каза за  Радио „Фокус“ – Бургас  Петър Янков, експерт от Българско дружество за защита на птиците в Природозащитен център „Пода”. По думите му прелетът на птиците вече е започнал, както и този на някои от хищните видове. „Големият корморан вече се изтегля. От хищните птици най-активен е прелетът на обикновения мишелов и на тръстиковия блатар. Има и някои други видове, които обикновено идват по-късно – малкият орел, например“, обясни експертът. Според него ятата бели щъркели са дошли в района в нормалните за това срокове. „Дори бих казал, че се случи с леко закъснение, тъй като обикновено първите птици пристигат в последните дни на февруари или първите дни на март“, посочи още Янков. \r\nМария ПОПЧЕВА", "date": "2019.03.07", "title": "Петър Янков, Природозащитен център „Пода”: Първите ята бели щъркели вече дойдоха в Бургас"}
{"url": "http://www.focus-news.net/news/2019/03/07/2631707/sofiyska-rayonna-prokuratura-vnese-obvinitelen-akt-sreshtu-mazh-za-izvarshena-telefonna-izmama.html", "text": "Софийска районна прокуратура внесе обвинителен акт срещу мъж за извършена телефонна измама. Това съобщиха от пресцентъра на  Прокуратура на Република България . Обвинителният акт е срещу Г. Георгиев от София, който е обвинен, за това че на 9 ноември 2017 г. в София около 15.00 часа на ул. „Тунджа“, действайки като помагач, в съучастие с Н. Николов – извършител, и С. Николов – помагач (по отношение на които производството е вече приключило със споразумение), с цел Н. Николов да получи имотна облага, умишлено улеснил извършването на престъпление от последния, който в телефонен разговор с В. А. я въвел в заблуждение, като се представил от името на „генерал Георгиев от полицията“.  \r\nПо време на разговорa, Н. Николов убедил пострадалата, че с оглед на провеждана в момента полицейска акция по залавяне на телефонни измамници, било необходимо В. А. да даде всичките си налични пари, а именно сумата от 2700 (две хиляди и седемстотин) лева. По указания на Николов, дадени на пострадалата по телефона, тя лично оставила в чувал до контейнер за отпадъци в близост до УМАЛСМ „Пирогов“ събраните пари. След телефонен разговор с посредника С. Николов, обвиняемият Георгиев пристигнал на посоченото място и взел оставената парична сума, като така спомогнал да бъде причинена имотна вреда на пострадалата В. А. \r\nЗа престъплението законът предвижда за него наказание „Лишаване от свобода“ от една до шест години. \r\nПредстои делото срещу обвиняемия да бъде насрочено за разглеждане в Софийски районен съд.", "date": "2019.03.07", "title": "Софийска районна прокуратура внесе обвинителен акт срещу мъж за извършена телефонна измама"}
{"url": "http://www.focus-news.net/news/2019/03/07/2631708/rezultati-i-klasirane-v-nhl.html", "text": "Изиграха се четири срещи от програмата на редовния сезон в Националната хокейна лига на САЩ и Канада. \r\nРезултати: \r\nФиладелфия - Вашингтон - 3:5 \r\nВанкувър - Торонто - 3:2 след продължения \r\nАнахайм - Сейнт Луис - 4:5 \r\nЛас Вегас - Калгари - 2:1  \r\nИзточна конференция: \r\nАтлантическа дивизия: Тампа Бей 106 точки, Бостън 89, Торонто 87 \r\nдивизия Метрополитън: Вашингтон 85, Ню Йорк Айлъндърс 83, Каролина 79 \r\nЗападна конференция: \r\nЦентрална дивизия: Нешвил 83, Уинипег 82, Сейнт Луис 76 \r\nТихоокеанска дивизия: Калгари 89, Сан Хосе 86, Лас Вегас 79", "date": "2019.03.07", "title": "Резултати и класиране в НХЛ"}
{"url": "http://www.focus-news.net/news/2019/03/07/2631704/ministar-boil-banov-dokladat-na-smetnata-palata-ne-tryabva-da-se-chete-politicheski.html", "text": "Докладът на Сметната палата не трябва да се чете политически. Това каза на пресконференция министърът на културата Боил Банов, предаде репортер на  Агенция „Фокус“ . \r\nБанов посочи, че Министерството разбира проблема с паметниците на културата. „Но това е един устойчив път, по който сме тръгнали и връщане назад няма. Разговаряли сме с премиера и министъра на финансите и отговорът е перманентното увеличаване на бюджетите“, коментира той и обясни, че трябва навсякъде държавните служители да получават възнаграждение, което е адекватно на труда им. \r\n„Няма такава хипотеза, при която 19 000 паметника 19 000 души ще ги проверяват всяка година. Ние проверяваме регулярно. Работата се върши от нас, общините също вършат своята работа. Има къщи, които сме ги проверявали по 8-9 пъти за две години. Но въпросът е какво се случва, когато имотът е частен и има 18 собственици. Същината на проблема е това“, коментира Банов. \r\nВъв връзка с идеята Националният институт за недвижимо културно наследство да се превърне в самостоятелна агенция, Банов коментира, че той и сега работи самостоятелно. \r\nЦветилена СИМЕОНОВА", "date": "2019.03.07", "title": "Министър Боил Банов: Докладът на Сметната палата не трябва да се чете политически"}
{"url": "http://www.focus-news.net/news/2019/03/07/2631709/kyustendil-v-dupnitsa-shte-se-provede-kontsert-pod-nadslov-tsvetya-za-mama.html", "text": "В Дупница ще се проведе концерт под надслов „Цветя за мама”. Това съобщиха за  Радио „Фокус” – Кюстендил  от отдел „Култура” към Община Дупница. Концертът ще започне от 18.00 часа в партерната зала в сградата на Община Дупница. Инициативата е на школата по изкуства „АртПоп”, а входът е свободен. Концертът е посветен на Международния ден на жената – 8 март. В музикалната проява ще се включат солистите от школите, както и вокалния състав. \r\nВенцеслав ИЛЧЕВ", "date": "2019.03.07", "title": "Кюстендил: В Дупница ще се проведе концерт под надслов „Цветя за мама”"}
{"url": "http://www.focus-news.net/news/2019/03/07/2631710/d-r-valentin-vasilev-gerb-samo-za-poslednite-tri-godini-v-obshtina-razgrad-sa-investirani-12-mln-lv-za-regionalno-razvitie.html", "text": "\"Само за последните три години в община Разград са инвестирани 12 млн. лв. за регионално развитие. Средствата са използвани за саниране на жилищни сгради, подмяна на водопроводната мрежа и рехабилитация на улици. Напоследък фалшивите новини зачестиха и затова е важно непрекъснато да има диалог между гражданите и представители на различни институции. Само така ще можем да противодействаме на манипулациите и ще показваме реалните резултати от нашата работа\". Това заяви областният координатор на ГЕРБ - Разград и кмет на града д-р Валентин Василев пред близо 100 души по време на граждански диалог на тема регионално развитие, който се проведе в Разград, съобщиха от пресцентъра на  ПП ГЕРБ . Събитието е част от серията граждански диалози „Европа в нашия дом“. Във форума участваха и зам.-министърът на регионалното развитие и благоустройството Николай Нанков, областният управител на Разград Гюнай Хюсмен, зам.-кметът на Разград Галина Георгиева, председателят на Общински съвет Разград Надежда Радославова, зам. областният управител Нурие Црънгалова, общински съветници от областта, представители на бизнеса и много граждани. \r\n„С очакваните приходи от въвеждането на тол системата за тежкотоварни автомобили, която ще заработи от 16 август 2019 г., ще могат да се рехабилитират и поддържат три пъти повече пътища във всяка област“, съобщи по време на гражданския диалог зам. регионалният министър Николай Нанков. Той обясни, че поетапно ще бъде ремонтиран пътят Разград – Кубрат. „В област Разград през 2017 г. и 2018 г. със средства от държавния бюджет в размер на близо 24 млн. лв. са ремонтирани 98 км пътища. Със средства от Оперативна програма „Региони в растеж“ 2014-2020 в областта вече са рехабилитирани близо 21 км от второкласния път Търговище – Разград, който е основна транспортна връзка за областите Търговище, Разград и Силистра и осигурява свързаност и с голяма част от Южна България“, посочи Нанков. \r\nЗаместник-министър Нанков обърна внимание, че има системен проблем и с финансирането на ВиК отрасъла и европейските средства също не решават дългосрочно проблемите. „Общините в област Разград нямат достъп до тях заради липсата на консолидация. Добрата новина е, че през следващия програмен период отново ще има средства за води – питейни и отпадъчни“, допълни той. \r\nНиколай Нанков изтъкна, че от бюджета на Министерството на регионалното развитие и благоустройството в област Разград през последните три години са инвестирани 5 млн. лв. в жк. „Орел“. „Със средства от управляваната от министерството Оперативна програма „Региони в растеж“ 2014-2020 г. се благоустроява градската среда. Това е успешен пример за интегриран проект, а именно проектите по ОПРР имат най-дълготраен и видим ефект за хората“, каза още зам. регионалният министър. \r\nОбластният управител Гюнай Хюсмен благодари на министър Нанков и на правителството за сериозните инвестиции, които се правят в областта за подобряването на пътната инфраструктура. Той се присъедини към думите на кмета Василев, че диалогът между представители на министерствата и гражданите е много важен и отбеляза, че инициативата „Европа в нашия“ дом предоставя отлична възможност за това.", "date": "2019.03.07", "title": "Д-р Валентин Василев, ГЕРБ: Само за последните три години в община Разград са инвестирани 12 млн. лв. за регионално развитие"}
{"url": "http://www.focus-news.net/news/2019/03/07/2631713/alfa-tv-makedoniya-sarbite-haresvat-nay-mnogo-gartsite-i-sa-nay-negativni-kam-harvatite-i-albantsite.html", "text": "Гражданите на Сърбия харесват най-много гърците, черногорците и македонците и имат най-негативно мнение към хърватите и албанците, показва проучване на агенция „Фактор плюс“, предава  скопският телевизионен канал „Алфа ТВ“ . \r\nАнкетата е проведена миналата седмица и се занимава с отношенията между сърбите и албанците, перспективата на тези отношения, спорните въпроси, както и възможностите на полето на сътрудничеството. \r\nПроучването на общественото мнение показва, че дълбоките исторически травми, стереотипите, както и нерешеният косовски въпрос и позициите на политиците влияят на връзките между сърбите и албанците, коментира белградският ежедневник „Блиц“. \r\nСпоред резултатите от анкетата, 43% от запитаните са изказали най-позитивно мнение за гърците, а що се отнася до по-възрастните граждани, тези над 50 години, техните предпочитания са към македонците. За младите, след гърците, най-приятни са черногорците. \r\nВ списъка на народите, към които сърбите имат негативно мнение са хърватите (45%), следвани от албанците (33%), докато сред албанците най-негативни настроения има към сърбите (68%). \r\nПревод и редакция:", "date": "2019.03.07", "title": "„Алфа ТВ“ (Македония): Сърбите харесват най-много гърците и са най-негативни към хърватите и албанците"}
{"url": "http://www.focus-news.net/news/2019/03/07/2631715/pleven-rayonnata-prokuratura-razsledva-sluchai-na-tormoz-i-iznudvane-na-nepalnoletni-uchenitsi-ot-grada.html", "text": "Районната прокуратура разследва случаи на тормоз и изнудване на непълнолетни ученици от града. Това съобщиха от пресцентъра на  Апелативна прокуратура - Велико Търново . На 5 март 2019 г. в Районна прокуратура – Плевен е образувано досъдебно производство във връзка постъпил сигнал за осъществяван системен тормоз над непълнолетни лица – ученици от плевенски училища. Досъдебното производство се води по чл. 214, ал.1 от НК,. като от страна на наблюдаващия прокурор са дадени указания за провеждане на разпит пред съдия на пострадалите, назначаване на съдебни експертизи и други процесуално-следствени действия. От извършените до настоящия момент действия по разследването са събрани данни, че извършители на деянието са група лица, също непълнолетни. Предстои да бъде установен конкретния принос на всеки един от тях към настъпилия престъпен резултат и прилагането на адекватни марки за неотклонение.     \r\nРазследването по досъдебното производство продължава.", "date": "2019.03.07", "title": "Плевен: Районната прокуратура разследва случаи на тормоз и изнудване на непълнолетни ученици от града"}
{"url": "http://www.focus-news.net/news/2019/03/07/2631714/kyustendil-zapochna-mieneto-na-ulitsite-v-grada.html", "text": "Започна миенето на улиците в Кюстендил, предаде репортер на  Радио „Фокус” – Кюстендил . Екипи на Общинско предприятие „Чистота” извършват измиване на уличните платна и тротоарите в централната градска част. Почистват се наносите от зимното опесъчаване, както и отводнителните шахти. Вече е измит и централният площад „Велбъжд”. Дейностите ще продължат, първоначално се работи в центъра на града, а след трайното затопляне на времето, ще се премине към миене на улиците и в жилищните квартали. По традиция миенето на централните улици се извършва преди посрещане на празника на града – „Кюстендилска пролет”, отбелязван на 21-ви март. \r\nВенцеслав ИЛЧЕВ", "date": "2019.03.07", "title": "Кюстендил: Започна миенето на улиците в града"}
{"url": "http://www.focus-news.net/news/2019/03/07/2631705/asistentskata-podkrepa-za-litsa-v-nadtrudovosposobna-vazrast-i-takiva-s-trayni-uvrezhdaniya-shte-se-predostavya-ot-saotvetnata-obshtina.html", "text": "Асистентската подкрепа за лица в надтрудовоспособна възраст и такива с трайни увреждания ще се предоставя от съответната община. Това решиха депутатите с приемането на второ четене на текстове от Закона за социалните услуги, предаде репортер на  Агенция „Фокус“ . Насочването за ползване на асистентска подкрепа, която се финансира от държавния и общинския бюджет, се извършва само от общината, която предоставя услугата. Общината организира предоставянето на асистентската подкрепа по начин, който да позволи комплексно предоставяне на различните видове социални услуги в домашна среда. Асистентската подкрепа не се предоставя на лица, ползващи резидентна грижа, както и за времето, през което се ползва заместваща и целодневна грижа, и за времето за престой в лечебното заведение. Контролът за дейността на асистентите и на отчитането на предоставената асистентска подкрепа се осъществява от общината, когато услугата се финансира от държавния и общински бюджет.  \r\nС текстовете на законопроекта се регламентира и заместваща грижа. Тя е уредена като подкрепа за лица, полагащи грижи за зависими членове на семейството, не само за деца. Заместващата грижа е дефинирана като краткосрочна, като се предоставя за срок не по-дълъг от 30 дни в рамките на една календарна година. Самата грижа може да се предоставя в домашна и специализирана среда, в която се осигурява резидентна или дневна грижа в домовете на приемни семейства.   \r\nДаяна ДЮЛГЕРОВА", "date": "2019.03.07", "title": "Асистентската подкрепа за лица в надтрудовоспособна възраст и такива с трайни увреждания ще се предоставя от съответната община"}
{"url": "http://www.focus-news.net/news/2019/03/07/2631717/sofiya-52-godishen-mazh-e-ubit-pri-sbivane-v-samokov-ima-zadarzhan.html", "text": "52-годишен мъж е убит при сбиване в Самоков. Това съобщиха от  ОДМВР - София . Случаят се разследва от служители на ОДМВР- София. Сигнал за сбиване с пострадал в къща в Самоков е подаден около 8.43 часа на 6 март на тел. 112. Към адреса незабавно са изпратени полицейски служители, които установили в една от стаите безжизненото тяло на 52-годишен мъж от Самоков. 35-годишният собственик на имота е задържан за изясняване съпричастността му към случая. По първоначални данни между двамата е възникнал битов конфликт, последван от нанесен побой. Образувано е досъдебно производство. Изясняването на всички факти и обстоятелства продължава под наблюдението на Софийска окръжна прокуратура.", "date": "2019.03.07", "title": "София: 52-годишен мъж е убит при сбиване в Самоков, има задържан"}
{"url": "http://www.focus-news.net/news/2019/03/07/2631719/sofiya-30-korozirali-kapsul-detonatora-sa-otkriti-v-zemlishteto-na-grad-zlatitsa.html", "text": "30 корозирали капсул детонатора са открити в землището на град Златица. Това съобщиха от  ОДМВР - София . Сигналът е подаден около 14.00 часа на 6 март от жител на Златица. Той съобщил в полицията за намерени от него в района на изоставена каменоломна в землището на града 30 корозирали капсул детонатора. Районът незабавно бил отцепен до пристигането на специализиран екип от СОБТ. Боеприпасите са обезвредени на място чрез контролиран взрив. По случая в РУ - Пирдоп е регистрирана преписка.", "date": "2019.03.07", "title": "София: 30 корозирали капсул детонатора са открити в землището на град Златица"}
{"url": "http://www.focus-news.net/news/2019/03/07/2631711/ministar-boil-banov-sashtinskiyat-problem-e-che-povecheto-sgradi-pametnitsi-na-kulturata-sa-chastna-sobstvenost.html", "text": "Същинският проблем е, че повечето сгради – паметници на културата са частна собственост. Това каза на пресконференция министърът на културата Боил Банов, предаде репортер на  Агенция „Фокус“ . \r\n„Повечето сгради – паметници на културата са частна собственост и това е същинският проблем. Има една част собственици, които са злонамерени – търсят разрухата. Но искам да кажа, че и да се срути една къща, тя трябва да бъде възстановена, както е била. Много сме консервативни в това отношение“, заяви Банов. \r\nВъв връзка с Царските конюшни Банов обясни, че там е по-лесно, защото собствеността е и държавна, и частта. По отношение на Двойната къща министърът обясни, че има съгласуван проект отпреди две години. „Къщата е имплементирана вътре. Ще бъдат възстановени двете фасади. И това е някакво достижение“, посочи Банов. \r\nЗа къщата музей на Пейо Яворов министърът посочи, че и Столична община, и Министерството на културата са готови да я откупят. „Но тя няколко пъти е ипотекирана и препродавана. Няма друг вариант освен тя да бъде запазена, но това трябва да бъде направено законово“, заяви Банов. \r\nЦветилена СИМЕОНОВА", "date": "2019.03.07", "title": "Министър Боил Банов: Същинският проблем е, че повечето сгради – паметници на културата са частна собственост"}
{"url": "http://www.focus-news.net/news/2019/03/07/2631720/burgas-gradat-se-predstavya-na-nay-znachimoto-i-mashtabno-turistichesko-izlozhenie-v-berlin.html", "text": "Бургас се представя на най-значимото и мащабно туристическо изложение в Берлин. Това съобщиха от пресцентъра на  Община Бургас . ITB Берлин е Международна туристическа борса, известна в целия свят като топ търговско изложение за световната туристическа индустрия и най-голямото туристическо шоу за частни посетители. То привлича над сто хиляди посетители от немската столица и заслужено е спечелило репутация като международно място за срещи. Форумът продължава до 10 март. На самостоятелен щанд, с богата колекция от рекламни материали, представителите на Община Бургас ще представят предимствата на региона. Красиво илюстриран пътеводител, брошури, дипляни за различни забележителности, ще дават подробна информация за морската община на посетители от цял свят. Освен добрите условия за морски туризъм, по време на туристическото изложение ще бъдат представени уникалните за региона културно-исторически и природни забележителности. Сред тях са туристическите комплекси „Остров Света Анастасия“ и „Акве калиде“, ПЗЦ „Пода“, Атанасовското езеро. Място в представянето е отделено на Авиомузея в кв. „Сарафово“ и експозициите на РИМ-Бургас. На щанда на Бургас ще бъдат рекламирани и атракциите, спортната и културната програма, еко маршрутите и всичко, което представя общината като привлекателна туристическа дестинация.", "date": "2019.03.07", "title": "Бургас: Градът се представя на най-значимото и мащабно туристическо изложение в Берлин"}
{"url": "http://www.focus-news.net/news/2019/03/07/2631722/burgas-neftohimik-2010-gostuva-na-levski-deya-voley-posreshta-marek-yunion-ivkoni-v-zala-mladost.html", "text": "Първенството в националната Суперлига при волейболистите продължава с мачовете от 21-ия кръг. Това съобщиха от пресцентъра на  Община Бургас . Отборът на „Нефтохимик 2010“ гостува на „Левски“. Дербито в София е от 18.30 часа.  \r\nДругият бургаски отбор в елита, „Дея Волей“, посреща в спортна зала „Младост“ тима на „Марек Юнион Ивкони“. Мачът е на 8 март (петък), също от 18.30 часа. Входът е безплатен.  \r\nЗа „Нефтохимик 2010“ през тази седмица предстои още едно предизвикателство. Момчетата на треньора Николай Желязков ще изиграят в неделя отложения си мач от 17-ия кръг в Суперлигата. Той е срещу „Черно море“ и ще се играе във Варна, а началният час е 17.00.", "date": "2019.03.07", "title": "Бургас: „Нефтохимик 2010“ гостува на „Левски“, „Дея Волей“ посреща „Марек Юнион Ивкони“ в зала „Младост“"}
{"url": "http://www.focus-news.net/news/2019/03/07/2631721/dobrich-kmetat-yordan-yordanov-otkri-ofitsialno-xvi-izdanie-na-spetsializiranoto-izlozhenie-pchelomaniya.html", "text": "Добрич е домакин на специализираното изложение „Пчеломания“ до 9 март. Организатор на форума е „Добрички панаир“ АД. Кметът на Добрич Йордан Йорданов и изпълнителният директор на „Добрички панаир“ АД Звезделина Иванова приветстваха гости и изложители, след което прерязаха тържествено лентата на форума, предаде кореспондентът на  Радио „Фокус” . Кратък поздрав към присъстващите поднесоха танцьорите от Професионалния фолклорен ансамбъл „Добруджа“ с художествен ръководител Стоян Господинов. В XVI издание на изложението участват 72 фирми, има и международно участие. Представят се фирми от Турция, Сърбия и Румъния. Посетителите имат възможност да разгледат разнообразие на пчелни продукти и производни, пчеларски инвентар, пчеларско оборудване, восъчни основи, микролаборатории за окачествяване, ветеринарни препарати, лицензирани майкопроизводители, специализирана литература, цветя и други продукти.  \r\nВ рамките на панаирните дни е организирана съпътстваща програма. Ще бъдат представени интересни и актуални теми, например „Пчеларството като малък бизнес“, „Професионално майкопроизводство“, „Мерки и програми за подпомагане на пчелари“, „Пчели и пестициди!... или защо умират пчелите?“ и др. С щанд на изложението се представя Областният информационен център – Добрич. Посетителите могат да получат информация за актуални и предстоящи възможности за европейско финансиране, които Програмата за развитие на селските райони и оперативните програми предлагат. В рамките на форума ще бъдат връчени две награди – за най-добра фирма в бранша и за най-добър пчелар за 2018 година. \r\nЖулиета НИКОЛОВА", "date": "2019.03.07", "title": "Добрич: Кметът Йордан Йорданов откри официално XVI  издание на специализираното изложение „Пчеломания“"}
{"url": "http://www.focus-news.net/news/2019/03/07/2631712/vitsepremierat-tomislav-donchev-proverkata-po-alo-banov-sam-ne-e-lichno-razsledvane-a-standartna-protsedura.html", "text": "Проверката по „Ало, Банов съм“ не е лично разследване, а стандартна процедура. Това коментира вицепремиерът Томислав Дончев предаде БНР. Тя се извършва при всяко съмнение за злоупотреби със средства от еврофондове. Подобна информация прокуратурата е получавала и при други случаи, каза Дончев. \r\n„Случаят тук е малко по-различен. Доколкото случаят е с характер на публична сензация, доколкото аз знам, че органите на прокуратурата работят, реших, че всичко, което е събрано в администрациите под формата на документи, проверки, доклади и така нататък, би било от полза на прокуратурата заради целите на разследването или проверката, която тече там“, коментира вицепремиерът. \r\nТомислав Дончев подчерта, че предоставя на прокуратурата информацията по аферата „Ало, Банов съм“, в качеството си на вицепремиер, отговорен за усвояването на средствата от еврофондовете. \r\nТой отказа да коментира съдържанието на папката с документи. „Доколкото цялата информация е изпратена в прокуратурата, аз се боя, че тя би могла да има процесуална стойност, затова не считам за уместно да я коментирам. Мен не ме притесни информацията, която получих, а и сигнали от подобен тип ние получаваме много. Примерно преди настъпването на местни избори обичайният брой сигнали, които се получават, се удвоява или се утроява“.", "date": "2019.03.07", "title": "Вицепремиерът Томислав Дончев: Проверката по „Ало, Банов съм“ не е лично разследване, а стандартна процедура"}
{"url": "http://www.focus-news.net/news/2019/03/07/2631725/sofiya-zhitel-na-selo-podgorie-e-s-izgaryaniya-sled-kato-drehite-mu-sa-podpaleni-ot-kriminalno-proyaven-mazh.html", "text": "Жител на село Подгорие е с изгаряния, след като на 6 март 2019 г. дрехите му са подпалени от криминално проявен мъж. Това съобщиха от  ОДМВР - София . Извършителят е 58-годишен криминално проявен от Самоков. Срещу него е образувано досъдебно производство за причинена средна телесна повреда (изгаряне). Делото е изпратено в Районната прокуратура с мнение за съд.", "date": "2019.03.07", "title": "София: Жител на село Подгорие е с изгаряния, след като дрехите му са подпалени от криминално проявен мъж"}
{"url": "http://www.focus-news.net/news/2019/03/07/2631724/doncho-barbalov-zam-kmet-na-sofiya-ot-dnes-zapochvat-serioznite-remonti-po-ulichnata-mrezha-v-stolitsata.html", "text": "От днес на практика можем да обявим, че започваме сериозните ремонти по уличната мрежа в града. Това каза пред журналисти заместник-кметът на София Дончо Барбалов, предаде репортер на  Агенция \"Фокус\" . Барбалов провери ремонтните дейности на ул. „Русалка“ в отсечката между „Черковна“ и „Васил Друмев“. Той уточни, че 49 екипи работят на 49 места в целия град. \"Преди това проведохме срещи с районните администрациите, за да уточним програмите и възлаганията за всеки район. В понеделник имаше среща при кмета Йорданка Фандъкова, на която беше припомнено, че те трябва да работят качествено в срок и да подхождат отговорно към поставените от Общината задачи\", посочи зам.-кметът.  \r\n\"Надявам се ремонтът на тази улица да приключи максимално бързо. Той е оценен на около 6 хил. лева. След това предстоят още много други улици. Миналата година бяха ремонтирани над 1200 улици с 38 млн. лева. Тази  година се надявам да бъдат ремонтирани не по-малко. Отделно имаме 63 млн. лева капиталова програма\", отбеляза още той.  \r\nПо думите му този месец ще започне ремонт по ул. \"Каменоделска\". \"Там предстои подмяна на трамвайното трасе и трамваят ще бъде спрян до средата на август. Ще има автобус, който ще поеме движението\", уточни Барбалов. Той уточни, че предстои ремонт и на бул. „Президент Линкълн“ в кв. \"Овча купел\". По думите му Столична община ще следи стриктно за изпълнението и качеството на ремонтните дейности и ще налага глоби на фирмите при нужда. Барбалов отбеляза, че за изминалата година наложените санкции за около 1 млн. лева.  \r\nВесела АЛЕКСАНДРОВА", "date": "2019.03.07", "title": "Дончо Барбалов, зам.-кмет на София: От днес започват сериозните ремонти по уличната мрежа в столицата"}
{"url": "http://www.focus-news.net/news/2019/03/07/2631718/tsvetan-tsvetanov-gerb-predlagame-stefka-stoeva-za-predsedatel-na-tsik-tya-shte-bade-garant-za-izborniya-protses.html", "text": "Предлагаме Стефка Стоева за председател на ЦИК, тя ще бъде гарант за изборния процес. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“ . Цветанов посочи, че Стоева близо 40 години работи като юрист и е проявила изключителни високи професионални качества в съдебната система Той отбеляза, че от 1996 г. тя работи като съдия във ВАС и от 2009 г. е конституционен съдия. „Понеже всички знаем, че днес изтича последният срок за предложенията, които ще направим за членове на ЦИК, сами разбирате, че всяка една парламентарните групи би трябвало да подхожда доста сериозно и отговорно към номинациите“, заяви Цветанов. По думите му разговорите в ПГ на ГЕРБ и в Изпълнителната комисия на партията са били за хора, които имат високи професионални качества. „Знаем, че изборният процес трябва да бъде максимално прозрачен, изцяло в съответствие със законодателството на България и хората да бъдат максимално подготвени и да имат съответния опит“, заяви още Цветанов.  Агенция „Фокус“  припомня:  Съгласно приетите процедурни правила срокът за подаване на предложения за нов състав на ЦИК бе 14 дни, считано от 21 февруари. До момента предложения са постъпили от „Воля“ и коалиция „Реформаторски блок“. Партия „Воля“ предлага Кристина Цанкова-Стефанова, а „Реформаторски блок“ Ивайло Ивков. БСП ще обявяват на пресконференция днес своите предложения. \r\nПредложенията за членове на Централната избирателна комисия се правят от народни представители, парламентарни групи, както и от партии и коалиции, които имат избрани с техни кандидатски листи членове на Европейския парламент, но не са парламентарно представени, в писмена форма чрез деловодството на Народното събрание до Комисията по правни въпроси. Съгласно Изборния кодекс парламентът има право да избере председателя, заместник-председателите и секретаря на ЦИК. Останалите членове на комисията се назначават от президента на републиката въз основа на предложение на парламентарно представените партии и коалиции, както и партиите и коалициите, които имат избрани с техните кандидатски листи членове на Европейския парламент, но не са парламентарно представени.  \r\nДеница КИТАНОВА", "date": "2019.03.07", "title": "Цветан Цветанов, ГЕРБ: Предлагаме Стефка Стоева за председател на ЦИК, тя ще бъде гарант за изборния процес"}
{"url": "http://www.focus-news.net/news/2019/03/07/2631727/sliven-chast-ot-grada-ostava-bez-parno-poradi-avariya.html", "text": "Част от Сливен остава без парно, съобщиха от  Топлофикация - Сливен . Поради възникнала авария в топлопреносната мрежа ще бъде спряно топлоподаването до 18.00 часа на 8 март 2019 г. към следните адреси: „Братя Миладинови“ 2, 4 ,6 ,12 ,16, 18, „Райко Даскалов“, „Тодор Икономов“ 9, Областна администрация - „Мишо Тодоров“ 7.", "date": "2019.03.07", "title": "Сливен: Част от града остава без парно поради авария"}
{"url": "http://www.focus-news.net/news/2019/03/07/2631728/genadi-velkov-sds-vidin-gledame-kam-mestniya-vot-s-ambitsiya-za-izgrazhdane-na-industrialna-zona-v-grada-investitsionniyat-interes-e-golyam.html", "text": "СДС гледа към местния вот във Видин с надежда за запазване или увеличаване на съветниците. Това каза за предаването „Вече 30 години-времето е наше“ на  Радио „Фокус“  Генади Велков, председател на Областния съвет на СДС в северозападния град. Той припомни, че СДС винаги се е представяла добре на местните избори във Видин, обединявайки т.нар. „стара десница“, а към момента е трета сила в региона с шестима съветници. СДС ще се яви на тези местни избори във формат като на миналите, уточни Генади Велков. Според него работата на местно ниво между различните партии е добра, като уточни, че и централната власт обръща внимание на проблемите във Видин и е отзивчива към исканията на гражданите. „На местно ниво няма проблеми сред десните формации. С ГЕРБ също работим добре – помагаме им в управлението и мисля, че се справяме добре. Осигуряваме много добри условия за работата на кметската администрация, а в Общинския съвет всички важни решения срещат подкрепата и на другите политически групи“, обясни Генади Велков. Той изрази неодобрението си към определянето на региона като „северозападнал“, като увери, че инвестиционният интерес към Видин е голям. „Това е един изключителен град и много добро място за правене на бизнес. Липсват ни няколко големи предприятия, които да дадат работа на 1500-2000 души с неособено висока квалификация. Във Видин към момента има две работещи хубави немски предприятия и те се справят изключително добре. При наличието на Дунав мост 2, както и дългоочаквания филиал на един от най-добрите университети – Русенския университет – и когато, дай Боже, се изгради един хубав път до Видин – това ще доведе до много бързо развитие на региона“, обясни председателят на Областния съвет на СДС във Видин. Според него управляващите след местния вот трябва да създадат индустриална зона в град Видин, за която вече на разположение са общински терени. Това е една от малкото общини у нас, която има изградена наредба за инвестиции в различните класове, каза още Генади Велков.  \r\nВиктория МЕСРОБОВИЧ-КУВЕНДЖИЕВА", "date": "2019.03.07", "title": "Генади Велков, СДС-Видин: Гледаме към местния вот с амбиция за изграждане на индустриална зона в града – инвестиционният интерес е голям"}
{"url": "http://www.focus-news.net/news/2019/03/07/2631716/ministar-boil-banov-veche-se-chuvstvam-spokoen-po-otnoshenie-na-signala-na-elena-yoncheva-normalno-e-parvonachalno-da-reagiram-nervno.html", "text": "Вече се чувствам спокоен по отношение на сигнала на Елена Йончева, нормално е първоначално да реагирам нервно. Това каза на пресконференция министърът на културата Боил Банов, предаде репортер на  Агенция „Фокус“ . \r\n„Нормално е в началото да реагирам нервно, тъй като бях засегнат несправедливо. След като мине проверката, ще направя необходимите действия, които законът ми позволява“, коментира Банов. „Интересите на БСП изключително не ме интересуват“, заяви още той. \r\nЦветилена СИМЕОНОВА", "date": "2019.03.07", "title": "Министър Боил Банов: Вече се чувствам спокоен по отношение на сигнала на Елена Йончева, нормално е първоначално да реагирам нервно"}
{"url": "http://www.focus-news.net/news/2019/03/07/2631730/yordan-yordanov-kmet-na-dobrich-v-xxi-vek-pred-pchelarite-stoyat-izklyuchitelni-predizvikatelstva.html", "text": "В XXI век пред пчеларите стоят изключителни предизвикателства. Това каза кметът на Добрич Йордан Йорданов в своето приветствено слово по време на официалното откриване на XVI-ото  издание на специализираното изложение „Пчеломания“, предаде кореспондент на  Радио „Фокус” – Варна . Според Йорданов един от големите проблеми сред пчеларите у нас е рязкото намаляване на популацията на пчелните семейства. „Вярно е, че трябва да си казваме истината, но още по-вярно е, че трябва да успяваме заедно. Когато пчелари, община и държава вървят заедно, аз смятам, че ще успеем да прескочим това предизвикателство и ще имаме една устойчива популация в годините напред. Затова е изключително важно вашият успех да е общ, за целия бранш, подкрепен от община и държава“, заяви Йордан Йорданов. Той пожела на всички здраве, на пчеларите да имат знанията и уменията, за да устоят на предизвикателствата на времето. Приветствието му завърши с пожеланието „На добър час!“ и годината да бъде хубава и плодородна. Специализираното изложение „Пчеломания“ ще продължи до 9 март. Разположено е в Спортния комплекс „Простор“ в Градския парк „Св. Георги“.  \r\nЖулиета НИКОЛОВА", "date": "2019.03.07", "title": "Йордан Йорданов, кмет на Добрич: В XXI век пред пчеларите стоят изключителни предизвикателства"}
{"url": "http://www.focus-news.net/news/2019/03/07/2631731/burgas-piyan-shofyor-na-tir-e-razpilyal-bidoni-boya-na-patya-burgas-varna.html", "text": "Пиян шофьор на ТИР е разпилял бидони боя на пътя Бургас - Варна. Това съобщиха от  ОДМВР - Бургас . Инцидентът е станал на 6 март т.г. около 15.40 часа на пътя Бургас – Варна в района след Иракли. Товарен автомобил „Мерцедес“ с прикачено към него полуремарке, управляван от 39-годишен мъж от с. Величка, разпилял част от товара си (два бидона с боя), което е наложило частично затваряне на пътната лента в посока Варна до обезопасяването на пътя. Водачът на ТИР-а е тестван за употреба на алкохол, като дрегера отчел 2.13 промила. Той отказал да даде кръв за химичен анализ. Задържан е за срок до 24 часа. По случая е образувано бързо полицейско производство.", "date": "2019.03.07", "title": "Бургас: Пиян шофьор на ТИР е разпилял бидони боя на пътя Бургас - Варна"}
{"url": "http://www.focus-news.net/news/2019/03/07/2631735/kameliya-cholakova-tsentar-za-konsultirane-i-podkrepa-na-zhertvi-na-domashno-nasilie-kardzhali-nie-sme-edinstveniyat-podoben-tsentar-v-iztochnite-rodopi-i-oblastta.html", "text": "Единственият Център за консултиране и подкрепа на жертви на домашно насилие в Източните Родопи и област Кърджали функционира в Читалище „Обединение“ в областния град от 1999 година. Това каза за  Радио „Фокус“  Камелия Чолакова, ръководител на Центъра и председател на читалището. Помагат ѝ психологът Татяна Дикова и юристът Венелина Милушева, които са част от екипа. Потърсилите помощ при тях за 2018 година са 41 жени и 5 мъже. Според Чолакова напоследък се обаждат родители, които имат проблеми с децата си – наркомани или алкохолици, или чиито деца са били обект на агресия. По думите ѝ мъжете също са потърпевши - в предишни години е имало оплакващи се от нападения на жените си.  \r\nЧолакова посочи, че екипът пътува из малките населени места на областта и напълно безплатно за хората върши своята дейност. „Жените от малкото населено място трудно преодоляват страха си от насилника и срама от съседите и непознатите хора. Иска се ресурс за това да се пътува, а партньори са ни колегите от читалищата. Провеждаме срещите в читалищата, което другаде в България не се случва. Изолирани са общностите в областта, затворени са и много по-трудно до тях достига информация. Центърът работи с всички държавни институции, най-вече със социалните служби, полицията, прокуратурата, с учители и НПО\", каза още Чолакова. По думите ѝ с помощта на Центъра се завеждат дела от потърпевшите, но има много психологически, финансови и други причини, поради които част от делата биват оттегляни и резултат не се постига. „Проблемът е изключително сериозен. Трябва да работим заедно, за да разбере българското общество, че домашното насилие не е само семеен проблем, вътре в семейството, то е проблем на обществото ни“, каза в заключение Камелия Чолакова. \r\nДарина ДЕЕНИЧИНА", "date": "2019.03.07", "title": "Камелия Чолакова, Център за консултиране и подкрепа на жертви на домашно насилие - Кърджали: Ние сме единственият подобен център в Източните Родопи и областта"}
{"url": "http://www.focus-news.net/news/2019/03/07/2631736/sport-zidan-e-gotov-da-se-varne-v-real-ot-lyatoto.html", "text": "Зинедин Зидан, е отказал да поеме Реал Мадрид в този момент, но би се съгласил да го направи през юни. Той е казал \"Не\" на президента Флорентино Перес да поеме тима още сега, съобщава \"Чирингито\". Зидан обаче все още има желание да работи при \"белите\", заявявайки в частен разговор с Перес, че ако не се случи нещо извънредно, ще се върне в началото на следващия сезон. \r\nЗидан бе начело на испанския гранд от началото на 2016-а до средата на 2018 година, когато си тръгна само няколко дни, след като изведе състава до трети пореден трофей в Шампионската лига и общо 13-и в историята на клуба.  \r\nВъв вторник Реал Мадрид отпадна на осминафиналите на Шампионската лига от Аякс. Няколко дни по-рано „белите“ бяха елиминирани от Барселона на полуфиналите за Купата на Краля, а в Примера испанският гранд заема временното трето място, като е на 12 точки зад лидера от „Камп Ноу“.", "date": "2019.03.07", "title": "Спорт: Зидан е готов да се върне в Реал от лятото"}
{"url": "http://www.focus-news.net/news/2019/03/07/2631726/tsvetan-tsvetanov-gerb-shte-podkrepim-nominatsiite-na-bsp-za-tsik-dori-te-da-vlyazat-kato-posetitelska-grupa-v-plenarna-zala.html", "text": "Ние ще подкрепим номинациите на БСП за ЦИК, дори те да влязат като посетителска група в пленарна зала. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“ . „Искам да кажа на колегите от БСП, че ние от ПГ на ГЕРБ ще подкрепим техните номинации, без въобще да ги коментираме, защото за нас е важно да дадем поредния ясен знак, че ПП ГЕРБ и парламентарната група иска колкото е възможно по-бързо да бъде сформирана новата ЦИК. Поне да отпадне една от опорните точки на БСП, че изборите ще бъдат манипулирани, че няма да бъдат законни, ако бъдат проведени със сегашната ЦИК“, каза още Цветанов. Според него от БСП не приемат сегашната ЦИК, защото е номинирана от бившето ръководтсво на БСП. „За нас няма значение кой ще предложат. Доколкото разбираме, се говори за един идеолог, който е в БСП. Той е много добър на статистиката“, каза още Цветанов имайки предвид социолога Юрий Асланов. Според Цветанов това ще бъде поредният опит за тиражиране на дезинформация. „Пожелавам успех на колегите от БСП. Нека да спазват срока, защото ако не спазват, няма как да имаме избор и да имаме нова ЦИК. Не искаме после да бъдем обвинявани ние, че сме саботирали“, добави той. \r\n„Дори да влязат в парламента като посетителска група, дори да влязат в пленарна зала като посетителска група, ние просто ще направим това, което те предложат в българския парламент и като членове на ЦИК“, заяви още Цветанов.  \r\nДеница КИТАНОВА", "date": "2019.03.07", "title": "Цветан Цветанов, ГЕРБ: Ще подкрепим номинациите на БСП за ЦИК, дори те да влязат като посетителска група в пленарна зала"}
{"url": "http://www.focus-news.net/news/2019/03/07/2631734/tsvetan-tsvetanov-gerb-ideyata-za-promeni-v-pravilnika-na-narodnoto-sabranie-stoi-na-dneven-red-pravim-konsultatsii-s-dokazani-yuristi-i-konstitutsionni-sadii.html", "text": "Идеята за промени в Правилника на Народното събрание стои на дневен ред, правим консултации с доказани юристи и конституционни съдии. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“ . Цветанов обясни, че към момента законодателната работа на парламента е интензивна. „В момента е много важно да приемем Закона за социалните услуги, защото той е част от общия пакет, който дискутираме в продължение на година, година и нещо“, обясни той. По думите му идеята за промяна на Правилника на Народното събрание стои на дневен ред. „Знаете, че има доста различни мнения относно възнаграждението, което трябва да получават народните представители, когато не присъстват в законодателната дейност от сряда до петък. Мога да заявя, че правим допълнителни консултации с доказани юристи и конституционни съдии“, допълни Цветанов.  \r\nТой коментира, че към настоящия момент в немалко от случаите народните представители, които нямат присъствие в пленарна зала и нямат извинение, се задължават да възстановяват суми, за да могат да им се плащат осигуровките. На въпрос дали депутати от БСП се редят на опашка за командировъчни, Цветанов заяви, че не ходи постоянно в счетоводството. Според него те упражняват своята дейност като посетители. „Може би се редят на опашка, за да върнат тези пари, които са получили“, каза Цветанов и призова тези въпроси да бъдат зададени на посетителските групи на БСП в парламента или в централата им.  \r\nДеница КИТАНОВА", "date": "2019.03.07", "title": "Цветан Цветанов, ГЕРБ: Идеята за промени в Правилника на Народното събрание стои на дневен ред, правим консултации с доказани юристи и конституционни съдии"}
{"url": "http://www.focus-news.net/news/2019/03/07/2631737/ruse-zlato-i-nelegalni-tsigari-sa-otkrili-mitnicheski-sluzhiteli-v-kabinata-na-kamion-v-rayona-na-dunav-most.html", "text": "1 кг злато и нелегални цигари опитал да пренесе контрабандно шофьор на товарен автомобил. Това съобщиха от пресцентъра на  Агенция „Митници“ . Митнически служители от Главна дирекция „Митническо разузнаване и разследване“ са открили 1046 грама изделия от жълт и бял метал и 178 кутии цигари, без български бандерол, скрити в кабината на товарен автомобил с турска регистрация. Камионът пътувал от Турция за Румъния през България и бил отклонен за проверка в района на Дунав мост - Русе. Зад тапицерията на кабината на влекача митническите служители откриват три пакета с изделия от жълт и бял метал с общо тегло малко над килограм. Експертиза установява, че бижутата са пръстени, обици, синджири и висулки от злато с различни примеси, с обща стойност 59 229 лв. \r\nУкрити по подобен начин митническите служители откриват и цигари с надписи Duty free - общо 3560 къса (178 кутии). Шофьорът обяснил, че златото му било дадено от друг, за да го пренесе нелегално от Турция до Румъния, а цигарите превозвал за себе си. \r\nПо случая е образувано досъдебно производство по описа на териториален отдел „Митническо разузнаване и разследване - Дунавска“ под надзора на Окръжна прокуратура - Русе. Сключено е споразумение като ювелирните изделия  са отнети в полза на държавата, а на нарушителя е наложена глоба в размер на 20 000 лева, както и три годишна условна присъда с пет години изпитателен срок.", "date": "2019.03.07", "title": "Русе: Злато и нелегални цигари са открили митнически служители в кабината на камион в района на Дунав мост"}
{"url": "http://www.focus-news.net/news/2019/03/07/2631738/blagoevgrad-147-butilki-alkohol-sa-zadarzhani-pri-proverka-na-lek-avtomobil-v-rayona-na-gkpp-kulata.html", "text": "147 бутилки различни видове алкохол са задържани от митническите служители на ГД „Митническо разузнаване и разследване“ при проверка на лек автомобил в района на ГКПП „Кулата“. Това съобщиха от пресцентъра на  Агенция „Митници“ . Бутилките, облепени с български акцизен бандерол, били укрити в специално пригоден тайник на мястото, където се прибира гюрука на кабриолета. Лекият автомобил с гръцка регистрация, управляван от гръцки гражданин, пътувал в посока изход от България. Общото количество на задържания алкохол е 106.5 литра от различни видове, включително уиски и водка. По случая е съставен акт за установяване на административно нарушение.", "date": "2019.03.07", "title": "Благоевград: 147 бутилки алкохол са задържани при проверка на лек автомобил в района на ГКПП „Кулата“"}
{"url": "http://www.focus-news.net/news/2019/03/07/2631740/vidin-blizo-6-tona-falshivi-kartoneni-zagotovki-za-tsigareni-kutii-sa-zadarzhali-mitnicheski-sluzhiteli-v-rayona-na-dunav-most-2.html", "text": "5900 кг фалшиви картонени заготовки за цигарени кутии с логото на търговска марка са задържали митнически служители от Главна дирекция „Митническо разузнаване и разследване“ в района на Дунав мост 2 - Видин. Това съобщиха от пресцентъра на  Агенция „Митници“ . Стоката, описана само като „картон“, е пътувала с товарен автомобил и друга групажна стока от България за Западна Европа. За пратката са възникнали съмнения, че щампованата хартия се превозва в нарушение на Регламент (ЕС) № 608/2013 относно защитата на правата върху интелектуалната собственост. Товарът е спрян и за случая са уведомени представители на притежателя на търговската марка.", "date": "2019.03.07", "title": "Видин: Близо 6 тона фалшиви картонени заготовки за цигарени кутии са задържали митнически служители в района на Дунав мост 2"}
{"url": "http://www.focus-news.net/news/2019/03/07/2631733/nova-makedoniya-makedoniya-kristiyan-shvarts-shiling-razdelyane-mezhdu-sarbite-i-albantsite-na-etnicheski-printsip-shte-otvori-kutiyata-na-pandora.html", "text": "Изглежда вече не важи твърдият общоприет принципа на Запада на всяка цена да се избягва преминаване на границите по етническите линии. Според съобщенията президентите на Косово и Сърбия работят по споразумение, което ще даде на Сърбия териториите на север от Косовска Митровица, където живее сръбското население. В замяна Сърбия ще отстъпи на Косово Прешевската долина, намираща се в Южна Сърбия, където живее компактно по-голямата част от албанското население в страната, пише Кристиян Шварц-Шилинг в материал, публикуван от  авторитетния ежедневник „Нова Македония“  и представен без редакторска намеса. \r\nТова е голямо постижение за лобистите. Първоначално предложението беше подложено на критики и от двете страни, особено от местното население, но сега държавите изглежда работят за по-бързото реализиране на плана си. о този начин Сърбия ще се доближи до членство в ЕС, а Косово най-накрая ще бъде признато като държава и ще получи място в ООН. \r\nКато бивш върховен представител за Босна и Херцеговина (БиХ) Шварц-Шилинг, заедно с предшествениците си Пади Ешдаун и Карл Билдт, изпратиха открито писмо до ръководителя на външната политика на ЕС Федерика Могерини през август миналата година, като предупреди, че подобна териториална размяна ще отвори Кутията на Пандора. Това ще насърчи появата на сепаратистки националистически сили не само в региона, но и в БиХ и в много други страни. Това само ще проправи пътя за още по-големи размирици, които почти без изключение завършват с война. \r\nНе става въпрос само за мечтата за Велика Сърбия, която беше причината за войната в началото на 90-те години, но и за идеята за обединение на Албания и косово, която никога не беше отхвърлена, както е бил информиран през януари Шварц-шилинг от страна на албанския премиер Еди Рама. В техния разговор, Рама е заявил, че много цени решителността на германския канцлер Ангела Меркел, както и германската политика за промяна на границите. Но той се страхувал, че за окончателното освобождение на Косово от сръбските окови ще бъде нужно много време, или пък това изобщо няма да се случи никога. Поради тази причина, той смята, че едно реално решение е обединението между Албания и Косово. \r\nИзненадващо е, че европейските политици в Брюксел, които досега категорично отхвърлят преразглеждането на границите по линиите на етническите разделения, вече не виждат никакъв риск и изведнъж смятат този принцип за напълно възможен. Каква е причината за тази промяна в нагласите? \r\nОчевидно е, че тук САЩ имат пръст. Президентът Доналд Тръмп иска да се оттегли от кризисния балкански регион и се съгласи на преговорите за размяна на територии между Косово и Сърбия, което е пълно преобръщане на досегашната американска политика. С този ход намеренията на Тръмп стават съмнителни. Съществуват спекулации, че той има договор с руския президент за разделяне на влиянието между двата ключови играча на Балканите. Според тази теория, Косово трябва да стане част от НАТО, а Сърбия да остане под руско влияние и ясно ще отхвърли всякаква връзка с военния Алианс. \r\nРазбира се, това ще дестабилизира региона, особено БиХ. Сръбският представител вбосненското многоетническо президенство Милорад Додик от години декларира, че ще приеме членството в НАТО, само ако Сърбия реши да тръгне по този път. С този ход Тръмп отстъпва на Русия, което означава, че нарастващото влияние на Кремъл в региона ще бъде неоспоримо. \r\nИма и други спекулации, че Тръмп иска Косово и Сърбия да станат част от НАТО, за да ограничат влиянието на Русия на Балканите, поне според това, което се казва в кръговете на Алианса. Това обяснява промяната в становищата на ЕС. \r\nВсе пак е ясно, че Сърбия и Косово нямаше да започнат преговорите за досега неприемливата размяна на територии, ако нямаше подкрепа за това от САЩ. Но е невъзможно да се прецени коя от тези теории е точно, което се дължи на голямата непредсказуемост в решенията на американския държавен глава. И двата варианта ще окажат силно влияние върху Балканите. \r\nКакво ще последва ако се начертаят нови граници по етническите линии? Какво ще се случи, когато област, като регионът Санджак в Сърбия, поиска да се присъедини към Босна? Или когато босненската Република Сръбска поиска да се обедини със Сърбия? Какво би се случило в Северна Македония? Тя току що реши спора за името с Гърция и сега може да се сблъска с нов-стар проблем, а това са албанците, които могат да поискат да живеят в етнически чиста държава. \r\nВъпросът е екзистенциална заплаха за много европейски страни. Румъния, която понастоящем е начело на ротационното председателство на ЕС, може да се изправи пред големи последици, както и Гърция. Испания вече има достатъчно проблеми със сепаратистката област Каталуния. \r\nВ същото време универсалните човешки права, основните права на личността, правата на малцинствата, конституционното право на национално равнище и правата на човека рядко се вземат предвид в контекста на външните въпроси. \r\nШварц-Шилинг иска да изпрати призив към страните от Европейския съвет и Европейската комисия да преразгледат европейските ценности и принципи. Ако такава мярка не бъде взета, не би трябвало да е изненадващо, ако политическите грешки доведат до нов поток от бежанци. \r\nПолитическият експерт се връща към мотото на конференцията за сигурност в Мюнхен, която гласи: \"Кой ще възстанови мира?\". В Европа основните политически грешки обикновено не се решават от държавите, отговорни за хаоса, така че тази отговорност неизбежно ще падне върху ЕС! \r\nПревод и редакция:", "date": "2019.03.07", "title": "„Нова Македония“ (Македония): Кристиян Шварц-Шилинг: Разделяне между сърбите и албанците на етнически принцип ще отвори Кутията на Пандора"}
{"url": "http://www.focus-news.net/news/2019/03/07/2631739/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "В днешното издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич ще говорим за това, че кметът на Община град Добрич Йордан Йорданов е едно от 100-те млади изборни лица на местно и регионално ниво от ЕС. 100-те са на възраст до 40 години и са избрани от специална комисия за участие в 8-ата Европейска среща на високо равнище на регионите и градовете. Тя ще се проведе на 14 и 15 март в румънската столица Букурещ. В предаването ще разговаряме с кмета на Добрич Йордан Йорданов за това как приема това признание и какво ще представи на форума.  \r\nПредстои да заработи с читатели новата библиотека на Народно читалище „Добрич – 2017“. Друга интересна идея очаква своето развитие и ще зарадва почитателите на киното. Председателят на читалището Николай Нейчев разказва за хубавите идеи, които ще бъдат реализирани.  \r\nОт скоро в Общинския младежки център „Захари Стоянов“ е обособена Комикс зона, която събира почитатели на комиксите, деца и млади хора с умения да рисуват и интерес към този вид изкуство. На добра воля техен ръководител и учител е Венцислав Великов, когото представяме днес. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.03.07", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2019/03/07/2631741/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването в района се осъществява безпроблемно. \r\nДеница ДИМИТРОВА", "date": "2019.03.07", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/03/07/2631742/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Изглежда вече не важи твърдият общоприет принципа на Запада на всяка цена да се избягва преминаване на границите по етническите линии. Според съобщенията президентите на Косово и Сърбия работят по споразумение, което ще даде на Сърбия териториите на север от Косовска Митровица, където живее сръбското население. В замяна Сърбия ще отстъпи на Косово Прешевската долина, намираща се в Южна Сърбия, където живее компактно по-голямата част от албанското население в страната, пише Кристиян Шварц-Шилинг в материал, публикуван от  авторитетния ежедневник „Нова Македония“  и представен без редакторска намеса. \r\nТова е голямо постижение за лобистите. Първоначално предложението беше подложено на критики и от двете страни, особено от местното население, но сега държавите изглежда работят за по-бързото реализиране на плана си. о този начин Сърбия ще се доближи до членство в ЕС, а Косово най-накрая ще бъде признато като държава и ще получи място в ООН. \r\nКато бивш върховен представител за Босна и Херцеговина (БиХ) Шварц-Шилинг, заедно с предшествениците си Пади Ешдаун и Карл Билдт, изпратиха открито писмо до ръководителя на външната политика на ЕС Федерика Могерини през август миналата година, като предупреди, че подобна териториална размяна ще отвори Кутията на Пандора. Това ще насърчи появата на сепаратистки националистически сили не само в региона, но и в БиХ и в много други страни. Това само ще проправи пътя за още по-големи размирици, които почти без изключение завършват с война. \r\nНе става въпрос само за мечтата за Велика Сърбия, която беше причината за войната в началото на 90-те години, но и за идеята за обединение на Албания и косово, която никога не беше отхвърлена, както е бил информиран през януари Шварц-шилинг от страна на албанския премиер Еди Рама. В техния разговор, Рама е заявил, че много цени решителността на германския канцлер Ангела Меркел, както и германската политика за промяна на границите. Но той се страхувал, че за окончателното освобождение на Косово от сръбските окови ще бъде нужно много време, или пък това изобщо няма да се случи никога. Поради тази причина, той смята, че едно реално решение е обединението между Албания и Косово. \r\nИзненадващо е, че европейските политици в Брюксел, които досега категорично отхвърлят преразглеждането на границите по линиите на етническите разделения, вече не виждат никакъв риск и изведнъж смятат този принцип за напълно възможен. Каква е причината за тази промяна в нагласите? \r\nОчевидно е, че тук САЩ имат пръст. Президентът Доналд Тръмп иска да се оттегли от кризисния балкански регион и се съгласи на преговорите за размяна на територии между Косово и Сърбия, което е пълно преобръщане на досегашната американска политика. С този ход намеренията на Тръмп стават съмнителни. Съществуват спекулации, че той има договор с руския президент за разделяне на влиянието между двата ключови играча на Балканите. Според тази теория, Косово трябва да стане част от НАТО, а Сърбия да остане под руско влияние и ясно ще отхвърли всякаква връзка с военния Алианс. \r\nРазбира се, това ще дестабилизира региона, особено БиХ. Сръбският представител вбосненското многоетническо президенство Милорад Додик от години декларира, че ще приеме членството в НАТО, само ако Сърбия реши да тръгне по този път. С този ход Тръмп отстъпва на Русия, което означава, че нарастващото влияние на Кремъл в региона ще бъде неоспоримо. \r\nИма и други спекулации, че Тръмп иска Косово и Сърбия да станат част от НАТО, за да ограничат влиянието на Русия на Балканите, поне според това, което се казва в кръговете на Алианса. Това обяснява промяната в становищата на ЕС. \r\nВсе пак е ясно, че Сърбия и Косово нямаше да започнат преговорите за досега неприемливата размяна на територии, ако нямаше подкрепа за това от САЩ. Но е невъзможно да се прецени коя от тези теории е точно, което се дължи на голямата непредсказуемост в решенията на американския държавен глава. И двата варианта ще окажат силно влияние върху Балканите. \r\nКакво ще последва ако се начертаят нови граници по етническите линии? Какво ще се случи, когато област, като регионът Санджак в Сърбия, поиска да се присъедини към Босна? Или когато босненската Република Сръбска поиска да се обедини със Сърбия? Какво би се случило в Северна Македония? Тя току що реши спора за името с Гърция и сега може да се сблъска с нов-стар проблем, а това са албанците, които могат да поискат да живеят в етнически чиста държава. \r\nВъпросът е екзистенциална заплаха за много европейски страни. Румъния, която понастоящем е начело на ротационното председателство на ЕС, може да се изправи пред големи последици, както и Гърция. Испания вече има достатъчно проблеми със сепаратистката област Каталуния. \r\nВ същото време универсалните човешки права, основните права на личността, правата на малцинствата, конституционното право на национално равнище и правата на човека рядко се вземат предвид в контекста на външните въпроси. \r\nШварц-Шилинг иска да изпрати призив към страните от Европейския съвет и Европейската комисия да преразгледат европейските ценности и принципи. Ако такава мярка не бъде взета, не би трябвало да е изненадващо, ако политическите грешки доведат до нов поток от бежанци. \r\nПолитическият експерт се връща към мотото на конференцията за сигурност в Мюнхен, която гласи: \"Кой ще възстанови мира?\". В Европа основните политически грешки обикновено не се решават от държавите, отговорни за хаоса, така че тази отговорност неизбежно ще падне върху ЕС! \r\n***  В контекста на създаването на нови отношения на политическата сцена на Балканите, за които водят битка Запда и Изтока, албанците имат важно място за масата за преговори. Тяхното влияние е особено силно изразено в Македония, където министър-председателят Зоран Заев прие съвместен кандидат за поста президент на Северна Македония - проф. Стево Пендаровски. Негов главен опонент ще бъде Гордана Силяновска-Давкова, която е подкрепяна от ВМРО-ДПМНЕ, пише  белградският ежедневник „Политика“ . \r\nВ момента Пендаровски е координатор за НАТО в кабинета на Заев. В кабинета на бившите президенти Бранко Цървенковски и Борис Трайковски той бе съветник по националната сигурност. Формално той не принадлежи към нито една партия, но клони наляво. \r\nВ играта за кандидатурата на управляващата коалиция бяха и министрите на външните работи и вътрешните работи, както и отбраната – Никола Димитров, Оливер Спасовски и Радмила Шекеринска. Но изборът почти единодушно падна на Пендаровски. За него, с малки изключения, гласуваха делегатите на конгреса на СДСМ (Социалдемократическия съюз на Македония)и членовете на централния съвет на Демократичния съюз за интеграция (ДСИ) на Али Ахмети. \r\nВъпросът е защо един общ кандидат, и то македонец, е предмет на различни анализи в македонските медии, както и на обсъждане в дипломатическите кръгове. Твърди се, че албанците е трябвало да се съгласят на тази отстъпка, защото, както неофициално разбира „Политика“, са участвали в бягството на бившия премиер Никола Груевски, който е осъден на две години лишаване от свобода. Друг важен момент, който би могъл да повлияе на това решение, е фиаското на властите на референдума за Преспанския договор, след което не се изключва възможността опозицията да спечели изборите. \r\nСред причините за тази кандидатура албанците посочват, че не се нуждаят от президент като Георги Иванов, сянката на Никола Груевски. Освен това изтича вторият мандат на Иванов и той повече няма право да се кандидатира. . Въпреки това македонският портал „Република“ предаде съобщението на неговия кабинет, че Иванов ще дочака като президент посещението на папа Франциск на 7 май, независимо че неговият наследник трябва да бъде избран най-късно до 5 май. \r\nОбяснявайки отношението си към това, от което се нуждае президентът в Северна Македония, Заев каза на конгреса, че Пендаровски е подходящият общ кандидат за общите цели: да изгради общество за всички, просперираща и европейска държава. Заев подчерта специално, че Пендаровски е подкрепен от всички етнически общности в Северна Македония, както и от 31 партии от коалицията, оглавявана от председателя на СДСМ. \r\nКъм тази партия някога е принадлежала и кандидатката на опозицицията. Гордана Силяновска Давкова е официално независим кандидат, но има подкрепата на ВМРО-ДПМНЕ. Известно е, че тя не е съгласна с Преспанския договор, нито със Закона за езиците. Именно тези разногласия с политиката на сегашното правителство засилиха връзката й с ВМРО-ДПМНЕ, която организира кампанията срещи Договора и Закона. \r\nКолко ще са общо хората, които ще претендират за поста президент на страната и от кои партии ще бъдат те, ще се разбере след по-малко от две седмици, колкото остава за събиране на 10 хиляди подписа, нужни за кандидатурата и нейното приемане в Държавната избирателна комисия. Ако на първия тур не бъде избран държавен глава, датата, определена за втория е 5 май. \r\nНякои анализатори в македонските медии изразиха скептицизъм относно това дали хората изобщо ще излязат на изборите. Опасенията за това идват от референдума за споразумението от Преспа, когато само 37% от гражданите излязоха да гласуват. \r\n***  Председателството на косовския парламент реши да насрочи преразглеждането на платформата за диалога със Сърбия за четвъртък, пише  прищинският ежедневник „Коха Диторе“ . \r\nКакто пише изданието, платформата влиза в парламентарна процедура в момент, когато идеята за „корекция на границите“ набира сила, но според косовската държавна делегация за диалога с Белград, тя ще предотврати размяна на територии и ще гарантира, че конституционният ред на Косово няма да бъде подкопан от диалога със Сърбия. Опозиционните партии – Демократическата лига на Косово (ЛДК) и Движение „Самоопределение“ (Ветевендосие) – междувременно отказаха да се присъединят към делегацията и отхвърлиха тази платформа. \r\nВ същото време телевизионният канал Klan Kosova цитира косовския премиер Рамуш Харадинай да казва, че се е надявал платформата да получи достатъчно гласове, за да бъде одобрена от местния парламент, като е подчертал важността на документа. Той обаче е отрекъл платформата да е свързана по някакъв начин с отмяната на 100-процентовите мита върху стоките от Сърбия и Босна и Херцеговина. \r\nПолитически експерти, както пише вестникът, предупреждават, че разногласията между политическите лидери вредят на Косово. Публицистът Ветон Сурой заяви по време на конференция в Прищина по темата за диалога, че президентът на Косово Хашим Тачи е водил преговорите две години без да има политическа база. Той отбеляза, че сред международната общност няма консенсус относно желания резултат от разговорите и особено по отношение на идеята за „корекция на границите“. Междувременно, отбелязва Сурой, диалогът с посредничеството на върховния представител на ЕС за външните работи и политиката на сигурност Федерика Могерини е бил „безполезен“, а диалог с косовските сърби никога не е воден. \r\n*** Гърция традиционно е голяма военноморска сила. Всеки, който е изучавал историята на страната, може лесно да схване този факт. Не е необходимо допълнително обяснение. Междувременно, известни анализатори посочиха, че Гърция ще има сериозни неприятности, когато финансовият стрес се отрази на финансирането на флота, пише електронното издание на  вестник Kathimerini  в материал, представен без редакторска намеса. \r\nКаква е ситуацията днес? Гръцкият флот изостава поради финансовата криза. Разбира се, тя все още може да изпълни мисията си, но спешно се нуждае от смела програма за модернизация плюс ново поколение постоянни професионални кадри. Подробностите са известни на онези, които трябва да знаят и които искат да знаят. И в ера на информация от открити източници, тези детайли очевидно не са държавна тайна. \r\nНезависимо от това, в ход са решаващи събития, а именно геополитическата игра в Източното Средиземноморие за енергийните ресурси на региона. \r\nГърция очевидно не може да се отдръпне от всичко това. Необходимо е да защитава собствените си жизнени интереси и същевременно да проектира влиянието си в по-широкия регион. Турция вече го прави и демонстрира статута си при всяка възможност. \r\nОсвен това, Анкара е развила доста високо самочувствие що се отнася до военноморската си сила. Не трябва да забравяме, че от 2008 г. насам турските военни кораби плават покрай Цикладите и по крайбрежието на Атика в безвредни, но демонстративно натоварени жестове. \r\nГръцките правителства се опитваха да увеличат влиянието на страната, като стартираха схеми за сътрудничество с Египет и Израел,. Подобни инициативи се засилиха през последните години, което е добре дошъл факт. Но въпреки че такива схеми помагат, те не могат да решат реалния проблем. \r\nТова е неотложен въпрос. Той има решения, но те трябва да бъдат разглеждани с възможно най-голяма степен на политически консенсус. Например, всички партийни лидери биха могли да се съгласят да подкрепят търсенето на възвръщаемост на гръцките облигации с цел финансиране на програма за модернизация на гръцкия флот. \r\nЕвропейските страни издоиха Гърция по време на икономически просперитет; някои от тях дори участваха в систематични подкупи. Затова е необходимо чуждите правителства да намерят начини да я подкрепят сега. \r\nВъпросът има и практическо измерение. Дори да оставим гръцките интереси настрана, това, че тя е на фронтовата линия на Европейския съюз я прави ключова за сигурността на континента.", "date": "2019.03.07", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/03/07/2631744/varna-pozhar-e-goryal-v-meditsinski-tsentar-v-grada-nyama-postradali.html", "text": "Пожар е горял в медицински център във Варна, няма пострадали. Това съобщиха от пресцентъра на  ОДМВР – Варна . Инцидентът е станал около 13.30 часа на 6 март в медицински център на бул. „Република“. Причина за пожара е късо съединение. Увреден е електромотор на компресор за въздух.  \r\nВ същия ден, около 16.20 часа е получен сигнал за пожар в стая от къща в град Долни чифлик. Няма пострадали хора, унищожени са мебели и домашно имущество. Предполагаема причина за инцидента е самозапалване на комин. Общо 9 са регистрираните пожари без преки материални щети през изминалото денонощие в областта – в сухи треви, отпадъци, контейнери за смет и комини.", "date": "2019.03.07", "title": "Варна: Пожар е горял в медицински център в града, няма пострадали"}
{"url": "http://www.focus-news.net/news/2019/03/07/2631729/za-chlenove-na-tsik-gerb-predlaga-georgi-bahanov-yordanka-gancheva-mariya-boykinova-aleksandar-andreev-miroslav-dzherov-i-dimitar-dimitrov.html", "text": "За членове на ЦИК ГЕРБ предлага Георги Баханов, Йорданка Ганчева, Мария Бойкинова, Александър Андреев, Мирослав Джеров и Димитър Димитров. Това обяви председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“ .  \r\nЦветанов обърна внимание, че  Георги Баханов  е бил заместник-областен управител на Благоевград. „Бил е председател на Общинската избирателна комисия в Сандански. Изключително важно за него е, че от 2014 г. е той е член на ЦИК. Участвал е в много мисии за провеждане на избори в държави в ЕС и извън ЕС. Смятаме, че с натрупания опит, той ще може да продължи своята работа като член на ЦИК“, каза още Цветанов.  \r\nТой уточни, че  Йорданка Ганчева  е досегашен член на ЦИК. „Работила като адвокат до 2014 г., а тогава е номинирана за член на ЦИК“, допълни председателят на ПГ на ГЕРБ.  \r\nЦветанов заяви, че   Мария Бойкинова  също ще може да продължи работата си в ЦИК и с натрупания опит да запази приемствеността.    \r\n„Следващият член, който предлагаме от ПГ на ГЕРБ е  Александър Андреев , който е досегашен говорител на ЦИК. Той е представител от друга квота към 2014 г., но ние винаги сме възприемали идеята, че ЦИК трябва да бъде представлявана от хора, които имат съответния професионален опита, а не от хора, които да бъдат угодни за дадени политически сили“, обясни Цветанов.  \r\nТой уточни, че ГЕРБ предлага и  Мирослав Джеров , който е адвокат по гражданско право. „Един доказан, достоен юрист“, коментира Цветанов и добави, че баща му - Александър Джеров, е допринесъл съществено за демократичните процеси и утвърждаването на европейското право в годините на прехода.   \r\nЗа кандидатурата на  Димитър Димитров  Цветанов обясни, че тя е в резултат на входирано предложение от Асоциацията на политолозите в България. „Той е едно разпознаваемо лице, доказал се в отстояването на принципите за изборния процес“, изтъкна той и уточни, че Димитров е главен асистент в СУ „Св. Климент Охридски“.   \r\nДеница КИТАНОВА", "date": "2019.03.07", "title": "За членове на ЦИК ГЕРБ предлага Георги  Баханов, Йорданка Ганчева, Мария Бойкинова, Александър Андреев, Мирослав Джеров и Димитър Димитров"}
{"url": "http://www.focus-news.net/news/2019/03/07/2631745/st-komisar-georgi-hadzhiev-sdvr-aktyorat-yavor-baharov-e-osaden-na-probatsiya.html", "text": "Актьорът Явор Бахаров е осъден на пробация. Това съобщи пред журналисти директорът на СДВР ст. комисар Георги Хаджиев, предаде репортер на  Агенция \"Фокус\".  Ст. ком. Хаджиев уточни, че на 4 март около 1.30 е получен сигнал на 112 за възникнал скандал между две лица. \"Колегите от Първо районно са реагирали. Следва неизпълнение на полицейско разпореждане и лицето е отведено в Първо районно, наложена му е мярка задържане под стража за 24 часа, която е удължена на 72 часа. Внесено е споразумението в съда, признал се е за виновен и му е наложено наказание пробация\", обясни той.", "date": "2019.03.07", "title": "Ст. комисар Георги Хаджиев, СДВР: Актьорът Явор Бахаров е осъден на пробация"}
{"url": "http://www.focus-news.net/news/2019/03/07/2631746/stara-zagora-uchenitsi-ot-sredno-uchilishte-ivan-vazov-izdadoha-poetichna-kniga-sas-stihotvoreniya-na-tema-az-sam-balgarche.html", "text": "Книга със стихотворения на тема „Аз съм българче“ издадоха учениците от 3-ти \"В\" клас на Средно училище „Иван Вазов“ в Стара Загора. Това съобщиха от пресцентъра на  Община Стара Загора . В нея са събрани творбите на тридесет и двама ученици. Всички те са под надслов „Аз съм българче“. \r\nИдеята да напишем книгата беше на класната ни ръководителка Иванка Кирилова, разказаха децата.  Стиховете писали в училище, родителите не са помагали. Директорът Динко Цвятков веднага откликнал на инициативата и помогнал много при графичното оформление. \r\nНа Трети март децата са раздавали от своята книжка на участниците в паметното шествие в Стара Загора, повечето от тях са се включили в пренасянето на 300-метровия трибагреник до мемориала „Бранителите на Стара Загора“. \r\n„Това са деца, които като шареното човече искат да променят света. Да бъде шарен, а не сив“, обясни Иванка Кирилова. Усмихнатите момчета и момичета са любители на литературата. Най-напред се запознали с творчеството на патрона си Иван Вазов. Дори учили и думите, които патриархът на българската литература е създал. Всички са редовни читатели в библиотека „Родина“, дори в момента представител на библиотеката наблюдава часовете им.  \r\nДесетгодишният Дани пише собствена книга и вече е готов с 14 глави. В нея разказва за преживяванията на няколко малки човечета. Гого пък е спечелил конкурс за рецитация на стихотворение, а класът е носител на награда и от конкурс за приказки, спечелили са и проект по екология. Освен че обичат литературата, много от учениците са и добри математици, носители на награди от различни състезания. \r\nСтиховете в книгата са по детски искрени, задушевни и оптимистични.  \r\n„Обичам родината си лете,  \r\nзиме, пролет, есен! \r\nУхае тя на полско цвете,  \r\nмилва като мамината песен!“, е написал например Николай. \r\nВсички деца са вложили частица от себе си в създаването на поетичните творби и се гордеят с това. Обещават и нова книга, но …най-вероятно с приказки. \r\n„Аз съм щастлив учител, това са децата на моите бивши ученици и са много будни, и ученолюбиви“, споделя развълнувана Иванка Кирилова. \r\n„Отворен съм за всяка инициатива, ще ги подкрепям винаги“, обеща и директорът Динко Цвятков.", "date": "2019.03.07", "title": "Стара Загора: Ученици от Средно училище „Иван Вазов“ издадоха поетична книга със стихотворения на тема „Аз съм българче“"}
{"url": "http://www.focus-news.net/news/2019/03/07/2631723/politika-sarbiya-albanskoto-vliyanie-varhu-izborite-v-makedoniya.html", "text": "В контекста на създаването на нови отношения на политическата сцена на Балканите, за които водят битка Запда и Изтока, албанците имат важно място за масата за преговори. Тяхното влияние е особено силно изразено в Македония, където министър-председателят Зоран Заев прие съвместен кандидат за поста президент на Северна Македония - проф. Стево Пендаровски. Негов главен опонент ще бъде Гордана Силяновска-Давкова, която е подкрепяна от ВМРО-ДПМНЕ, пише  белградският ежедневник „Политика“ . \r\nВ момента Пендаровски е координатор за НАТО в кабинета на Заев. В кабинета на бившите президенти Бранко Цървенковски и Борис Трайковски той бе съветник по националната сигурност. Формално той не принадлежи към нито една партия, но клони наляво. \r\nВ играта за кандидатурата на управляващата коалиция бяха и министрите на външните работи и вътрешните работи, както и отбраната – Никола Димитров, Оливер Спасовски и Радмила Шекеринска. Но изборът почти единодушно падна на Пендаровски. За него, с малки изключения, гласуваха делегатите на конгреса на СДСМ (Социалдемократическия съюз на Македония)и членовете на централния съвет на Демократичния съюз за интеграция (ДСИ) на Али Ахмети. \r\nВъпросът е защо един общ кандидат, и то македонец, е предмет на различни анализи в македонските медии, както и на обсъждане в дипломатическите кръгове. Твърди се, че албанците е трябвало да се съгласят на тази отстъпка, защото, както неофициално разбира „Политика“, са участвали в бягството на бившия премиер Никола Груевски, който е осъден на две години лишаване от свобода. Друг важен момент, който би могъл да повлияе на това решение, е фиаското на властите на референдума за Преспанския договор, след което не се изключва възможността опозицията да спечели изборите. \r\nСред причините за тази кандидатура албанците посочват, че не се нуждаят от президент като Георги Иванов, сянката на Никола Груевски. Освен това изтича вторият мандат на Иванов и той повече няма право да се кандидатира. . Въпреки това македонският портал „Република“ предаде съобщението на неговия кабинет, че Иванов ще дочака като президент посещението на папа Франциск на 7 май, независимо че неговият наследник трябва да бъде избран най-късно до 5 май. \r\nОбяснявайки отношението си към това, от което се нуждае президентът в Северна Македония, Заев каза на конгреса, че Пендаровски е подходящият общ кандидат за общите цели: да изгради общество за всички, просперираща и европейска държава. Заев подчерта специално, че Пендаровски е подкрепен от всички етнически общности в Северна Македония, както и от 31 партии от коалицията, оглавявана от председателя на СДСМ. \r\nКъм тази партия някога е принадлежала и кандидатката на опозицицията. Гордана Силяновска Давкова е официално независим кандидат, но има подкрепата на ВМРО-ДПМНЕ. Известно е, че тя не е съгласна с Преспанския договор, нито със Закона за езиците. Именно тези разногласия с политиката на сегашното правителство засилиха връзката й с ВМРО-ДПМНЕ, която организира кампанията срещи Договора и Закона. \r\nКолко ще са общо хората, които ще претендират за поста президент на страната и от кои партии ще бъдат те, ще се разбере след по-малко от две седмици, колкото остава за събиране на 10 хиляди подписа, нужни за кандидатурата и нейното приемане в Държавната избирателна комисия. Ако на първия тур не бъде избран държавен глава, датата, определена за втория е 5 май. \r\nНякои анализатори в македонските медии изразиха скептицизъм относно това дали хората изобщо ще излязат на изборите. Опасенията за това идват от референдума за споразумението от Преспа, когато само 37% от гражданите излязоха да гласуват. \r\nПревод и редакция:", "date": "2019.03.07", "title": "„Политика“ (Сърбия): Албанското влияние върху изборите в Македония"}
{"url": "http://www.focus-news.net/news/2019/03/07/2631747/st-komisar-nikolay-hadzhiev-odmvr-blagoegrad-prez-2018-spryamo-2017-godina-ima-8-zaginali-po-malko-pri-patni-intsidenti-v-oblastta-koeto-e-golyamo-postizhenie.html", "text": "През 2018 спрямо 2017 година има 8 загинали по-малко при пътни инциденти в област Благоевград, което е голямо постижение, тъй като един човешки живот не е съизмерим с нищо друго. Това каза по време на пресконференция ст. комисар Николай Хаджиев, директор на Областна дирекция на МВР (ОДМВР)-Благоевград, предаде репортер на  Радио „Фокус“-Пирин . Той уточни, че в рамките на годишния отчет-анализ на дирекцията са били представени данните и статистиките за 2018 година. По думите му са били разисквани основните тенденции, факти и обстоятелства от изминалата година, основните показатели и критерии, състоянието на престъпността и разкриваемостта, битовата, икономическата престъпност и пътната безопасност. Ст. комисар Хаджиев допълни, че по основните показатели се наблюдава намаляване на броя на регистрираните престъпления през 2018 спрямо 2017 година и подобряването на разкриваемостта с около 4-5 пункта, в сравнение с 2017 г. Той подчерта, че се набляга на превенцията, на провеждането на специализирани операции по противодействие и намаляване на този вид престъпност, провеждане на съвместни операции с Дирекция „Жандармерия“ и др. \r\nНатали СТЕФАНОВА", "date": "2019.03.07", "title": "Ст. комисар Николай Хаджиев, ОДМВР-Благоеград: През 2018 спрямо 2017 година има 8 загинали по-малко при пътни инциденти в областта, което е голямо постижение"}
{"url": "http://www.focus-news.net/news/2019/03/07/2631732/tsvetan-tsvetanov-podhodihme-profesionalno-kam-kandidatite-za-tsik-nay-vazhnoto-e-da-udovletvorim-zhelanieto-na-bsp-da-se-osvobodi-ot-horata-izvan-obkrazhenieto-na-korneliya-ninova.html", "text": "Подходихме професионално към кандидатите за ЦИК - най-важното е да удовлетворим желанието на БСП да се освободи от хората извън обкръжението на Корнелия Нинова. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“ . Във връзка с кандидатурата на Александър Андреев Цветанов коментира, че не си прави срещи с БСП тайно или сделки. „Всички разговори, които провеждаме като парламентарна група, за дейността на българския парламент ние ги провеждаме със съответните парламентарни групи в българския парламент, а не в кафенета, хотели и спа центрове“, допълни Цветанов. Председателят на ПГ на ГЕРБ обясни, че е останал с впечатление, че Андреев не е имал разговори с други политически сили. „Не вярвам БСП да има подобен подход да слага на първо място професионализма и качествата на отделните кандидати“, обясни още Цветанов. Той обърна внимание, че ГЕРБ предприема всичко в законовия срок. „Действително ще има нови членове на ЦИК, които ще бъдат предложени от другите парламентарни групи. Някои от тях ще препотвърдят техните си позиции. Надявам се, че ще се запази някаква приемственост“, посочи още той. По думите му сегашната ЦИК работи и подготвя необходимите методически указания, които след това ще бъдат съгласувани с новоизбраните членове. „Убеден съм, че ще има една добра цивилизована приемственост. Няма да има спекулации, а най-важното е, че ще можем да удовлетворим желанието на БСП да се освободят от тези, които не са в близкото обкръжение на Корнелия Нинова и преди това са се водили към другите кръгове в БСП. При нас не смятам, че ще има проблем“, поясни още Цветанов. \r\nДеница КИТАНОВА", "date": "2019.03.07", "title": "Цветан Цветанов: Подходихме професионално към кандидатите за ЦИК - най-важното е да удовлетворим желанието на БСП да се освободи от хората извън обкръжението на Корнелия Нинова"}
{"url": "http://www.focus-news.net/news/2019/03/07/2631749/varna-dvama-mazhe-obzhalvat-pred-apelativniya-sad-prisadite-si-za-otvlichane-i-iznasilvane.html", "text": "Двама мъже обжалват пред Апелативния съд присъдите си за отвличане и изнасилване. Това съобщиха от пресцентъра на  Апелативен съд - Варна . Стилиян С. и Диян  В. от село Паламарца (област Търговище) са осъдени на първа инстанция за това, че в края на месец август 2017 г. в района на с. Гагово (общ. Попово) в съучастие са отвлекли жена от селото, която по-късно изнасилили. Днес те обжалваха пред Варненския апелативен съд тежките си присъди. На 1 октомври миналата година Окръжен съд – Търговище призна вината на двамата подсъдими и за всяко едно от деянията им наложи различен по размер присъди. Съдът определи те да изтърпят по-тежките наказания, а именно – за Стилиян С. – 9 години „лишаване от свобода“, а за Диян  В. 10 години затвор. \r\nДвамата подсъдими са в ареста вече година и половина. Както в хода на следствените действия, така и пред първата съдебна инстанция са били разпитани множество свидетели. Установено е, че отвличането и изнасилването на пострадалата жена били извършени във вечерните часове на 29 август 2017 година. Автомобилът на Стилиян, в който пътували Диян и още двама души, застигнал по пътя между селата Гагово и Паламарца 45-годишната жена, която се прибирала към дома си, след като помогнала в работата на мъжа си. Мъжете качили пострадалата в джипа против волята ѝ и въпреки оказаната съпротива. По пътя двама от пътниците слезли от автомобила, а Стилиян и Диян продължили със жената към дома на Стилиян. През целия път я заплашвали, а по-късно с принуда и заплаха я изнасилили. След като не отговорила на телефонните им обаждания, близките на пострадалата подали сигнал, а органите на реда задържали и отвели двамата мъже в полицейското управление. \r\nСпоред прокурора от Апелативна прокуратура съдът в Търговище е произнесъл законосъобразна, справедлива и мотивирана присъда за всеки един от подсъдимите. Обвинението намира, че в мотивите си съдът е коментирал и анализирал задълбочено всички събрани доказателства и е наложил справедливи по размер наказания, съобразени със смекчаващите и отегчаващи вината обстоятелства. Факт е, че Стилиян е неосъждан, но е реабилитиран по право за две изтърпени преди повече от 20 години ефективни присъди за деяния против половата неприкосновеност. Вторият подсъдим, за когото първата съдебна инстанция намира, че е бил инициатор на престъпните деяния е осъждан многократно. \r\nАдвокатите на Стилиян и на Диян оспорват анализа на доказателствата, направен от Окръжен съд – Търговище и настояват за оправдателна присъда и за двамата подсъдими. Те считат, че няма доказателства, които по категоричен начин  установяват, че отвличането и изнасилването са станали против волята на пострадалата жена, която не се яви днес пред втората съдебна инстанция. \r\nВарненският апелативен съд ще се произнесе по жалбите на подсъдимите с решение в определения от закона 2-месечен срок.", "date": "2019.03.07", "title": "Варна: Двама мъже обжалват пред Апелативния съд присъдите си за отвличане и изнасилване"}
{"url": "http://www.focus-news.net/news/2019/03/07/2631752/sofiyska-rayonna-prokuratura-povdigna-obvinenie-i-zadarzha-mazh-za-otpravena-zakana-s-ubiystvo-v-kvartal-mladost.html", "text": "Софийска районна прокуратура повдигна обвинение и задържа мъж за отправена закана с убийство в квартал „Младост“. Това съобщиха от пресцентъра на  Прокуратура на Република България . Мъжът с инициали И. Р. е привлечен към наказателна отговорност за това, че на 5 март 2019 г. около 18.00 часа пред жилищна кооперация в жк. „Младост“ се е заканил с убийство на жена с думите „Може да не се обръщаш, но до една седмица, ако не ми дадеш детето, ще те убия, повече компромис няма да има!“, като това заканване би могло да възбуди у пострадалата основателен страх за осъществяването му.   \r\nПредвид високата обществена опасност на деянието, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на Софийски районен съд на 8 март 2019 г. за разглеждане на искане за вземане спрямо него на мярка за неотклонение „Задържане под стража“.", "date": "2019.03.07", "title": "Софийска районна прокуратура повдигна обвинение и задържа мъж за отправена закана с убийство в квартал „Младост“"}
{"url": "http://www.focus-news.net/news/2019/03/07/2631756/pregled-na-mezhdunarodnite-novini-do-13-chasa-agentsiya-fokus.html", "text": "Близко до унгарския премиер Виктор Орбан местно издание го призова в четвъртък да изостави членството си в Европейската народна партия (ЕНП) и да създаде нова група, вместо да се поддава на ултиматума за прекратяване на анти-имиграционната си кампания, предава  AFP . \r\n„Дойде време да създадем нов алианс. Но нов съюз може да бъде създаден, само ако излезем от стария“, пише ежедневникът Magyar Nemzet, който се смята за офциоз на унгарската управляваща партия „Фидес“. \r\nНачалникът на канцеларията на Орбан Гергели Гуляш подчерта в четвъртък, че „Фидес“ иска да остане в ЕНП, въпреки че от партията вече дадоха ясно да се разбере, че няма да се съобразят с ултиматума.  \r\nСлед месеци на нарастващо напрежение между Брюксел и Будапеща, Манфред Вебер от ЕНП тази седмица постави три условия на „Фидес“, за да остане в групата, припомня „Франс прес“. \r\nСред тях беше незабавното оттегляне на „фалшива информационна кампания“ срещу председателя на Европейската комисия Жан-Клод Юнкер. Вебер е водещият кандидат на ЕНП за заместване на Юнкер след европейските избори през май. \r\nВ редакционната статия на Magyar Nemzet се казва, че „унизителните преговори“ с ЕНП трябва да приключат и трябва да се създаде нов съюз с управляващи десни формации от Италия, Австрия и Полша. \r\n„Само по тази начин може да се води битка с миграцията... ЕНП повече не защитава нациите, Християнството, или традиционният семеен модел, или изобщо нещо,  което може да бъде свързано с европейските традиции“, констатира вестникът. \r\nЕНП е най-голямата партия в Европейския парламент и се състои от основните дясноцентристки движения в Европа, включително ХДС на германския канцлер Ангела Меркел и френските „Републиканци“, които все още не са се обявили срещу Орбан. \r\n Гуляш подчерта също, че „Фидес“ „не преговаря с радикалните партии в Европейския парламент“. \r\nХаралд Вилимски, генерален секретар на дясната Партия на свободата на Австрия, заяви, че неговата група в Европейския парламент, Европа на нациите и свободата ще приветства „Фидес“ с „отворени обятия“. \r\n***  Гражданите на Сърбия харесват най-много гърците, черногорците и македонците и имат най-негативно мнение към хърватите и албанците, показва проучване на агенция „Фактор плюс“, предава  скопският телевизионен канал „Алфа ТВ“ . \r\nАнкетата е проведена миналата седмица и се занимава с отношенията между сърбите и албанците, перспективата на тези отношения, спорните въпроси, както и възможностите на полето на сътрудничеството. \r\nПроучването на общественото мнение показва, че дълбоките исторически травми, стереотипите, както и нерешеният косовски въпрос и позициите на политиците влияят на връзките между сърбите и албанците, коментира белградският ежедневник „Блиц“. \r\nСпоред резултатите от анкетата, 43% от запитаните са изказали най-позитивно мнение за гърците, а що се отнася до по-възрастните граждани, тези над 50 години, техните предпочитания са към македонците. За младите, след гърците, най-приятни са черногорците. \r\nВ списъка на народите, към които сърбите имат негативно мнение са хърватите (45%), следвани от албанците (33%), докато сред албанците най-негативни настроения има към сърбите (68%). \r\n***  Председателството на косовския парламент реши да насрочи преразглеждането на платформата за диалога със Сърбия за четвъртък, пише  прищинският ежедневник „Коха Диторе“ . \r\nКакто пише изданието, платформата влиза в парламентарна процедура в момент, когато идеята за „корекция на границите“ набира сила, но според косовската държавна делегация за диалога с Белград, тя ще предотврати размяна на територии и ще гарантира, че конституционният ред на Косово няма да бъде подкопан от диалога със Сърбия. Опозиционните партии – Демократическата лига на Косово (ЛДК) и Движение „Самоопределение“ (Ветевендосие) – междувременно отказаха да се присъединят към делегацията и отхвърлиха тази платформа. \r\nВ същото време телевизионният канал Klan Kosova цитира косовския премиер Рамуш Харадинай да казва, че се е надявал платформата да получи достатъчно гласове, за да бъде одобрена от местния парламент, като е подчертал важността на документа. Той обаче е отрекъл платформата да е свързана по някакъв начин с отмяната на 100-процентовите мита върху стоките от Сърбия и Босна и Херцеговина. \r\nПолитически експерти, както пише вестникът, предупреждават, че разногласията между политическите лидери вредят на Косово. Публицистът Ветон Сурой заяви по време на конференция в Прищина по темата за диалога, че президентът на Косово Хашим Тачи е водил преговорите две години без да има политическа база. Той отбеляза, че сред международната общност няма консенсус относно желания резултат от разговорите и особено по отношение на идеята за „корекция на границите“. Междувременно, отбелязва Сурой, диалогът с посредничеството на върховния представител на ЕС за външните работи и политиката на сигурност Федерика Могерини е бил „безполезен“, а диалог с косовските сърби никога не е воден. \r\n***  Лидерът на венецуелската опозиция Хуан Гуайдо призова Европа в четвъртък да увеличи санкциите срещу правителството на президента на Венецуела Николас Мадуро, един ден след като Каркас обяви германския посланик за „персона нон грата“ заради намеса във вътрешните работи, предава  AFP . \r\nЕвропейските страни „трябва да затегнат финансовите санкции срещу режима. Международната общност трябва да предотврати използването на венецуелските пари за убийство на опоненти на режима и местни племена“, заяви самообявилият се за президент на Венецуела през януари Хуан Гуайдо в интервю пред немското списание Der Spiegel. \r\n***  Министерството на отбраната на Русия публикува видео от изтребител Су-27, който прихваща разузнавателен самолет на САЩ RC-135 над Балтийско море. Видеото е публикувано в официалният „Туитър“ на ведомството предава ТАСС. \r\nПо данните на МО на Русия, в прихващането е участвал изтребител от състава на дежурните сили на Противовъздушната отбрана. След оттеглянето на американския самолет от руската граница, Су-27 се е върнал в своята база. \r\nРуската агенция припомня, че руски изтребители редовно над водите на Балтийско море съпровождат чуждестранни военни самолети, които се опитват да се приближат до границата на страната. \r\n*** Лидерът на венецуелската опозиция Хуан Гуайдо заяви четвъртък в интервю пред Der Spiegel, че обявяването на германския посланик в Каракас за „персона нон грата“ е заплаха срещу Берлин, предава  Reuters . \r\n„Това действие представлява заплаха срещу Германия“, заяви Гуайдо. \r\nБританската агенция припомня, че германският дипломатически представител в Каракас Даниел Кринер бе обявен за „персона нон грата“ два дни, след като той и други дипломати посрещнаха опозиционният лидер на летището при завръщането му във Венецуела в понеделник. \r\n*** Провокация на македонците, както твърдят гръцките медии, или операция на гръцките служби за сигурност, която има за цел да предизвика негативен имидж на славянското население в тази страна. Както съобщава Star.gr, през последните дни в околността на Лерин и Серес, Егейска Македония, са се появили листовки с призив за „Автономия на Егейска Македония в Гърция“, предава опозиционното  скопско електронно издание „Република“ . \r\nЛистовките са подписани от непознатата досега организация ВМРО (Обединена) и в тях се призовават славяните в Егейска Македония да се обединят в една Автономия. \r\nПърви за листовките съобщи вестник „Илинден“ на славяните в Албания. \r\n*** Формирането на Сирийския конституционен комитет се намира във финален стадий и се планира той да започне да функционира в най-скоро време, съобщи в четвъртък вестник „Известия“, като се позова на представителя на Сирийската комисия по преговорите (СКП) Яхия ал Ариди, предава  ТАСС . \r\n„Възможни са всякакви дати, но, най-вероятно, комитетът ще започне своята работа в близките месеци“, съобщи пред изданието ал Ариди. \r\nСъщото мнение изрази пред вестника заместник-председателят на международния комитет към сирийския парламент Амар ал Асад. „Правителството на Сирия се надява комитет да започне да работи до края на пролетта“, отбеляза той. По неговото мнение, преговорите циклят до голяма степен заради натиска от американска страна. \r\nИнформацията бе потвърдена пред изданието и от неназован източник от руските дипломатически кръгове. Както съобщи събеседникът, комитетът ще започне работа, след като бъдат съгласувани шест кандидатури от гражданското общество, които не устройват западните страни и Турция. \r\nРешението за създаване на конституционния комитет бе взето на Конгреса на сирийския национален диалог в Сочи на 30 януари 2018 година. Предполага се, че в него ще влязат делегати от сирийското правителство, опозицията и гражданското общество. \r\n***  Китайският телекомуникационен гигант „Хуавей“ обвини правителството на САЩ в четвъртък, че са хакнали сървърите му и са крали имейлите на компанията, предава  AFP . \r\nРотационният председател Гуо Пинг не даде повече детайли относно обвиненията, но обяви, че ще бъде образувано дело срещу американските закони, забраняващи на американските федерални агенции да купуват продукти на „Хуавей“. \r\n***  Няколко американски граждани са задържани в Новоросийск. Тази информация беше потвърдена от официалния представител на руското външно министерство Мария Захарова, съобщава в. „Известия“. \r\n„Потвърждаваме информацията за задържането на няколко американски граждани. Конкретни въпроси трябва да бъдат зададени от руските правоприлагащи органи ”. \r\nПодробности и причини за задържането не са уточнени. \r\n***  Министърът на отбраната Евангелос Апостолакис е на тридневно посещение в Египет, съобщи министерството, съобщава гръцката информационна агенция „ АНА-МПА “. \r\nПреди заминаването си Апостолакис се срещна с посланика на Египет в Гърция Фарид Мониб, с когото обсъди въпроси, свързани с неговото посещение, както и въпроси от двустранен интерес. \r\nГръцкият министър ще се завърне в Атина в петък.", "date": "2019.03.07", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/03/07/2631757/plovdiv-789-godini-ot-pobedata-na-tsar-ivan-asen-ii-v-bitkata-pri-klokotnitsa-shte-badat-otbelyazani-v-asenovgrad-na-11-mart.html", "text": "789 години от победата на Цар Иван Асен II в битката при Клокотница ще бъдат отбелязани в Асеновград на 11 март. Това съобщиха за  Радио „Фокус“ – Пловдив  от пресцентъра на Общината. Честването на годишнината ще започне в 11.00 часа при паметника на Цар Иван Асен II в града. Празничната програма включва участие на ученици от ПГ „цар Иван Асен II“ и тържествена церемония по награждаване на победителите в Четвъртия национален литературен конкурс за ученическо есе на тема „Наследник съм на цар Иван Асен II“, организиран от Народно читалище „Родолюбие”. \r\nБитката при Клокотница е една от най-важните в историята на Второто българско царство. Тя се състои на 9 март 1230 г. между силите на Иван Асен II и епирския владетел Теодор Комнин.", "date": "2019.03.07", "title": "Пловдив: 789 години от победата на Цар Иван Асен II в битката при Клокотница ще бъдат отбелязани в Асеновград на 11 март"}
{"url": "http://www.focus-news.net/news/2019/03/07/2631755/veliko-tarnovo-50-godishen-mazh-ot-selo-draganovo-e-v-bolnitsa-s-frakturi-na-rebra-i-mnozhestvo-rani-po-glavata-i-ratsete-sled-kato-chetirima-dushi-sa-mu-nanesli-poboy.html", "text": "Служители на полицейското управление в Горна Оряховица разследват случай с телесна повреда, причинена на 50-годишен мъж от село Драганово. Това съобщиха от пресцентъра на  Областна дирекция на МВР – Велико Търново . Сигнал за случая е получен снощи, в 19.23 часа. На мястото незабавно са били изпратени полицейски и медицински екипи. Пострадалият е бил откаран и настанен за лечение във великотърновската болница с фрактури на ребра и множество рани в областта на главата и ръцете. От проведените до момента действия по разследването е установено, че същия ден четирима мъже са му нанесли побой. Изяснено е, че съпричастен към извършеното деяние е 25-годишен мъж от същото село, известен на полицията и осъждан. Той не е установен на територията на селото и е обявен за общодържавно издирване. Работата по установяване самоличността на другите участници в побоя и местонахождението им продължава. По случая е образувано досъдебно производство по чл. 129 от НК.", "date": "2019.03.07", "title": "Велико Търново: 50-годишен мъж от село Драганово е в болница с фрактури на ребра и множество рани по главата и ръцете, след като четирима души са му нанесли побой"}
{"url": "http://www.focus-news.net/news/2019/03/07/2631759/veliko-tarnovo-14-balgarski-universiteta-sa-predstaveni-na-kandidatstudentska-borsa-v-grada.html", "text": "14 български университета са представени на кандидатстудентска борса във Велико Търново, предаде репортер на  Радио „Фокус“ – Велико Търново . Събитието се провежда за поредна година в Изложбени зали „Рафаел Михайлов“. Кандидат-студентите могат да получат информация за бакалавърски и магистърски специалности, начин на кандидатстване, отпускане на стипендии, настаняване в общежитие и други, до 17.00 часа. Борсата продължава и утре, от 09.00 до 14.00 часа. Тя се организира от Сдружение „Кандидатстудентска борса“ с подкрепата на Община Велико Търново.  \r\n„Тази година Сдружение „Кандидатстудентска борса“ навършва 25 години от създаването си. Постарали сме се да създадем условия на кандидат-студентите още от 9-10 клас да получат необходимата им информация. Оттук насетне остава в ръцете на самите тях и техните родители да ги мотивират да дойдат и да почерпят информация от извора. Всеки един може да научни директно от представител на учебен отдел или преподавател в съответното висше учебно заведение подробности за условията за прием в университетите, начина на настаняване в общежитие, кандидатстудентски стипендии, магистратури, бакалавър. Една от целите на Сдружение „Кандидатстудентска борса“ беше точно това – децата да получават необходимата информация от извора“, посочи Иван Станев, член на Сдружението. \r\nНадежда КРЪСТЕВА", "date": "2019.03.07", "title": "Велико Търново: 14 български университета са представени на кандидатстудентска борса в града"}
{"url": "http://www.focus-news.net/news/2019/03/07/2631751/nad-15-dushi-sa-zadarzhani-pri-spetsializirana-aktsiya-v-stolichniya-kvartal-orlandovtsi-obzor.html", "text": "Над 15 души са задържани при специализирана акция в кв. \"Орландовци\" в столицата. Те са били част от престъпна група, занимавала се с широк спектър от дейности, сред които грабежи, разпространение на наркотици, производство на акцизни стоки без бандерол, кражби на релси и унищожаване  на надгробни паметници. Подробности около акцията и работата по неутрализирането на групата съобщиха заместник-главният прокурор Иван Гешев, главният секретар на МВР гл. комисар Ивайло Иванов и директорът на СДВР ст. комисар Георги Хаджиев. Прокурор Гешев уточни, че операцията е предприета в рамките на образувано досъдебно производство, наблюдавано от Специализираната прокуратура, за организирана престъпна група. По думите му въпросната група се е занимавала с \"всичко, от което могат да бъдат изкарани пари\". Работата по нея е продължила 6-7 месеца. \"Допълнително в операцията се включи и  Дирекция „Вътрешна сигурност“ на МВР, защото според  нас към  този момент, макар и да няма привлечени като обвиняеми,  двама служители на Второ РУ - взводни командири, са част от тази престъпна група\", съобщи зам.-главният прокурор. Той уточни, че по първоначални данни те са осигурявали \"чадър\" на престъпленията. От думите му стана ясна още, че голяма част  от групата са лица, принадлежащи към така наречения клан на Гольовците. Очаква се утре да стане ясно колко от задържаните лица ще бъдат привлечени като обвиняеми. \"Дотогава ще се работи сериозно от колегите от СДВР, разследващи полицаи, следователи от Специализираната прокуратура, наблюдаващи прокурори за събиране на конкретни доказателства и в  утрешния ден ще има възможност да се оповестят конкретни по случая вторични престъпления\", допълни Гешев. \r\nГлавният секретар на МВР гл. комисар Ивайло Иванов уточни, че разработката е стартирала миналото лято. Според събраните до момента данни групата е извършвала кражби от промишлени предприятия, офиси на фирми и няколко грабежа. „Намерихме доста голямо количество  оръжие, на което трябва да бъде назначена експертиза, за да се види дали е газово или бойно, ако е газово дали може да бъде използвано като бойно. Двамата полицаи са от охранителна полиция и предстои да бъде доказана тяхната вина. Дейността им е била да гарантират да няма полиция в момента на кражба\", разясни главният секретар на МВР. Той посочи, че тези данни са подадени на късен етап и предстои да се докажат.   \r\nПо думите на директора на СДВР ст. комисар Георги Хаджиев е установено и незаконно ползване на ток, като и по тази линия ще се работи. Процесуално-следствените действия на територията на столичния квартал „Орландовци“ продължават.", "date": "2019.03.07", "title": "Над 15 души са задържани при специализирана акция в столичния квартал \"Орландовци\"  (ОБЗОР)"}
{"url": "http://www.focus-news.net/news/2019/03/07/2631760/lyubomira-gancheva-abv-v-noviya-doklad-na-ek-za-ikonomicheskite-politiki-se-kazva-che-balgariya-e-darzhavata-s-nay-golyama-bednost-i-nay-golyamo-neravenstvo-i-danachnata-sistema-tryabva-da-se-promeni.html", "text": "В новия доклад на ЕК се казва, че България е държавата с най-голяма бедност и най-голямо неравенство и че трябва да се промени данъчната система. Това каза на пресконференция зам.-председателят на АБВ Любомира Ганчева относно позицията на партията във връзка с редовен доклад на ЕК за икономическите политики, включително предотвратяване на макроикономически дисбаланси сред страни-членки на ЕС, предаде репортер на  Агенция „Фокус“ . \r\n„Критическият анализ, на която и да е сферите в социално-икономическия живот в България не е изненада, изненада е обаче, когато европейски институции представят доклад, в който критическите оценки са повече от положителните. Този доклад на ЕК изцяло липсва от публичното пространство, а поканата на ЕК за наложителни и спешни мерки в социално-икономическата политика са повече от видими“, заяви Ганчева. \r\nТя посочи, че ЕК ясно казва, че България е държавата с най-голяма бедност и най-голямо неравенство. „И се казва, че това е пряк резултат от данъчната политика на правителството, която се прилага от 10 години. На всеки трима души в България, двама са бедни. Ние от АБВ предлагаме въвеждането на необлагаем минимум от заплатата на всеки работещ. И друго предложение – диференцирани ДДС ставки за стоките от първа необходимост. България е единствената държава, която няма такава диференцирана ставка, и ние от АБВ недоумяваме защо правителството не я въвежда“, коментира Ганчева и уточни, че това ще увеличи доходите на населението. \r\n„Ние от АБВ настояване правителството незабавно да предприеме промяна на данъчната система и на социалната сфера. Защото не можем да си затваряме очите пред тези данни, които казват пълна катастрофа в политиката през последните 10 години“, каза още Ганчева. \r\nЦветилена СИМЕОНОВА", "date": "2019.03.07", "title": "Любомира Ганчева, АБВ: В новия доклад на ЕК за икономическите политики се казва, че България е държавата с най-голяма бедност и най-голямо неравенство и данъчната система трябва да се промени"}
{"url": "http://www.focus-news.net/news/2019/03/07/2631762/pazardzhik-vazrasten-mazh-e-s-opasnost-za-zhivota-sled-kato-e-namushkan-s-nozh-v-selo-popintsi.html", "text": "Възрастен мъж е с опасност за живота, след като е намушкан с нож в село Попинци. Това съобщиха от пресцентъра на  МВР . Служители от РУ - Панагюрище са задържали двама души за побой и нападение с нож на възрастния мъж. Сигналът е подаден на 6 март от съпругата на пострадалия. Жената обяснила, че той не се е прибрал с животните, които по-рано извел на паша край селото. Екипи на полицейското управление в Панагюрище веднага предприели оперативно-издирвателни действия, в резултат на които мъжът бил открит в близост до бившия стопански двор в безпомощно състояние с порезна рана. В хода на разследването е изяснено, че рано сутринта 70-годишният излязъл заедно със стадото си от кози на паша. Докато тръгвали част от животните влезли в имота на съседите и това разгневило 28-годишния стопанин, който заедно с 50-годишен свой съселянин намерил мъжа в района на бившия стопански двор. Двамата го нападнали, нанесли му побой, а по-младият го намушкал и с нож. След стореното двамата напуснали местопрестъплението и дори направили опит да заличат следите си. В резултат на извършените оперативни и процесуални действия още на същия ден извършителите са установени и задържани в ареста на РУ - Панагюрище. Пострадалият е транспортиран в панагюрската болница в тежко състояние и с опасност за живота. За случилото се е уведомена прокуратурата в средногорския град, води се дознание.", "date": "2019.03.07", "title": "Пазарджик: Възрастен мъж е с опасност за живота, след като е намушкан с нож в село Попинци"}
{"url": "http://www.focus-news.net/news/2019/03/07/2631758/a1-on-makedoniya-planirat-se-poseshteniya-na-tsipras-v-skopie-i-na-zaev-v-atina.html", "text": "Кабинетът на министър-председателя и Министерството на външните работи на Гърция работят по планирането на посещение на гръцкия премиер на Скопие, което според някои гръцки информационни портали ще бъде в началото на следващия месец, предава  македонският информационен портал „А1 Он“ . \r\nУспоредно с това, както предава кореспондентът на МИА от Атина, се казва, че след пътуването на Ципрас до Скопие, македонският премиер Зоран Заев ще посети Атина. \r\n„Министерският екип, който ще придружава Алексис Ципрас, още не е определен, а освен това се подготвя и бизнес делегация, която ще бъде с него, като голяма част от нея ще са бизнесмени от Северна Гърция. Туризмът, строителството и енергетиката ще бъдат някои от основните теми. Преди Великден се очаква да се осъществи посещението на Зоран Заев в резиденцията на министър-председателя“, съобщава гръцкият портал \"Newsstand\". \r\nПлановете за посещение в Скопие бяха разкрити от самия гръцки премиер в петък вечерта по време на реч на Четвъртия икономически форум в Делфи. Както вече съобщи МВР, Алексис Ципрас заяви, че за първи път гръцки премиер скоро ще посети Скопие, придружен от бизнес делегация. \r\nМинистър-председателят Зоран Заев, който говори пред Независимата балканска информационна агенция (IBNA) на конференцията за сигурността в Мюнхен миналия месец, заяви, че очаква първото посещение на Алексис Ципрас, „може би през март или април, когато е най-добро за него“ и добави, че след това той ще посети Атина. \r\n„Ще отида за първи път в Атина с правителствения самолет, на който ще пише „Република Северна Македония“, за да покажа на нашите гръцки приятели, от гръцката Македония, че спазваме договора и искаме приятелски отношения с южния си съсед“, заяви Заев. \r\nПревод и редакция:", "date": "2019.03.07", "title": "„А1 Он“ (Македония): Планират се посещения на Ципрас в Скопие и на Заев в Атина"}
{"url": "http://www.focus-news.net/news/2019/03/07/2631754/boris-yachev-nfsb-dots-tanya-yosifova-e-dalgogodishen-yurist-s-nad-20-godishen-stazh-v-oblastta-na-grazhdanskoto-pravo.html", "text": "Доц. Таня Йосифова е дългогодишен юрист и с над 20-годишен стаж в областта на гражданското право. Това каза заместник-председателят на НФСБ Борис Ячев пред журналисти в Народното събрание във връзка с кандидатурата на ПГ на „Обединени патриоти“ доц. Таня Йосифова за заместник-председател на ЦИК,предаде репортер на  Агенция „Фокус“ . „Тя е преподавател в УНСС, Югозападния университет, в Академията на МВР, юрист с много сериозна практика и добър преподавателски опит. Не е била досега член на ЦИК“, обясни Ячев.  \r\nЗаместник-председателят на ВМРО Искрен Веселинов представи кандидатурата на Бойчо Арнаудов за член на ЦИК. „Той до момента е член на ЦИК. Магистър е по право и международни отношения. С богат стаж в държавната администрация и човек, който вече е влязъл в нещата. Смятам, че ще бъде полезен за работата“, коментира Веселинов.  \r\nДеница КИТАНОВА", "date": "2019.03.07", "title": "Борис Ячев, НФСБ: Доц. Таня Йосифова е дългогодишен юрист с над 20-годишен стаж в областта на гражданското право"}
{"url": "http://www.focus-news.net/news/2019/03/07/2631750/afp-fides-prizova-za-sazdavane-na-nov-evropeyski-konservativen-alians.html", "text": "Близко до унгарския премиер Виктор Орбан местно издание го призова в четвъртък да изостави членството си в Европейската народна партия (ЕНП) и да създаде нова група, вместо да се поддава на ултиматума за прекратяване на анти-имиграционната си кампания, предава  AFP . \r\n„Дойде време да създадем нов алианс. Но нов съюз може да бъде създаден, само ако излезем от стария“, пише ежедневникът Magyar Nemzet, който се смята за офциоз на унгарската управляваща партия „Фидес“. \r\nНачалникът на канцеларията на Орбан Гергели Гуляш подчерта в четвъртък, че „Фидес“ иска да остане в ЕНП, въпреки че от партията вече дадоха ясно да се разбере, че няма да се съобразят с ултиматума.  \r\nСлед месеци на нарастващо напрежение между Брюксел и Будапеща, Манфред Вебер от ЕНП тази седмица постави три условия на „Фидес“, за да остане в групата, припомня „Франс прес“. \r\nСред тях беше незабавното оттегляне на „фалшива информационна кампания“ срещу председателя на Европейската комисия Жан-Клод Юнкер. Вебер е водещият кандидат на ЕНП за заместване на Юнкер след европейските избори през май. \r\nВ редакционната статия на Magyar Nemzet се казва, че „унизителните преговори“ с ЕНП трябва да приключат и трябва да се създаде нов съюз с управляващи десни формации от Италия, Австрия и Полша. \r\n„Само по тази начин може да се води битка с миграцията... ЕНП повече не защитава нациите, Християнството, или традиционният семеен модел, или изобщо нещо,  което може да бъде свързано с европейските традиции“, констатира вестникът. \r\nЕНП е най-голямата партия в Европейския парламент и се състои от основните дясноцентристки движения в Европа, включително ХДС на германския канцлер Ангела Меркел и френските „Републиканци“, които все още не са се обявили срещу Орбан. \r\n Гуляш подчерта също, че „Фидес“ „не преговаря с радикалните партии в Европейския парламент“. \r\nХаралд Вилимски, генерален секретар на дясната Партия на свободата на Австрия, заяви, че неговата група в Европейския парламент, Европа на нациите и свободата ще приветства „Фидес“ с „отворени обятия“. \r\nПревод и редакция:", "date": "2019.03.07", "title": "AFP: „Фидес“ призова за създаване на нов европейски консервативен алианс"}
{"url": "http://www.focus-news.net/news/2019/03/07/2631766/sofiya-47-godishen-rabotnik-e-opasnost-za-zhivota-sled-intsident-pri-montazh-na-bilbord-na-bul-simeonovsko-shose.html", "text": "47-годишен работник е пострадал днес при монтаж на билборд на бул. „Симеоновско шосе“. Това съобщиха от пресцентъра на  УМБАЛ „Св. Анна“  , където пострадалият е настанен. Той е приет в Спешното отделение на болницата и хоспитализиран е в КАИЛ (Реанимация) с тежка фрактура на ребра. Има опасност за живота му.", "date": "2019.03.07", "title": "София: 47-годишен работник е опасност за живота след инцидент при монтаж на билборд на бул. „Симеоновско шосе“"}
{"url": "http://www.focus-news.net/news/2019/03/07/2631761/iskren-veselinov-vmro-predizvikatelstvoto-pred-tsik-e-mnogo-seriozno-zashtoto-tryabva-s-letyasht-start-da-vleze-v-temata-i-da-svarshi-dosta-rabota.html", "text": "Предизвикателството пред ЦИК е много сериозно, защото трябва с летящ старт да влезе в темата и да свърши доста работа. Това каза заместник-председателят на ВМРО Искрен Веселинов пред журналисти в Народното събрание, предаде репортер на  Агенция „Фокус“ . „Тепърва ще се ориентираме в качествата на кандидатите. Във всеки случай предизвикателството пред ЦИК е много сериозно, защото трябва с летящ старт да влезе в темата и да свърши доста работа“, каза Веселинов. На въпрос дали „Атака“ лесно се е отказала от своите членове,  Веселинов заяви, че доц. Таня Йосифова и Бойчо Арнаудов са кандидати и на „Атака“.  \r\nДеница КИТАНОВА", "date": "2019.03.07", "title": "Искрен Веселинов, ВМРО: Предизвикателството пред ЦИК е много сериозно, защото трябва с летящ старт да влезе в темата и да свърши доста работа"}
{"url": "http://www.focus-news.net/news/2019/03/07/2631768/donald-tusk-razshiryavaneto-na-es-e-prioritet.html", "text": "Председателят на Европейския съвет Доналд Туск заяви, че политиката на разширяване на Европейския съюз е приоритет, не само когато става въпрос за Черна гора, но и за целия регион, предава  скопското електронно издание „Локално“ . \r\nСлед срещата си с черногорския президент Мило Джуканович, Туск подчерта, че протестите в тази страна не са проблем, тъй като са нормални и типични за всяко демократично общество. \r\nДвамата се съгласиха, че проблемите, с които се сблъсква Черна гора и целия регион, са възможност за изграждане на ефикасни държавни институции и върховенство на закона, което е „най-добрата препоръка за напредък в интеграцията“, предава Радио и телевизия Черна гора. \r\nПревод и редакция:", "date": "2019.03.07", "title": "Доналд Туск: Разширяването на ЕС е приоритет"}
{"url": "http://www.focus-news.net/news/2019/03/07/2631767/gl-komisar-georgi-arabadzhiev-zamestnik-glaven-sekretar-na-mvr-otsenkata-koyato-profesionalnoto-rakovodstvo-na-mvr-dava-na-odmvr-blagoevgrad-za-2018-godina-e-dobra.html", "text": "Оценката, която професионалното ръководство на МВР дава на ОДМВР-Благоевград за 2018 година, е добра. Това каза на пресконференция заместник главният секретар на МВР гл. комисар Георги Арабаджиев, предаде репортер на  Радио „Фокус“-Пирин . Според него са постигнати добри резултати и то в резултат на организацията, която е създал директорът на ОДМВР ст. комисар Николай Хаджиев. По думите му трябва да се подобри връзката с гражданите и специално с една конкретна категория от тях – гражданите, които са потърпевши от престъпления. „Единствената забележка, която направих, беше по отношение на дейността на противодействие на корупционните престъпления“, коментира гл. комисар Арабаджиев. \r\nНа пресконференцията присъстваше и зам.-директорът на ГДБОП ст. комисар Стоян Темелакиев, който отбеляза, че ОДМВР-Благоевград работи качествено и върви в правилната посока. Според него важното е, че ОДМВР има много добра комуникация и успешно партньорство. \r\nНатали СТЕФАНОВА", "date": "2019.03.07", "title": "Гл. комисар Георги Арабаджиев, заместник главен секретар на МВР: Оценката, която професионалното ръководство на МВР дава на ОДМВР-Благоевград за 2018 година, е добра"}
{"url": "http://www.focus-news.net/news/2019/03/07/2631765/ministar-rosen-zhelyazkov-sled-2025-g-shte-patuvame-s-vlak-ot-sofiya-do-skopie-za-chas.html", "text": "След 2025 г. ще пътуваме с влак от София до Скопие за час. Това заяви българският транспортен министър Росен Желязков преди началото на първото заседание на Междуправителствената комисия за икономическо и търговско сътрудничество между България и Северна Македония, което се провежда в Скопие, предаде  БНТ . 2025-2027 е последният срок за завършване на железопътната линия София-Скопие.  „В България за новия програмен период, планираме 400 млн. евро за изграждането и модернизацията на линията София-Перник - Радомир - Гешево - граница. От страна на Република Северна Македония е предвидена аналогична сума за изграждането на нова, свързана със Скопие границата. Пътната карта сочи, че към 2025 година, плюс-минус година, ние ще имаме изградена инфраструктура, което е изключително важно, от гледна точка на придвижването, свободата и скоростта на придвижване. Предвижда се София-Скопие да бъде не повече от час“, заяви той. \r\nАкцентът в заседанието на междуправителствената комисия за икономическо и търговско сътрудничество между България и Северна Македония е изграждането на железопътната линия между София и Скопие, както и намаляването на роуминга за потребителите на мобилните потребители от двете страни на границата. Сред обсъжданите теми са транспортната и енергийна свързаност и икономическите отношения.", "date": "2019.03.07", "title": "Министър Росен Желязков: След 2025 г. ще пътуваме с влак от София до Скопие за час"}
{"url": "http://www.focus-news.net/news/2019/03/07/2631748/obedineni-patrioti-izdigat-kandidaturite-na-dots-tanya-yosifova-i-boycho-arnaudov-za-zam-predsedatel-i-chlen-na-tsik.html", "text": "„Обединени патриоти“ издигат кандидатурите на доц. Таня Йосифова и Бойчо Арнаудов за зам.-председател и член на ЦИК.  \r\nТова обявиха пред журналисти депутатите от ПГ на „Обединени патриоти“ Борис Ячев и Искрен Веселинов, предаде репортер на  Агенция „Фокус“ . И трите формации от „Обединени патриоти“ стоят зад тези кандидатури. \r\nДеница КИТАНОВА", "date": "2019.03.07", "title": "„Обединени патриоти“ издигат кандидатурите на доц. Таня Йосифова и Бойчо Арнаудов за зам.-председател и член на ЦИК"}
{"url": "http://www.focus-news.net/news/2019/03/07/2631771/stara-zagora-dvama-mladezhi-sa-zadarzhani-za-krazhbata-na-nyakolko-avtomobila.html", "text": "Двама младежи са задържани за кражбата на няколко автомобила. Това съобщиха от пресцентъра на  МВР . Арестът е извършен около 3.30 часа на 6 март. На кръстовището на бул. „Цар Симеон Велики“ и ул. „Родопи“ полицейски екип подал сигнал за спиране на лек автомобил „Опел Корса“, при което водачът увеличил скоростта и се опитал да избяга. В района на ПГЕ „Джон Атанасов“ автомобилът бил спрян. Установено е, че е управляван от 21-годишен мъж от Велико Търново - неправоспособен, а с него пътувал и 16-годишен. От допълнителна проверка станало ясно, че колата е открадната малко по-рано в Стара Загора, а на 5 март 21-годишният е извършил кражби и на други два автомобила – „Форд Фиеста“ в Стара Загора, който оставил на път в близост до сградата на СБА, и „Опел Астра“ от Левски, който поради повреда е изоставен на АМ „Тракия“. По случая е образувано досъдебно производство. Двамата са задържани с полицейска мярка за 24 часа, работата по случая продължава.", "date": "2019.03.07", "title": "Стара Загора: Двама младежи са задържани за кражбата на няколко автомобила"}
{"url": "http://www.focus-news.net/news/2019/03/07/2631774/rumen-petkov-abv-svikvame-referendum-za-formirane-na-natsionalna-pozitsiya-po-problemite-svarzani-s-mira.html", "text": "Свикваме референдум за формиране на национална позиция по проблемите, свързани с мира. Това каза на пресконференция председателят на АБВ Румен Петков, предаде репортер на  Агенция „Фокус“ . \r\n„Още днес ще се обърнем към парламентарно представените политически сили, към синдикатите, към работодателите с предложение да подкрепят подписка на АБВ за свикване на референдум за формиране на национална позиция по проблемите, свързани с мира – недопускане на допълнителни военни контингенти и военни съоръжения“, посочи Петков. \r\nТой уточни, че АБВ ще информира президента и ще очаква отговор от останалите политически сили. „И тук аргументите като „ние сме членове на съюз“ не вървят“, заяви Петков. \r\nЦветилена СИМЕОНОВА", "date": "2019.03.07", "title": "Румен Петков, АБВ: Свикваме референдум за формиране на национална позиция по проблемите, свързани с мира"}
{"url": "http://www.focus-news.net/news/2019/03/07/2631773/api-dvizhenieto-vremenno-se-osashtestvyava-samo-v-aktivnata-lenta-po-pat-i-1-pernik-sofiya-ot-km-286-do-km-287-v-posoka-pernik-poradi-patnotransportno-proizshestvie.html", "text": "Движението временно се осъществява само в активната лента по път I-1 Перник - София от км 286 до км 287 в посока Перник поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция“. Шофьорите трябва да се движат с повишено внимание и съобразена скорост.", "date": "2019.03.07", "title": "АПИ: Движението временно се осъществява само в активната лента по път I-1 Перник - София от км 286 до км 287 в посока Перник поради пътнотранспортно произшествие"}
{"url": "http://www.focus-news.net/news/2019/03/07/2631775/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към момента е слаб. Няма образували се колони от чакащи автомобили. Движението от и за граничния пункт се осъществява при зимни условия. \r\nВенцеслав ИЛЧЕВ", "date": "2019.03.07", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/03/07/2631776/stara-zagora-okrazhnata-prokuratura-razsledva-otvlichane-na-13-godishno-momiche.html", "text": "Окръжната прокуратура наблюдава досъдебно производство за отвличане на 13-годишно момиче. Това съобщиха от пресцентъра на  Апелативна прокуратура - Пловдив . Престъплението е извършено от повече от едно лице.  \r\nПо делото е установено, че на 5 март 2019 г. в село в община Павел баня малолетното момиче е било отвлечено с цел брак. След сигнал на роднини пострадалата е била намерена в друго село.  \r\nПо делото е извършен оглед на местопроизшествие, разпитани са свидетели. Установени са четири лица, от които три непълнолетни момчета и мъж (на 34 г.), отвлекли малолетното момиче, както и автомобила, с който се придвижвали. Предстои те да бъдат привлечени в качеството на обвиняеми. Иззети са видеозаписи, по които се извършва техническа експертиза, назначена е и съдебномедицинска експертиза. \r\nНаказанието, което се предвижда за престъплението, е лишаване от свобода от 7 до 15 години.", "date": "2019.03.07", "title": "Стара Загора: Окръжната прокуратура разследва отвличане на 13-годишно момиче"}
{"url": "http://www.focus-news.net/news/2019/03/07/2631777/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  по  Радио „Фокус“  ще поставим акцент върху противоправните прояви на децата на територията на Община Дупница. Секретарят на Местната комисия за борба с противообществените прояви на малолетни и непълнолетни лица Ценка Стоянова ще ни запознае с официалната статистика и с основните насоки, по които експертите работят с цел превенция на престъпните деяние, извършвани от деца. Темата ще продължим и с Димитър Шопов, психолог към Центъра за обществена подкрепа в града. С него ще поставим акцент върху действащата към центъра „синя стая”, изградена с цел разпит на деца, станали свидетели или жертва на престъпление. Само преди ден официално бе даден стартът за въвеждането на енергоспестяващи мерки в 7 жилищни сгради на територията на град Дупница. Финансирането в размер на почти 2,5 млн лева е по Оперативна програма „Региони в растеж“. По темата ще разговаряме с ръководителя на проекта Крум Крумов. Община Дупница и Община Куманово ще получат общата сума от 1 млн. лева по програмата за трансгранично сътрудничество между България и Македония. Проектът на двете общини бе одобрен от Съвместния комитет за наблюдение по програмата и е с насоченост към културата и туризма. С целите на проекта ще ни запознае Деси Иванова, експерт в отдел „Проекти“ към Община Дупница. В предаването ще говорим и за предстоящите ремонти на уличната мрежа в града и малките населени места. Събеседник по темата ще бъде Христо Апостолов, пресаташе на Община Дупница. Предаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък, от 16.00 до 17.00 часа, с водещ Венцеслав Илчев.", "date": "2019.03.07", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2019/03/07/2631772/aleksandar-vuchich-sarbiya-ne-mozhe-da-vleze-v-es-ako-ne-priznae-kosovo.html", "text": "Президентът на Сърбия Александър Вучич заяви след срещата си с италианския премиер Джузепе Конте в сряда, че Белград не може да се присъедини към Европейския съюз, ако не постигне споразумение с Прищина, предава  държавната „Радио и телевизия Косово“ . \r\nТой добави, че е дошло времето да бъдат спрени разпространяващите фалшиви новини сърби, които обясняват, че страната може да влезе в Съюза без да разреши косовския проблем. \r\nСръбският президент констатира, че нито Сърбия, нито Косово могат да напреднат в евроинтеграцията без да постигнат споразуумение. \r\nПревод и редакция:", "date": "2019.03.07", "title": "Александър Вучич: Сърбия не може да влезе в ЕС, ако не признае Косово"}
{"url": "http://www.focus-news.net/news/2019/03/07/2631753/yavor-notev-ataka-ot-obedineni-patrioti-izlizame-sas-saglasie-i-obshto-vizhdane-za-dvama-kandidati-za-sastav-na-tsik.html", "text": "От „Обединени патриоти“ излизаме със съгласие и общо виждане за двама кандидати за състав на ЦИК. Това каза заместник-председателят на Народното събрание и депутат от „Атака“ Явор Нотев пред журналисти в Народното събрание, предаде репортер на  Агенция „Фокус“ . „Стигнахме до това съгласие за тези две имена със съзнанието и цялата отговорност на предстоящия избор. Надявам се, че предложените кандидатури ще срещнат одобрението в пленарната зала. Кандидатурите са общи от името на парламентарната група“, каза още Нотев.  \r\nДеница КИТАНОВА", "date": "2019.03.07", "title": "Явор Нотев, „Атака“: От „Обединени патриоти“ излизаме със съгласие и общо виждане за двама кандидати за състав на ЦИК"}
{"url": "http://www.focus-news.net/news/2019/03/07/2631780/gd-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове с на границата с Гърция „Маказа“, „Златоград“ и „Капитан Петко войвода“ по данни към 13.00 часа, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.03.07", "title": "ГД „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/03/07/2631782/kyustendil-obshtinata-organizira-otbelyazvane-na-76-godini-ot-spasyavaneto-na-balgarskite-evrei-na-9-mart.html", "text": "Община Кюстендил организира отбелязване на 76 години от спасяването на българските евреи. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Събитието ще се състои от 11.00 часа на 9 март пред паметника на Димитър Пешев.  \r\nЗа предотвратяването на депортацията на евреите от довоенните граници на България по време на Втората световна война,  голяма заслуга има Димитър Пешев. Пешев инициира остро протестно писмо до министър-председателя Богдан Филов  против депортацията, което е подписано от общо 43-ма народни представители. Освен с почетното гражданство на Израел, делото на Димитър Пешев е почетено с дърво на негово име в Гората на праведниците в Ерусалим. През 1997 година получава посмъртно най-високия български орден „Стара планина“. През 2000 година в София  е учредена фондация на името на Димитър Пешев. На 25 януари 2000 година по инициатива на българската делегация в ПАСЕ в сградата на Съвета на Европа в Страсбург, наред с бюстовете на основателите на Обединена Европа е поставен бюст на Димитър Пешев – дар от българското Народно Събрание, а Международната фондация „Раул Валенберг“ изсича медал с неговия лик. \r\nВенцеслав ИЛЧЕВ", "date": "2019.03.07", "title": "Кюстендил: Общината организира отбелязване на 76 години от спасяването на българските евреи на 9 март"}
{"url": "http://www.focus-news.net/news/2019/03/07/2631778/varna-na-6-godini-i-8-mesetsa-e-osaden-nepravosposobniya-shofyor-ubil-pri-katastrofa-16-godishno-momche-v-selo-ignatievo.html", "text": "Наказание от шест години и осем месеца затвот постанови състав на Окръжния съд във Варна за неправоспособния водач, причинил катастрофа, завършила със смъртта на 16-годишно момче в село Игнатиево. Това съобщават от пресцентъра на  съда . Магистратите признаха за виновен 42-годишния Иван Д., за това че на 5 юли миналата година,  като неправоспособен водач, причинил транспортно произшествие в село Игнатиево, вследствие на което загива 16 годишно момче. Пред съда подсъдимият призна изцяло фактите и обстоятелствата изложени в обвинителния акт и отказа да се събират други доказателства в съдебната фаза. Съдът уважи искането на страните за провеждане на съкратено съдебно следствие. В този случай, според Наказателно-процесуалния кодекс, при постановяване на осъдителна присъда, съдът задължително намалява наказанието, което е наложил с 1/3.  \r\nПред съда подсъдимият заяви, че много съжалява за инцидента и поиска по-нисък размер на наказанието. От държавното обвинение посочиха, че по делото почти не са налице смекчаващи вината обстоятелства. Варненският окръжен съд наложи на подсъдимия Иван Д. наказание „лишаване от свобода“ за срок от 10 години, което намали с една трета до размер 6г. и 8 месеца при общ режим на изтърпяване. На 5 юли 2018 година след полунощ, водачът на лек автомобил Иван Д., се движел по улиците в Игнатиево и блъска преминаващо момче. Той не спрял на местопроизшествието, а продължил да се движи известно време с пострадалия върху автомобила. Непосредствено след извършване на престъплението Иван Д. изоставил управляваната от него кола и се укрил. Десет дни по-късно се предал сам на органите на реда. Пострадалото момче било настанено с опасност за живота в болницата „Св. Анна“ във Варна с множество фрактури на крайници и луксация на двете рамена. В следствие на травмите, на 16 юли детето починало в болницата.  \r\nСправката за съдимост на обвиняемия показва, че той има 11 влезли в сила присъди, от които 4 присъди са за управление МПС след употреба на алкохол и 1 присъда за управление на автомобил при липса на правоспособност. Видно от справката на Пътна полиция 42-годишния мъж е неправоспособен водач на МПС – никога не му е било издавано свидетелство за управляване на автомобил. Иван Д. има 19 влезли в сила наказателни постановления за  нарушения по Закона за движение по пътищата. Присъдата на Окръжен съд – Варна подлежи на обжалване или протест  пред Апелативен съд – Варна в 15 дневен срок.", "date": "2019.03.07", "title": "Варна: На 6 години и 8 месеца е осъден неправоспособния шофьор, убил при катастрофа 16-годишно момче в село Игнатиево"}
{"url": "http://www.focus-news.net/news/2019/03/07/2631783/rumen-petkov-abv-poseshtenieto-na-premiera-medvedev-u-nas-e-dobar-znak-i-mozhe-da-izigrae-seriozna-rolya-v-razvitieto-na-ikonomikata-i-kulturniya-obmen.html", "text": "Посещението на премиера Медведев у нас е добър знак и може да изиграе сериозна роля в развитието на икономиката и културния обмен. Това каза на пресконференция председателят на АБВ Румен Петков, предаде репортер на  Агенция „Фокус“ . \r\n„Посещението на премиера Медведев е добър знак, защото повече от 10 години не се е случвало. И то може да изиграе сериозна роля в развитието на икономиката и традициите, които имаме в културния обмен. Посещението от наша страна обаче беше неподготвено. Когато Путин беше тук, се подписаха много документи с изключителна тежест в различни сфери. Сега са три, като единият се подписва по кореспондентски път – документът за разговорите между двете външни министерства“, заяви Петков. Като значим той определи провелия се в София форум за туризма. „Но нямаше нищо, което да е свързано с възможността за връщане на България на руския пазар. Премиерът каза, че България губи заради санкциите и това трябва да се чуе от Европа“, посочи той. \r\nПетков коментира и случващото се в сферата на енергетиката. „Трябва да заявим тежките ни провали там - провалихме „Син поток“, провалихме „Южен поток“. България все още има шанса да се пребори за голяма доставка в Европа и трябва да защитим нашия социален и икономически интерес“, заяви лидерът на АБВ и посочи, че партията настоява Министерството на енергетиката по най-бързия начин да стартира процедурата за АЕЦ „Белене“. „Начинът, по който се държа Медведев, ни кара да мислим, че Русия няма доверие в нашите институции. Много се надяваме на икономическия форум през юни в Санкт Петербург, на който президентът Радев има покана, той да бъде придружаван от силна група министри, които имат пряко отношение към икономиката на страната“, каза Петков. \r\nЦветилена СИМЕОНОВА", "date": "2019.03.07", "title": "Румен Петков, АБВ: Посещението на премиера Медведев у нас е добър знак и може да изиграе сериозна роля в развитието на икономиката и културния обмен"}
{"url": "http://www.focus-news.net/news/2019/03/07/2631784/kardzhali-posolstvoto-na-republika-azerbaydzhan-i-obshtina-kardzhali-organizirat-otbelyazvane-na-praznika-novruz.html", "text": "Посолството на Република Азербайджан и Община Кърджали организират отбелязване на празника Новруз. Това съобщиха от пресцентъра на  Община Кърджали . На 11 март 2019 г. от 17.00 часа в Дома на културата празникът ще бъде отбелязан с изложба и концерт. Посланикът на Азербайджан Н. Пр. Наргиз Гурбанова същия ден ще има среща с кмета на Община Кърджали инж. Хасан Азис и областния управител Никола Чанев.  \r\nАзербайджанската музика ще бъде представена от азербайджански джаз композиции в изпълнение на българска група с ръководител Минко Ламбов. Ще бъде представена и изложбата „Райските градини на тюркския свят” на талантливата азербайджанска художничка Джамиля Хашимова. Изложбата и концертът ще бъдат предшествани от дегустация на азербайджанската кухня. На проявата ще присъстват Нейно Превъзходителство Наргиз Гурбанова, посланик на Република Азербайджан в България, Гюнай Ефендиева - председател на Международния фонд за тюркска култура и наследство със седалище в Баку (Азербайджан), Хамид Хамидов - председател на парламентарната група за приятелство с Република Азербайджан, народни представители от област Кърджали, както и кметове на общини от областите Кърджали, Хасково и Смолян.  \r\nАзрбайджанците празнуват идването на пролетта със своя много обичан традиционален празник – Новруз (Нов ден). Като празник на пролетта, подновяването и съживяването Новруз се отбелязва всяка година на 20 или 21 март, от момента на пролетното равноденствие.  \r\nВ Азербайджан Новруз е семеен празник, като цялото семейство се събира заедно около хубаво наредена с национални ястия и сладкиши трапеза. Празникът Новруз, който е вписан в Представителния списък на нематериалното културно наследство на човечеството на ЮНЕСКО, подкрепя толерантността и културното разнообразие, допринася за солидарността, приятелството и мира.  \r\nПо инициатива на Азербайджан на 23 февруари 2010 г. на 64-тата сесия на Общото събрание на ООН е приета резолюция, с която 21 март се признава за Международен ден на Новруз, като се има предвид, че традициите и ритуалите на този празник отразяват особеностите на културните и древните обичаи на цивилизациите на Изтока и Запада.", "date": "2019.03.07", "title": "Кърджали: Посолството на Република Азербайджан и Община Кърджали организират отбелязване на празника Новруз"}
{"url": "http://www.focus-news.net/news/2019/03/07/2631785/parlamentat-prie-okonchatelno-zakona-za-sotsialnite-uslugi.html", "text": "Парламентът прие на второ четене Закона за социалните услуги, предаде репортер на  Агенция „Фокус“ . Законът е последният от законодателния пакет, заради който майките на деца с увреждания протестираха продължително през 2018 г. Първите два закона – за хората с увреждания и за личната помощ, вече бяха приети от депутатите.  \r\nТекстовете в закона създават възможност социални услуги да се предоставят на всяко лице, което се нуждае от подкрепа за превенция или преодоляване на социалното изключване, реализиране на права или подобряване на качеството му на живот. Правото на социални услуги е независимо от възрастта, здравното състояние, образованието, доходите, социалното и имущественото състояние. Право на социални услуги ще има и всяко дете, съобразно неговата възраст, физическо, здравно и психическо състояние, степен на развитие и индивидуални потребности.  Със закона се въвежда и забрана за дискриминация спрямо пол, раса, народност, етническа принадлежност, човешки геном, гражданство, произход, религия или вяра, образование, политическа принадлежност, сексуална ориентация, имуществено състояние.  \r\nПо закона се създава Агенция за качеството на социалните услуги към министъра на труда и социалната политика. Новата структура ще контролира спазването на закона и стандартите за качество. Тя ще проверява начина, по който общините и частните доставчици разходват средствата от държавния бюджет. Агенцията ще проверява за спазване на правата на потребителите на социални услуги, ще извършва мониторинг на ефективността на национално ниво и ще извършва лицензиране на всички частни доставчици на социални услуги.  \r\nВ Закона за социалните услуги се определят финансираните от държавния бюджет услуги да бъдат класифицирани в три основни групи - на общинско ниво, на областно ниво за областта и за потребностите на лица от цялата страна. Във всяка община ще бъде създаден и Съвет по въпросите на социалните услуги, чийто състав ще се определя от общинския съвет по предложение на кмета на общината.  \r\nЗаконът постановява асистентската подкрепа за лица в надтрудовоспособна възраст и такива с трайни увреждания да се предоставя от съответната община. Насочването за ползване на асистентска подкрепа, която се финансира от държавния и общинския бюджет, ще се извършва само от общината, която предоставя услугата. Общината ще организира предоставянето на асистентската подкрепа по начин, който да позволи комплексно предоставяне на различните видове социални услуги в домашна среда. Регламентира се заместващата грижа, като подкрепа за лица, полагащи грижи за зависими членове на семейството, не само за деца. Заместващата грижа е дефинирана като краткосрочна, като се предоставя за срок не по-дълъг от 30 дни в рамките на една календарна година. Самата грижа може да се предоставя в домашна или специализирана среда, в която се осигурява резидентна или дневна грижа в домовете на приемни семейства.  \r\nОт 2000 до 3000 лева ще бъде глобата за лице, което не изпълни влязло в сила предписание по закона, и от 3000 до 5000 лева при повторно нарушение. Орган за управление на социална услуга, който не изпълни задължение по закона, ще се глобява с от 3000 до 5000 лева, и от 5000 до 7000 лева при повторно нарушение. До 10 хил. лева ще бъде санкцията, ако нарушението е престъпление.  \r\nДаяна ДЮЛГЕРОВА", "date": "2019.03.07", "title": "Парламентът прие окончателно Закона за социалните услуги"}
{"url": "http://www.focus-news.net/news/2019/03/07/2631763/dps-predlaga-sevinch-solakova-i-erhan-chaushev-za-sekretar-i-za-chlen-na-tsik.html", "text": "ДПС предлага Севинч Солакова и Ерхан Чаушев за секретар и за член на ЦИК. Това каза пред журналисти в Народното събрание председателят на ДПС Мустафа Карадайъ, предаде репортер на  Агенция „Фокус“ .  \r\nВ предстоящия мандат на ЦИК представителите на ДПС ще бъдат с един по-малко. Според сега действащия състав на ЦИК, който е конструктиран през 2004 г., членовете на ДПС са 3-ма, а новите кандидати от партията са двама.    \r\nДаяна ДЮЛГЕРОВА Очаквайте подробности", "date": "2019.03.07", "title": "ДПС предлага Севинч Солакова и Ерхан Чаушев за секретар и за член на ЦИК"}
{"url": "http://www.focus-news.net/news/2019/03/07/2631788/kyustendil-tsvetya-ot-manista-se-predlagat-v-grada-za-podarak-po-povod-mezhdunarodniya-den-na-zhenata.html", "text": "Цветя от мъниста се предлагат в Кюстендил за подарък по повод Международния ден на жената, предаде репортер на  Радио „Фокус” – Кюстендил . Майсторът на цветята Галина Трайкова отбелязва, че нейните произведения никога не увяхват. „Изработвам ги от мъниста и тел. Трудно се прави едно такова цвете, но ги изработвам с любов. Нито едно не е същото като другите, те нямат дубликат. Хората ги оценяват, радват им се, но рядко купуват. Предпочитат по-евтините цветя”, каза Галина Трайкова. По думите й някои от хората оценяват ръчния труд и изработените от мъниста кокичета, зюмбюли, орхидеи и лалета. „Кокичето мога да го изработя и за един час, теменужката ми отнема около два часа, но по-големите цветя изискват по-дълъг период от време”, посочи Галина Трайкова. \r\nВенцеслав ИЛЧЕВ", "date": "2019.03.07", "title": "Кюстендил: Цветя от мъниста се предлагат в града за подарък по повод Международния ден на жената"}
{"url": "http://www.focus-news.net/news/2019/03/07/2631770/rumen-petkov-abv-vsichki-temi-koito-sa-bili-diskutirani-sas-stoltenberg-tryabva-da-badat-analizirani-publichno-v-narodnoto-sabranie.html", "text": "Всички теми, които са били дискутирани със Столтенберг, трябва да бъдат анализирани публично в Народното събрание. Това каза на пресконференция председателят на АБВ Румен Петков, предаде репортер на  Агенция „Фокус“ . \r\n„Столтенберг не дойде в България като генерален секретар на ООН, а като генерален секретар на КПСС – дойде, даде задачите си и си отиде. Ние не знаем основните теми, които са дискутирани с българските институции и какви ангажименти е поела България. Внушенията, които се направиха веднага след заминаването на Столтенберг от България, са, че трябва да се разполагат в Европа“, заяви Петков и посочи, че всички теми, които са дискутирани с него, трябва да бъдат анализирани публично в Народното събрание и да се заеме принципна позиция на българската страна.  \r\n„Ние от АБВ сме категорично против разполагане на чуждо въоръжение на наша територия, това е абсолютно недопустимо – още повече ядрено оръжие. Категорични сме, че на българската територия не могат да бъдат разполагани допълнителни военни контингенти. Категорични сме и че българската акватория не може да бъде използвана за разполагане на допълнителни военноморски сили“, каза още той. \r\nЦветилена СИМЕОНОВА", "date": "2019.03.07", "title": "Румен Петков, АБВ: Всички теми, които са били дискутирани със Столтенберг, трябва да бъдат анализирани публично в Народното събрание"}
{"url": "http://www.focus-news.net/news/2019/03/07/2631789/kyustendil-oblastnata-direktsiya-na-mvr-otchita-dobri-rezultati-v-protivodeystvieto-na-kriminalnata-prestapnost.html", "text": "Областната дирекция на МВР в Кюстендил отчита добри резултати в противодействието на криминалната престъпност. Това каза пред  Радио „Фокус”  – Кюстендил Катя Табачка, говорител на Областна дирекция на МВР – Кюстендил. За 2018 година разкриваемостта е увеличена с 9.33 пункта, като едновременно с това е налице намаление в динамиката на криминалната престъпност със 17.6 % спрямо предходната година. Намаление се отчита и в динамиката на икономическата престъпност – с 23.68 %, при която разкриваемостта е увеличена с 16.24 пункта. Престъпленията против собствеността на гражданите бележат снижение, което се очертава като тенденция през последните години. „Мерките по разкриване на домовите кражби и по тези от каси в региона, дадоха положителен резултат. Постигнати са добри резултати по противодействието на наркоразпространението в региона – над  80 % от регистрираните престъпления са разкрити”, каза Катя Табачка.  \r\nНе са регистрирани въоръжени, както и грабежи по главните пътища на Кюстендилска област. Извършени са три убийства, които са разкрити. Посегателствата над моторни превозни средства бележат спад, като едновременно с това разкриваемостта е увеличена 2.8 пъти – 37.5 %, спрямо 13.33 % за предходната година. През 2018 година не са установени незаконно пребиваващи чужденци. Извършени са 730 проверки за съгласуване искане за виза за дългосрочно пребиваване. Отчита се увеличение с 200 % на броя на получените искания за проверка на подадените заявления от лица чужди граждани за издаване на виза за дългосрочно пребиваване в сравнение с предния отчетен период. Проведени са 796 интервюта във връзка с подадени заявления за предоставяне право на продължително и постоянно пребиваване с чужди граждани. Чужденците получили разрешение за продължително пребиваване през 2018 година са 245 души. Кандидатстващите за постоянно пребиваване от 177 души за 2017 годишно са се увеличили на 550 души – увеличение с 311 % в сравнение с предния отчетен период. \r\nВенцеслав ИЛЧЕВ", "date": "2019.03.07", "title": "Кюстендил: Областната дирекция на МВР отчита добри резултати в противодействието на криминалната престъпност"}
{"url": "http://www.focus-news.net/news/2019/03/07/2631790/sofiya-vavezhda-se-vremenna-organizatsiya-na-dvizhenieto-zaradi-remont-na-relsite-po-tramvayna-liniya-6.html", "text": "Въвежда се временна организация на движението заради ремонт на релсите по трамвайна линия 6. Това съобщиха от пресцентъра на  Столична община . Във връзка с извършването на основен ремонт на релсовия път и съоръженията му от „Трансремонтстрой“ ЕАД за времето на ремонтите „Център за градска мобилност“ ЕАД  променя маршрута на трамвайна линия 6.  \r\nНа 9 март 2019 г. от 04.30 до 16.00 часа трамваите от линия 6 ще се движат от жк. „Иван Вазов“ до трамвайно обръщателно колело „Връбница“. След 16.00 часа маршрутът ще се възстанови до жк. „Обеля 2“.  \r\nНа 10 март 2019 г. от 04.30 до 16.00 часа трамваите от линия 6 ще се движат от жк. „Иван Вазов“ до трамвайно обръщателно колело „Хюндай България”. След 16.00 часа маршрутът да се възстанови до жк. „Обеля 2“.", "date": "2019.03.07", "title": "София: Въвежда се временна организация на движението заради ремонт на релсите по трамвайна линия 6"}
{"url": "http://www.focus-news.net/news/2019/03/07/2631787/d-r-atanas-kambitov-kmet-na-blagoevgrad-blagodarya-na-vsichki-uchastvali-vav-vazstanovyavaneto-na-pametnika-kostnitsa-na-zaginalite-v-mezhdusayuznicheskata-voyna.html", "text": "Благодаря на всички, които участваха във възстановяването на паметника костница. Това каза д-р Атанас Камбитов, кмет на Благоевград, по време на официалното откриване на реставрирания паметник на загиналите войници и офицери в Междусъюзническата война, предаде репортер на  Радио „Фокус“ – Пирин . Кметът на Благоевград посочи, че днес е извършено едно добро дело и отправи своята специална благодарност към министър Красимир Каракачанов за инициативата.  \r\n„Благодаря на Областната администрация, Регионален клуб „Традиция“, добави д-р Атанас Камбитов. Той посочи, че не са били необходими чак толкова много усилия, за да се осъществи възстановяването на паметника. „Колко години го бяхме оставили като в забрава, а ние нямаме оправдание за такова нещо. Тези хора, които някога са си дали живота, са близо 600 човека, това 600 съдби и нямаме право да забравяме, защото нито сме толкова силни, нито толкова велики“, коментира д-р Атанас Камбитов. Той уточни, че е важно да си вземем поука.  \r\n„Нека да издирим всички войнишки гробове на територията на община Благоевград и всичко, което е свързано с историята“, коментира д-р Атанас Камбитов. По думите му е важно стъпка по стъпка те да бъдат възстановени. „Вчера си мислех, че тези хора отиват и си дават живота. Колко от нас биха го направили?! Прошката и саможертвата са най-великите добродетели и затова нямаме право да забравяме, а трябва да помним подвига им и да го предаваме на следващите поколения“, заяви д-р Атанас Камбитов. Той каза още, че за историята и поуките е явно, че няма вечен съюзник и вечен враг, но има вечен интерес, като за нас това е силна и богата България на българите. „Бъдете здрави, вечна памет на героите и Бог да пази България“, допълни д-р Атанас Камбитов. \r\nДенис НИКИФОРОВ", "date": "2019.03.07", "title": "Д-р Атанас Камбитов, кмет на Благоевград: Благодаря на всички, участвали във възстановяването на паметника костница на загиналите в Междусъюзническата война"}
{"url": "http://www.focus-news.net/news/2019/03/07/2631792/blagoevgrad-bez-zabavyane-se-osashtestvyava-preminavaneto-prez-gkpp-ilinden-eksohi.html", "text": "Без забавяне се осъществява преминаването през ГКПП „Илинден-Ексохи“ на българо-гръцката граница. Това съобщиха за  Радио „Фокус“-Пирин  от „Гранична полиция“. С нормална интензивност се извършва преминаването и през ГКПП „Кулата-Промахон“. Без проблеми се осъществява преминаването и на ГКПП „Златарево – Ново село“ на границата със Северна Македония. \r\nНатали СТЕФАНОВА", "date": "2019.03.07", "title": "Благоевград: Без забавяне се осъществява преминаването през ГКПП „Илинден-Ексохи“"}
{"url": "http://www.focus-news.net/news/2019/03/07/2631794/kalina-petrova-kashta-muzey-ivan-vazov-berkovitsa-predi-140-godini-ivan-vazov-pristiga-v-berkovitsa-za-da-bade-predsedatel-na-okrazhniya-sad.html", "text": "Преди 140 години Иван Вазов пристига в Берковица, за да бъде председател на Окръжния съд, каза за  Радио „Фокус“ – Видин  Калена Петрова, уредник в къща музей „Иван Вазов“ в Берковица. Тя посочи, че първоначално Иван Вазов е бил на служба в Русе, но но заболява белодробно и по препоръка на лекарите се премества в планинския град Берковица. „Вазов пътува от Русе до Лом с австрийски кораб, оттам наема файтон и пристига в Берковица. Бил е облечен в униформата на съдия – с черен редингот, със златни еполетни копчета и червена фуражка. Иван Вазов живее в няколко къщи в Берковица, като последната къща, в която пребивава, е запазена. Това е голяма къща на търговец – бей, търгувал със сърмени платове“, отбеляза Калина Петрова.  \r\nТя допълни, че Иван Вазов пребивава в Берковица 17 месеца – от 7 март 1879 до 18 септември 1880 година, и завинаги свързва името си с града. „Това е активен творчески период за Иван Вазов, тук пише поемата „Грамада”, повестта „Митрофан и Добридолски“, разказа „Белимелецът“, прочутото си стихотворението „Малини“, посочи Калина Петрова. Иван Вазов е вторият и последен съдия на Окръжен съд – Берковица. „Минавайки години след това през Берковица Вазов възкликва - А тебе, Берковице, привет благодарствен от твоя случаен някогашен гостенин“, казва Калина Петрова. \r\nПред паметника на Вазов в двора на Трето основно училище „Иван Вазов“ в Берковица ще бъдат положени венци и цветя и ще бъде изпълнена кратка литературна програма. След тържествената част ще бъде открита фотоизложба във фоайето на училището на тема: „Иван Вазов и Берковица“. \r\nАнна ЛОЗАНОВА", "date": "2019.03.07", "title": "Калина Петрова, къща-музей „Иван Вазов“ - Берковица: Преди 140 години Иван Вазов пристига в Берковица, за да бъде председател на Окръжния съд"}
{"url": "http://www.focus-news.net/news/2019/03/07/2631793/veliko-tarnovo-kmetat-daniel-panov-e-udostoen-s-priza-kavaler-na-zhaltata-roza.html", "text": "Кметът на Общината Даниел Панов е удостоен с приза „Кавалер на жълтата роза“, който всяка година дамите от клуб „Зонта“ във Велико Търново връчват на партньори на неправителствената организация. Това съобщиха от пресцентъра на  Общината . По традиция, статуетката бе връчена на церемония, провела се в навечерието на Международния ден на жената – 8 март. Именно на тази дата през 1919 година в САЩ е създаден първият „Зонта клуб“. \r\nПрезидентът на местния „Зонта клуб“ Красимира Коцева посочи, че призът се присъжда за успешното партньорство и сътрудничество с Община Велико Търново. \r\n„Жената винаги е бил водещ фактор в нашето общество и в семейството. Благодаря за доброто партньорство, което имаме. Вече две десетилетия „Зонта клуб“ опазва традициите и работи успешно, подкрепяйки различни благотворителни каузи и събития в сферите на здравеопазването, културата, образованието, спорта. Вие впечатлявате и вдъхновявате цялото общество с активността си, с благородните инициативи, давате пример на много момичета и жени. Благодаря ви за приноса, който имате за развитието на Велико Търново“, каза кметът Даниел Панов.  \r\nВ края на церемонията кметът на Велико Търново връчи по една жълта роза на всяка от дамите, част от великотърновската структура на организацията. \r\nЕжегодното за „Зонта клуб“ тържество уважиха много приятели, представители на клубовете „Ротари“, „Лайънс“ и др., областният управител проф. Любомира Попова, заместник-кметът на Велико Търново Снежана Данева-Иванова, генералният мениджър на „Етър ВТ“ Красимир Балъков и общественици.", "date": "2019.03.07", "title": "Велико Търново: Кметът Даниел Панов е удостоен с приза „Кавалер на жълтата роза“"}
{"url": "http://www.focus-news.net/news/2019/03/07/2631791/afp-bryuksel-se-nadyava-venetsuela-da-razmisli-za-ekspulsiraneto-na-germanskiya-poslanik.html", "text": "Европейският съюз обяви в четвъртък, че се надява Венецуела да размисли за експулсирането на германския посланик, тъй като Брюксел иска да запази отворени линиите на комуникация с враждуващите страни в южноамериканската страна, предава  AFP . \r\n„Съжаляваме за факта, че германският посланик е принуден да напусне страната“, заяви Мая Кочиянчич, говорителят на върховният представител на ЕС за външна политика Федерика Могерини. „Съюзът се надява, че решението ще бъде преразгледано“. \r\nПревод и редакция:", "date": "2019.03.07", "title": "AFP: Брюксел „се надява“ Венецуела да размисли за експулсирането на германския посланик"}
{"url": "http://www.focus-news.net/news/2019/03/07/2631795/sport-ikardi-i-naingolan-aut-za-macha-vav-frankfurt.html", "text": "Айнтрахт Франкфурт приема днес Интер в мач от първите осминафинали на Лига Европа. Двата тима влизат от различни позиции в двубоя. Домакините нямат загуба вече 9 мача и са на 3 точки от зоната на Шампионска лига. Интер след отчайващо представяне за последно падна с 1:2 от опашкаря Каляри и засега е 4-ти в Серия „А“, но Рома дебне с 3 т. по-малко. Съперниците имат проблеми по съставите си преди двубоя на \"Комерцбанк Арена\". Анте Ребич отпадна от групата на домакините. Един от вероятните му заместници е Гонсало Пасиенсия. Португалецът вкара дебютния си гол за Айнтрахт в 96-ата минута на драматичния домакински успех срещу Хофенхайм (3:2) през уикенда, а досега през сезона има едва 15 игрови минути. Под въпрос е и участието на капитана Давид Абрахам. Добрата новина за треньора Адолф Хютер е, че Желсон фернандес е възстановен. \"Предстои ни специален мач срещу специален съперник. Имахме изключително тежък жребий, но трябва да надграждаме, за да си осигурим добра позиция преди ответния мач. Интер е класен отбор и в никакъв случай не се подлъгваме по формата им в последно време\", заяви наставникът на орлите. В Интер вчера сутринта неприятната новина бе свързана с Раджа Наинголан. След магнитния резонанс бе установено, че разтежението в левия прасец ще го извади и за реванша срещу Айнтрахт. Крилото Кейта Бал-де също отпадна от сметките. Разжалваният капитан Мауро Икарди пък продължава да се прави на контузен и бойкотира мача в очакване на среща с президента Стивън Жан, на която ще се изясни бъдещето му. Треньорът Лучано Спалети взе за Германия група от 19 футболисти, като в нея попаднаха 18-годишните дебютанти от примаверата Томас Скиро (халф) и Давиде Мерола (нападател).", "date": "2019.03.07", "title": "Спорт: Икарди и Наинголан аут за мача във Франкфурт"}
{"url": "http://www.focus-news.net/news/2019/03/07/2631798/gd-granichna-politsiya-na-gkpp-dunav-most-ruse-trafikat-e-intenziven-na-izhod-za-tovarni-avtomobili.html", "text": "На ГКПП \"Дунав мост-Русе\" на българо-румънската граница трафикът е интензивен на изход за товарни автомобили. Това съобщиха от  ГД \"Гранична полиция\" .   \r\nНа всички останали български гранични контролно-пропускателни пунктове трафикът е нормален.", "date": "2019.03.07", "title": "ГД \"Гранична полиция\": На ГКПП \"Дунав мост-Русе\" трафикът е интензивен на изход за товарни автомобили"}
{"url": "http://www.focus-news.net/news/2019/03/07/2631797/nfsb-otkriha-izlozhba-v-narodnoto-sabranie-za-spasyavaneto-na-balgarskite-evrei.html", "text": "\"С изложба като тази трябва да прекратим опитите за омаловажаване приноса на българската държава – Царство България тогава, на българската общественост и народ в това уникално по рода си дело. Това каза лидерът на НФСБ и съпредседател на „Обединени патриоти“ Валери Симеонов, съобщиха от пресцентъра на  НФСБ . \r\nЛидерът на НФСБ и съпредседател на Коалиция „Обединени патриоти“ Валери Симеонов откри във фоайето на Народното събрание днес документална изложба „1943: Преследване и защита – съдбата на българските евреи“. Изложбата е по повод годишнината от отбелязването на спасяването на българските евреи. \r\nЗаедно с експозицията бе представена и книгата „Краят увенчава делото“ – сборник с материали от международната научна конференция „Спасяването на българските евреи – събития и личности“, провела се във Великотърновския университет на 15 и 16 юни 2018 година. Заедно с Валери Симеонов на откриването на изложбата в Народното събрание бяха и авторите, участвали в научната конференция, сред които проф. Пламен Павлов, арх. Елко Хазан и инж. Самуил Ардити.  \r\n„За мен е чест да открия изложбата, организирана от депутатите от НФСБ, посветена на годишнината от спасяването на българските евреи. Тази дата се отбелязва всяка година. За съжаление, много често – рутинно. Днешната изложба има претенциите да отправи един по-различен поглед към фактите, към историята за спасяването на българските евреи“, заяви при откриването лидерът на НФСБ и съпредседател на „Обединени патриоти“ Валери Симеонов.  \r\nПо думите му този по-различен поглед се дължи на обстойното изследване и работата на участниците в международната конференция. „С този поглед нашата цел е да прекратим опитите за омаловажаване на приноса на българската държава – Царство България тогава, на българската общественост, на българския народ в това уникално по рода си дело“, посочи Валери Симеонов.   \r\nТой припомни парадокса, „на който станахме свидетели и жертва през есента на 2017 година, когато говорителката на Външно министерство на Руската федерация Мария Захарова извърши откритието и оповести, че българските евреи са били спасени от съветската армия.  \r\n„Премълчаване и изопачаване на фактите не трябва да допускаме. Приносът на видни исторически наши личности не трябва да бъде омаловажаван. Нямаше как българските евреи да бъдат спасени без съдействието – неафиширано, на висшата държавна власт в лицето на Цар Борис Трети, без съдействието на Патриарх Кирил, Екзарх Стефан, Димитър Пешев, Никола Мушанов, съюзите на офицерите, на художници, на лекари, адвокати.“, припомни Валери Симеонов.", "date": "2019.03.07", "title": "НФСБ откриха изложба в Народното събрание за спасяването на българските евреи"}
{"url": "http://www.focus-news.net/news/2019/03/07/2631796/shumen-okrazhnata-prokuratura-predade-na-sad-trima-moldovtsi-za-grabezh-i-napadenie-na-sluzhitelka-na-benzinostantsiya.html", "text": "Окръжната прокуратура предаде на съд трима молдовци за грабеж и нападение на служителка на бензиностанция. Това съобщиха от пресцентъра на  Апелативна прокуратура - Варна . На съд са предадени 28-годишният Дмитрий Р. и 22-годишните Андрей Кр. и Андрей К. за извършен грабеж на бензиностанция „Петрол“ в съучастие като съизвършители, като е била причинена средна телесна повреда на служителката там. Тримата подсъдими са граждани на Република Молдова и ще отговарят за извършеното престъпление, което се наказва с лишаване от свобода от 5 до 15 години, като съдът може да постанови и конфискация до една втора от имуществото на виновните.  \r\nМолдовските граждани пристигнали у нас с автомобил на 8 април миналата година. Целта на пътуването до България била да закупят автомобил на подсъдимия Андрей К. Настанили се на хотел в Шумен. Подсъдимите Андрей К. и Дмитрий Р. предложили на приятелите си да извършат грабеж на бензиностанцията на Пети километър край Шумен. За грабежа закупили ръкавици и приготвили четири маски с качулки. \r\nНа 11 април около 1.30 часа след полунощ молдовците паркирали автомобила си на черен път близо до бензиностанцията, скрили се в храстите и наблюдавали нарочения на грабеж обект около 15 минути. На смяна била служителка, която говорела с клиент до бензинколонките. Подсъдимият Андрей Кр. с пистолет-играчка в ръка и Григорий Т. с пистолет без пълнител ударили клиента, след това започнали да удрят служителката. Жената била издърпана зад бензиностанцията от Андрей Кр. и Андрей К., които продължили да ѝ нанасят ударил в главата, ритали я по ръцете и краката. От ударите нападателите й причинили средна телесна повреда, като счупили пръст на ръката ѝ, довело до трайно затруднение в движението, а на клиента на бензиностанцията била причинена лека телесна повреда. \r\nДмитрий Р. влязъл в бензиностанцията, взел металната каса и всички побягнали към паркираната наблизо кола. По пътя касата била отворена, мъжете взели намиращите се в нея 254 лева и я изхвърлили заедно с маските си. Още същата нощ четиримата молдовци напуснали България през ГКПП – Силистра.  \r\nТе били установени от полицията като извършители на грабежа. През есента на миналата година съучастникът на тримата подсъдими Григорий Т. пътувал за Турция по бизнес, без да знае, че е установен като съучастник в грабежа. Още щом влязъл в България, той бил задържан под стража. Мъжът бил привлечен като обвиняем от Окръжната прокуратура в Шумен и вече изтърпява ефективната си присъда, след като възстановил изцяло причинените имуществени вреди. \r\nТримата му съучастници  продължават да се издирват и делото срещу тях ще се гледа при условията на задочното производство в Шуменския окръжен съд, който се очаква да го насрочи за разглеждане.", "date": "2019.03.07", "title": "Шумен: Окръжната прокуратура предаде на съд трима молдовци за грабеж и нападение на служителка на бензиностанция"}
{"url": "http://www.focus-news.net/news/2019/03/07/2631786/ria-novosti-yuliya-timoshenko-se-zadalzhi-pismeno-da-varne-donbas-i-krim-pod-kontrola-na-ukrayna.html", "text": "Кандидатът за президент на Украйна и лидер на партия „Баткивщина“ Юлия Тимошенко писмено се задължи да „върне Донбас и Крим“ под контрола на Киев в случай, че победи на изборите за държавен глава на страната, предава  РИА Новости . \r\nВотът ще се състои на 31 март. За поста президент претендират 43 кандидата. Според социологическите проучвания, през последните месеци лидер в рейтинга е била именно Тимошенко, но през януари шоуменът Владимир Зеленский я задмина. Рейтингът на действащия държавен глава Петро Порошенко е около 20%. \r\n„Поставям подписа си под това задължение. Ако не изпълня своя ангажимент, ще се откажа от длъжността президент... Ще върнем Донбас и Крим“, заяви Тимошенко на пресконференция. \r\nОсвен това тя обещи да внесе изменения в Конституцията, включително да отмени имунитета на депутатите, да въведе безплатно образование и да осигури на младите семейства нисколихвени кредити. \r\nСъщо така Тимошенко обещава да увеличи доходите на гражданите „до нивото на Полша“ и да направи заплатите на военните „един път и половина по-високи от средните доходи в страната“. Политикът се ангажира също да „унищожи“ олигархическите кланове, корупцията, както и да не допусне бягството на корумпирани чиновници от страната. \r\nТимошенко призова и другите кандидати за държавен глава да подпишат аналогични декларации за своите предизборни обещания. \r\nПревод и редакция:", "date": "2019.03.07", "title": "РИА Новости: Юлия Тимошенко се задължи писмено да върне Донбас и Крим под контрола на Украйна"}
{"url": "http://www.focus-news.net/news/2019/03/07/2631800/haskovo-grupa-detsa-sa-se-opitali-da-chupyat-kamerite-v-podleza-na-bul-g-s-rakovski.html", "text": "Деца са се опитали след 20.00 часа на 6 март да счупят камерите в подлеза на бул. „Г. С. Раковски“. Това съобщиха от пресцентъра на  Община Хасково . Едната камера е с напукан корпус. На записа се вижда, че от групата от 10 деца се отделят 4, които си помагат да стигнат до камерата, едното от тях я удря с гаечен  ключ. Лицата на децата се виждат много добре на записа от камерите. Едното е с велосипед, водят с тях и куче. \r\nЗаписът е предаден на Общинската полиция, чиито служители ще издирят участниците в инцидента.", "date": "2019.03.07", "title": "Хасково: Група деца са се опитали да чупят камерите в подлеза на бул. „Г. С. Раковски“"}
{"url": "http://www.focus-news.net/news/2019/03/07/2631801/sofiya-mototsikletist-e-postradal-pri-katastrofa-na-patya-za-pernik.html", "text": "Мотоциклетист е пострадал при катастрофа на пътя I-1 Перник – София, в посока Перник. Това съобщиха за  Агенция „Фокус“  от  пресцентъра на МВР . Инцидентът е станал между мотоциклет и автомобил. Мотоциклетистът е откаран в болница за преглед. Пътниците в автомобила не са пострадали. Причините за инцидента се изясняват. Трафикът се регулира от „Пътна полиция“ и движението временно се осъществява само в активната лента от км 286 до км 287 в посока Перник.", "date": "2019.03.07", "title": "София: Мотоциклетист е пострадал при катастрофа на пътя за Перник"}
{"url": "http://www.focus-news.net/news/2019/03/07/2631781/b92-sarbiya-pametnik-na-srabski-zhertvi-v-severno-kosovo-e-razrushen.html", "text": "Паметник, издигнат в чест на отвлечени и убити сърби в косовската община Ораховац е бил разрушен, като кръстът, поставен над него, е бил разбит, предава  белградското радио „Б92“ . \r\nДържавната телевизия РТС съобщи в четвъртък, че инцидентът се е случил в село Велика Хоца. \r\nКакто се съобщава, от площадката е отстранен и флаг на Република Сърбия \r\nСлучаят е докладван на полицията, която е изпратила екип на мястото. \r\nПревод и редакция:", "date": "2019.03.07", "title": "„Б92“ (Сърбия): Паметник на сръбски жертви в Северно Косово е разрушен"}
{"url": "http://www.focus-news.net/news/2019/03/07/2631769/mustafa-karadaya-dps-ne-si-spomnyam-drug-pat-predi-opredelyane-na-sastava-na-tsik-da-ne-e-imalo-konsultatsii-mezhdu-parlamentarnite-partii-i-koalitsii.html", "text": "Не си спомням друг път преди определяне на състава на ЦИК да не е имало консултации между парламентарните партии и коалиции. Това каза пред журналисти в Народното събрание председателят на ДПС Мустафа Карадайъ, предаде репортер на  Агенция „Фокус“ . „Ние от ДПС предложихме г-жа Севинч Солакова за секретар на ЦИК и г-н Ерхан Чаушев за член. Двамата имат дългогодишен професионален, юридически и административен опит, практика. И двамата предложени от нас колеги за ЦИК имат дългогодишен опит като членове на ЦИК в провеждането на всички видове избори и референдуми в страната“, заяви той. „Г-жа Солакова е от 1995 г., с малки изключения, до сега е  участвала в съставите на ЦИК в различни длъжности. Г-н Чаушев от 2007 г. до сега е член на ЦИК“, отбеляза той.  \r\n„Надявам се вие да ми припомните, но аз нямам спомен до сега преди определянето на състава на ЦИК да не е имало консултации между парламентарно представените партии и коалиции. Този път такива консултации не бяха проведени. На свой ред ние си направихме нашите предложения, като до последно очаквахме, че ще има такива консултации“, коментира председателят на ДПС.  \r\nДаяна ДЮЛГЕРОВА", "date": "2019.03.07", "title": "Мустафа Карадайъ, ДПС: Не си спомням друг път преди определяне на състава на ЦИК да не е имало консултации между парламентарните партии и коалиции"}
{"url": "http://www.focus-news.net/news/2019/03/07/2631806/kyustendil-uchastnichkite-v-konkursa-devoyka-kyustendilska-prolet-posetiha-14-detski-gradini-i-uchilishta-v-nova-initsiativa.html", "text": "В нова инициатива участничките в конкурса „Девойка Кюстендилска пролет” посетиха 14 детски градини и училища, предаде репортер на  Радио „Фокус” – Кюстендил . Девойките бяха посрещнати от възпитаниците на детските градини и учебните заведения, като всяка една от образователните институции беше избрала тематично облекло. Част от децата и учениците бяха облечени в пролетни костюми, други в народни носии и приказни герои, трети в мажоретни костюми, част от гимназистите представиха и своите дейности в училищата. Всички срещи бяха съпроводени с добро настроение и много пролетни усмивки. Възпитаниците на детските градини и училищата подкрепиха участничките в най-стария конкурс за красота – „Девойка Кюстендилска пролет”. \r\n„Фокус” припомня, че на 16 март от 19.00 часа на площад ”Велбъжд” ще се проведе 53-ият конкурс за избор на „Девойка Кюстендилска пролет“. Традицията по тържествено посрещане на пролетта датира от 1966 година. На този празник се избира девойка, която символизира идването на пролетта, младостта, пробуждането на природата и надеждата за нов живот. \r\nВенцеслав ИЛЧЕВ", "date": "2019.03.07", "title": "Кюстендил: Участничките в конкурса „Девойка Кюстендилска пролет” посетиха 14 детски градини и училища в нова инициатива"}
{"url": "http://www.focus-news.net/news/2019/03/07/2631764/redzhep-taiyp-erdogan-turtsiya-nyama-da-se-otkazhe-ot-s-400-mozhe-da-kupi-i-s-500.html", "text": "Турция никога няма да се откаже от сделката за закупуване на зенитно-ракетни системи С-400 от Русия, заяви президентът на страната Реджеп Таийп Ердоган, като добави, че впоследствие Анкара може да купи и системи С-500, предава  електронното издание на вестник Kathimerini . \r\nПо-рано Вашингтон предупреди, че придобиването на ракетните системи от Русия може да предизвика спиране на подписани по-рано оръжейни сделки между Вашингтон и Анкара, а тази седмица реши да прекрати преференциалната търговия с Турция. \r\nВ интервюто пред турската телевизия Kanal 24, Ердоган каза още, че САЩ не трябва да се опитват да наказват Турция чрез търговски мерки, защото тя също е подготвила свои мерки. \r\nПревод и редакция:", "date": "2019.03.07", "title": "Реджеп Таийп Ердоган: Турция няма да се откаже от С-400, може да купи и С-500"}
{"url": "http://www.focus-news.net/news/2019/03/07/2631803/yordan-yordanov-kmet-na-dobrich-uchastieto-mi-v-8-ata-evropeyska-sreshta-na-visoko-ravnishte-na-regionite-i-gradovete-e-vazmozhnost-dobrich-da-ima-aktivno-predstavitelstvo.html", "text": "Участието ми в 8-ата Европейска среща на високо равнище на регионите и градовете в Букурещ е поредна възможност градът да има активно представителство. Това каза в предаването „Добрич - Блян вихрен, понесен над степ ековита...“ на  Радио „Фокус“  кметът на Добрич Йордан Йорданов. „Добрич може да бъде много добре представен и това да даде една бъдеща възможност на града да бъде част от европейската политика и да бъдем допитвани, когато се взимат важни решения за регионите. Живеем в един граничен регион, където от една страна е Североизточна България, от друга страна това е Южна Добруджа, която е била и част от Румъния. За нас е изключително важно да се позиционираме правилно в Европа и изключително важно да се чуват нашите искания. Това участие приемам като възможност да издигнем Добрич на едно по-високо равнище, което смятам, че заслужаваме“, каза Йордан Йорданов.  \r\nПо думите му общо за участие във форума са селектирани 100 изборни лица на местно и регионално ниво от Европейския съюз (ЕС) на възраст до 40 години. Избрани са от специална комисия за участие в 8-ата Европейска среща на високо равнище на регионите и градовете.  \r\n„Мога да кажа, че събитието е най-мащабната инициатива на Европейския комитет на регионите, като се провежда на всеки две години и целта му е да се получи дебат между изборни лица на регионално и местно ниво по актуални теми от дневния ред на Европейския съюз. Самата среща ще се проведе на 14 и 15 март. Но за мен беше изненада това, което последва след нашето кандидатстване и впоследствие избора, който получихме. За мен беше изненада и последващото писмо, което пристигна. Това е една покана от Европейската народна партия (ЕНП). Непосредствено след срещата на високо равнище на следващия ден – 16 март, съм поканен от тази партия на отделен форум, който те организират. Поканени сме общо 33-ма млади лидери от цяла Европа да присъстваме на този техен форум. От програмата се вижда, че още един кмет от България ще участва – Йорданка Фандъкова, кметът на София. Участие ще вземе Манфред Вебер, председателят на Европейската народна партия в Европейския парламент. Ние принадлежим към семейството на ЕНП и може би заради това са взели решение да бъда поканен и аз като кмет на Община град Добрич“, добави кметът Йорданов.  \r\nЖулиета НИКОЛОВА", "date": "2019.03.07", "title": "Йордан Йорданов, кмет на Добрич: Участието ми в 8-ата Европейска среща на високо равнище на регионите и градовете е възможност Добрич да има активно представителство"}
{"url": "http://www.focus-news.net/news/2019/03/07/2631804/api-vazstanoveno-e-dvizhenieto-po-pat-i-1-pernik-sofiya.html", "text": "Възстановено е движението по път I-1 Перник - София. Това съобщиха от пресцентъра на  Агенция „Пътна инфраструктура“ .", "date": "2019.03.07", "title": "АПИ: Възстановено е движението по път I-1 Перник - София"}
{"url": "http://www.focus-news.net/news/2019/03/07/2631805/biser-mihaylov-oblasten-upravitel-na-blagoevgrad-pametnikat-kostnitsa-otnovo-e-v-palniya-si-blyasak-s-vazstanoveniya-voynishki-krast-za-hrabrost.html", "text": "Паметникът костница отново е в пълния си блясък с възстановения войнишки кръст за храброст - така, както е бил направен при неговото издигане през 1938 г. Това каза Бисер Михайлов, областен управител на Благоевград, по време на официалното откриване на реставрирания паметник на загиналите войници и офицери в Междусъюзническата война, предаде репортер на  Радио „Фокус“ – Пирин . Бисер Михайлов посочи, че е изключително развълнуван, че има привилегията и честта да бъде на това място, когато се дава заслужената почит на пожертвалите живота си в името на свободата и обединението.  \r\n„В нашата история има много и различни страници, които по един или друг начин са забравяни. Липсата на историческа памет и съзнателното забравяне на факти в историята са проблем, който преследва нашето общество“, допълни областният управител. Бисер Михайлов коментира, че по една или друга причина в близкото минало съзнателно е пренебрегван подвигът на българските воини. „Героите защитиха неприкосновеността на българската земя и ние сме в дълг към тях“, отбеляза Михайлов. Той добави, че с годините, на фона на ежедневните проблеми, този паметник е бил оставен в забрава, а той бележи една от най-значимите страници от историята на града.  \r\n„Аз лично винаги съм имал желанието да се обнови този знак на героизма. Това са костите на 580 загинали за обединението на отечеството войници, който ще бъдат положени в техният вечен дом“, посочи Михайлов. Той изказва благодарност към всички съмишленици в това дело.  „Благодаря на Община Благоевград в лицето на д-р Атанас Камбитов, който от самото начало взе присърце идеята. Благодаря на Министерство на отбраната и лично на г-н Иво Антонов, които ни подпомогнаха финансово. Не на последно място, благодаря на Регионален клуб „Традиция“ – Благоевград, които са днес тук с нас, и благодаря на Регионален исторически музей – Благоевград, които положиха усилия, за да успеем да превърнем тази идея. Бог да пази България, Благодаря Ви“, допълни Бисер Михайлов. \r\nДенис НИКИФОРОВ", "date": "2019.03.07", "title": "Бисер Михайлов, областен управител на Благоевград: Паметникът костница отново е в пълния си блясък с възстановения войнишки кръст за храброст"}
{"url": "http://www.focus-news.net/news/2019/03/07/2631799/ministar-biser-petkov-zakonat-za-sotsialnite-uslugi-beshe-ochakvan-i-zhelan-ot-horata-s-uvrezhdaniya-i-postavya-nachaloto-na-reforma-v-sotsialniya-sektor.html", "text": "Законът за социалните услуги беше очакван и желан от хората с увреждания и поставя началото на реформа в социалния сектор. Това каза министърът на труда и социалната политика Бисер Петков след приемането на Закона за социалните услуги, предаде репортер на  Агенция „Фокус“.  „Този закон беше очакван и желан от хората с увреждания. С него се допълва пакетът от три закона, които МТСП разработи, а 44-ото НС прие с цел гарантиране на правата на хората с увреждания, регламентирани в конвенцията на ООН“, заяви още Петков. По думите му Законът за социалните услуги поставя началото на реформа  в сектора, която започва с промяна на самото разбиране на социалните услуги и тяхната цел. Министърът обясни, че гарантирането на равен достъп до общодостъпни и специализирани услуги е била в основата на закона и е една от основните му цели. Министър Петков отчете, че другата водеща цел е гарантирането, че хората ще ползват услуги с високо качество, независимо дали те се ползват от общините и частни доставчици. „Основният фактор за по-високо качество на предлаганите услуги са специалистите в сектора, затова за тях се въвеждат обучения“, допълни още Петков. „Позволете ми от парламентарната трибуна да благодаря на всички експерти и организации, на референтите, на комисията по труда и социалната политика, на всички, които взеха активно участие в подготовката на този закон и в неговото обсъждане в широкия консултативен процес“, допълни Петков.  Той посочи, че може да се разчита на подготовката за подзаконовата нормативна уредба. \r\nДеница КИТАНОВА", "date": "2019.03.07", "title": "Министър Бисер Петков: Законът за социалните услуги беше очакван и желан от хората с увреждания и поставя началото на реформа в социалния сектор"}
{"url": "http://www.focus-news.net/news/2019/03/07/2631809/blagoevgrad-gotov-e-ideyniyat-proekt-za-nov-hram-v-park-makedoniya.html", "text": "На среща между кмета д-р Атанас Камбитов и Неврокопския митрополит Серафим бяха обсъдени подробности около изграждането на нов православен храм в града. Това съобщиха от пресцентъра на  Община Благоевград . За църквата вече има изготвен проект. Храмът ще бъде издигнат в парк „Македония“. Площта на която ще се разпростира е 800 кв.м, като ще събира около 2000 миряни. Височината на основния купол е 30 метра. Инфраструктурата ще бъде изцяло съобразена с изискванията на Българската православна църква. Ще има и помещение за Неделно училище. За удобство на жителите и гости на града, на място ще бъде изграден и подземен паркинг. Очаква се първата копка да  бъде направена през лятото на 2019 година. \r\nС изграждането на новия храм ще бъде решен дългогодишен проблем, тъй като в момента в централна градска част има една  църква, намираща се в квартал „Вароша“.", "date": "2019.03.07", "title": "Благоевград: Готов е идейният проект за нов храм в парк „Македония“"}
{"url": "http://www.focus-news.net/news/2019/03/07/2631807/govoritelyat-na-glavniya-prokuror-rumyana-arnaudova-shte-dade-brifing-v-sadebnata-palata.html", "text": "От 15.30 часа на партера на Съдебната палата говорителят на главния прокурор Румяна Арнаудова ще даде брифинг. Това съобщиха от пресцентъра на  Прокуратура на Република България .", "date": "2019.03.07", "title": "Говорителят на главния прокурор Румяна Арнаудова ще даде брифинг в Съдебната палата"}
{"url": "http://www.focus-news.net/news/2019/03/07/2631811/veliko-tarnovo-rozite-i-proletnite-tsvetya-ostavat-nay-predpochitani-na-pazara-za-denya-na-zhenata-8-mart.html", "text": "Розите и пролетните цветя остават най-предпочитани на великотърновския пазар за Деня на жената – 8 март, предаде репортер на  Радио „Фокус“ - Велико Търново . Цената на розите е различна, в зависимост от това как са аранжирани. Червена роза може да се намери на цена от 4,00 до 8,00 лева. Други предпочитани цветя са карамфилите, които се продават на цена от 3,00 лева. Пазарът е залят от пролетни цветя. Търсят се лалета, зюмбюли и нарциси на цени от 2,50 до 3,00 лева. Като положителна тенденция търговците отчитат, че все повече се търсят като подарък за женския празник и цветята в саксия. Игликата се продава за около 3,00 лева. Цената на цикламата и на розичките е 5 лева. Най-скъпа е орхидеята – 12,00 - 13,00 лева. Цените на букетите започват от 10,00 лева и могат да надвишат дори 50,00 лева, също в зависимост от вида и големината. Цветя във Велико Търново се продава както на Кооперативния пазар, така и в обособените магазини. Очаква се в утрешния ден да се увеличат и търговците в центъра на града. Търговците посочват, че няма да има драстична промяна в цените на цветята в утрешния ден. Големите вериги магазини подбиват цените, тъй като предлагат промоции на цветя за празника. Те посочват, че повечето от цветята, които се предлагат, се внасят от чужбина. \r\nНадежда КРЪСТЕВА", "date": "2019.03.07", "title": "Велико Търново: Розите и пролетните цветя остават най-предпочитани на пазара за Деня на жената – 8 март"}
{"url": "http://www.focus-news.net/news/2019/03/07/2631802/ministar-biser-petkov-sotsialni-uslugi-svarzani-sas-sazdavane-na-roditelski-kapatsitet-informirane-i-konsultirane-shte-badat-bezplatni.html", "text": "Социални услуги, свързани със създаване на родителски капацитет, информиране и консултиране, ще бъдат безплатни. Това каза пред журналисти министърът на социалната политика и труда Бисер Петков, след приемане на второ четене на промени в Закона за социалните услуги, предаде репортер на  Агенция „Фокус“ . „В приетия Закон за социални услуги е регламентирано, че част от услугите ще бъдат безплатни. Без да съм сигурен, че изчерпателно ще ги изброя, те са описани в закона, това са услугите, свързани със създаване на родителски капаците, информиране, консултиране, услуги свързани с даване на подслон за лица, които се нуждаят от това“, обясни той. \r\nМинистър Петков допълни, че също така има и разписани тарифи за частично заплащане на услуги. „Това, което се регламентира за първи път в закона, това е асистентската услуга. В закона е казано, че право на асистентска подкрепа ще имат възрастните хора, които нямат възможност за самообслужване и хора, нуждаещи се от чужда помощ“, посочи още социалният министър. \r\nПопитан, кога е крайният срок на деинституционализация на приемните домове, той отговори: „Срокът за закриване на домовете за деца, лишени от родителска грижа и домовете за медико-социално грижи е до 1 януари 2021 г. Поставен е срок и за закриване на домовете за хора с различни увреждания, психични разстройства и деменция“, отбеляза Петков. \r\nДаяна ДЮЛГЕРОВА", "date": "2019.03.07", "title": "Министър Бисер Петков: Социални услуги, свързани със създаване на родителски капацитет, информиране и консултиране, ще бъдат безплатни"}
{"url": "http://www.focus-news.net/news/2019/03/07/2631814/burgas-biznesat-v-grada-shte-poluchi-podkrepa-ot-evropeyska-banka-za-vazstanovyavane-i-razvitie.html", "text": "Информационен бизнес форум на тема „Искаш бизнесът ти да расте? Ние имаме експерти и ноу-хау“ се проведе днес в зала „Петя Дубарова“ на Културен център „Морско казино“ в Бургас. Това съобщиха от пресцентъра на  Община Бургас . В него се включиха над 60 бизнесмени и представители на всички малки и средни компании в града и в региона. „Ние сме достъпни за бизнеса като администрация и се надяваме да имаме нови проекти за развитие на бизнес средата“, заяви заместник-кметът на Бургас Красимир Стойчев при откриването на форума. Стойчев разказа за дългогодишния опит на Общината в партньорството с ЕБВР и прикани компаниите от региона да бъдат активни и да се възползват от предимствата на програмата на банката за подкрепа на малкия бизнес. „Без бюрокрация, излишни документи и мудна администрация ще работи програмата „Подкрепа за малкия бизнес“ на ЕБВР“, обяви Мирослав Стоянов, мениджър на програмата в България. Целта на форума бе фирмите да се запознаят с възможностите, които дава програмата „Подкрепа за малкия бизнес“ на ЕБВР. Чрез нея предприятията могат да търсят и получат експертна помощ за развитие и растеж в различни области, като стратегия, маркетинг, финансов мениджмънт, енергийна ефективност и др. За събитието в морския град пристигнаха още директорът на ЕБВР за България Лариса Манастърли, старши банкерът на банката Светлин Писленски, зам.- изпълнителният директор на Изпълнителната агенция за насърчаване на малките и средните предприятия Яна Топалова, представители на Министерството на икономиката. Форумът бе организиран от ЕБВР в партньорство с икономическото министерство, ИАНМСП и Община Бургас.", "date": "2019.03.07", "title": "Бургас: Бизнесът в града ще получи подкрепа от Европейска банка за възстановяване и развитие"}
{"url": "http://www.focus-news.net/news/2019/03/07/2631813/yordan-yordanov-kmet-na-dobrich-bez-obedinena-evropa-nyama-dostatachno-dobro-ikonomichesko-razvitie-i-nay-potarpevshi-sa-rayonite-kato-dobrich.html", "text": "„Идеалистично погледнато Европа трябва да бъде единна“. Това каза в предаването „Добрич - Блян вихрен, понесен над степ ековита...“ на  Радио „Фокус“  кметът на Добрич Йордан Йорданов. По думите му през последните години Европа е разделена, тя е на няколко скорости и стремежът на много десни и дясно-центристки партии е Европа да остане обединена. „За съжаление, колкото и да ми се иска да съм оптимист затова, че Европа може да продължи обединена, това не се показва в реалността. Аз вярвам, че като различни държави членки всички си даваме сметка, че без обединена Европа няма достатъчно добро икономическо развитие и най-потърпевши сме районите, такива като Добрич, гранични и негранични. Защото когато Европа няма единно мнение по програмите за развитие на различните региони и селскостопанската политика, кохезионни фондове и т.н., се получава една разпокъсаност, една неясността и в крайна сметка всички граждани на различните райони страдат от това разделение. Все ми се иска да вярвам, че независимо от различните партийни интереси, независимо от това, че в Европейския парламент има многообразие, в края на деня мисията и целта на всички тези хора, които са в Европейския парламент, ще бъде Европа да се развива на една скорост и да бъде обединена, за да може да предостави на всички свои граждани най-добрите условия за живот на този етап“, коментира кметът. Според него е необходимо политиците да проявят далновидност, за да бъде постигнат баланс – и в общуването, и в работата. По думите му не на последно място политиците да проявят и коректност, защото се забелязва през последните години изразяването на различни тези, заставането на определени позиции, които след кратко време се променят и се лутат от една полярност в друга.  \r\n„Смятам, че преди да се вземат крайни решения, преди да се заеме страна, би следвало въпросните политици, които са в Европа, да обсъждат помежду си, да говорят повече, да има дебати по различни теми и тогава единно да вземат решения. Това е най-важното, да има диалог и съвместно вземане на решения. Като млади хора и част от политическия живот ние искаме да видим в Европа решителност и последователност, което смятаме, че ще даде възможност за развитие на следващите поколения - да се реализираме като успешни политици и успешно да обединим Европа, защото в младите хора е бъдещето не само на нашия град и България, но и на Европа“, посочи Йордан Йорданов. „Тъй като панелите са три на брой, аз взех решение да участвам в панела с тема регионалното сближаване и обединяване на гражданите на Европейския съюз (ЕС). Накратко това е осигуряването на икономическо, социално и териториално сближаване между и в рамките на регионите и градовете на ЕС. Смятам, че политиката на сближаване на Общността е история за успеха и е допринесла значително за преодоляване на различията между регионите. Можем да добавим и модернизиране на местната инфраструктура и подпомагане на хората да намерят работа\", добави той. По думите му ще бъдат разгледани много въпроси от естеството какви възможности предлага реформирана политика за сближаване за периода 2021 – 2027 година. \"Как синергиите между политиката на сближаване и другите политики на местно, национално и европейско ниво могат по-добре да бъдат използвани в бъдеще. И не на последно място как може гражданите да станат по-добри участници в развитието на базирани на местно ниво стратегии. Смятам, че това е едно от най-важните неща, което се опитваме да водим като политика през последните три години. Показали сме, че ние се вслушваме в много граждани, но не само тези, които живеят и пребивават в нашия град, но и в тези, които са живели до един период и са напуснали града. Ние обръщаме внимание на хората, които живеят по света, но в същото време носят Добрич в сърцето си. За нас е важен този панел и е важно да има един такъв дебат – по какъв начин можем да ги привлечем като креативност и идеи, които могат да бъдат реализирани за развитието на нашия град. На второ място е възможността да ги привлечем да се върнат да живеят и да работят в Добрич“, посочи Йорданов. \r\nЖулиета НИКОЛОВА", "date": "2019.03.07", "title": "Йордан Йорданов, кмет на Добрич: Без обединена Европа няма достатъчно добро икономическо развитие и най-потърпевши са районите като Добрич"}
{"url": "http://www.focus-news.net/news/2019/03/07/2631815/plovdiv-86-godishna-velosipedistka-e-v-bolnitsa-sled-paten-intsident.html", "text": "86-годишна велосипедистка е в болница след пътен инцидент. Това съобщи за  Радио „Фокус“ - Пловдив  говорителят на ОДМВР - Пловдив. Пострадалата жена не спряла на знак „стоп“ и се блъснала в лек автомобил с 44-годишен водач около 13.10 ч. Инцидентът е станал на кръстовището между бул. “Шести септември“ и бул. “Копривщица“. Жената е откарана в болница за преглед. Двамата участници в инцидента са тествани на място с дрегер, резултатите са отрицателни. \r\nЦветана ТОНЧЕВА", "date": "2019.03.07", "title": "Пловдив: 86-годишна велосипедистка е в болница след пътен инцидент"}
{"url": "http://www.focus-news.net/news/2019/03/07/2631812/ivo-antonov-ministerstvo-na-otbranata-blagodarya-na-vsichki-che-zaedno-zavarshihme-vazstanovyavaneto-na-pametnika-kostnitsa-na-zaginalite-v-mezhdusayuznicheskata-voyna.html", "text": "Благодаря на всички, че заедно завършихме възстановяването на паметника костница. Това каза Иво Антонов, директор на Дирекция „Социална политика“ към Министерство на отбраната, по време на официалното откриване на реставрирания паметник на загиналите войници и офицери в Междусъюзническата война в Благоевград, предаде репортер на  Радио Фокус – Пирин . Иво Антонов отправи поздрав от името на вицепремиера и министъра на отбраната Красимир Каракачанов. Той посочи, че полагането на костите на 580 български войници и офицери, загинали във войните за Национално обединение, е свято дело.  \r\n„Те ще бъдат положени там, където им е мястото – в святата българска земя, където да намерят вечен покой. Тези герои го заслужават. Това са велики хора и духове, които загинаха за обединението и величието на България“, заяви Иво Антонов. Той отбеляза, че това са хора, които не са пощадили своя живот, за да докажат своята преданост към каузата и родината. „Лично от свое име искам да благодаря за това, че заедно завършихме това свято дело за тези, които сега ни гледат от горе и които най-после ще намерят своя вечен покой“, добави Антонов. Той допълни, че тези герои ще бъдат винаги с нас, по тържествени поводи, зари проверки и чествания, които са свързани с величието на България. „Още веднъж от името на Министерство на отбраната искам да благодаря на всички, които допринесоха за това дело. Бог да прости героите и вечна им слава“, каза Иво Антонов. \r\nДенис НИКИФОРОВ", "date": "2019.03.07", "title": "Иво Антонов, Министерство на отбраната: Благодаря на всички, че заедно завършихме възстановяването на паметника костница на загиналите в Междусъюзническата война"}
{"url": "http://www.focus-news.net/news/2019/03/07/2631808/do-10-mart-ministerstvo-na-turizma-priema-snimki-videa-i-tekstove-za-chestvaniyata-na-treti-mart-v-stranata-i-chuzhbina.html", "text": "До 10 март Министерство на туризма приема снимки, видеа и текстове за честванията на Трети март в страната и чужбина. Това съобщиха от пресцентъра на  Министерството . Нови интересни снимки, клипчета и есета продължават да се получават в Министерството на туризма по темата как се чества Трети март в страната и чужбина. Видео от вълнуващо пътуване с теснолинейката от Септември до Якоруда и обратно, фотографии от САЩ, още кадри за изкачването на Шипка и др. са сред последните писма.  \r\n\"Инициативата на Министерството да споделите емоциите си от видяното и преживяното на националния празник предизвика жив интерес, независимо от това къде и с кого сте го посрещнали - с най-близките си или на публични места. Някои автори са написали искрени думи за патриотизма и как днес го разбираме – и той като любовта се нуждае от дела, а не от думи, споделяте вие.   \r\nБлагодарим на всички, които откликнаха на идеята. Както пред чужденците зад граница, така и пред българите се проявихте като истински посланици на родината с нейната богата история, красива природа и безценно културно наследство\", посочват от Министерството.  \r\nОще творби по темата могат да бъдат изпращани до 10 март 2019 г. (включително) на имейл press@tourism.government.bg или до Фейсбук страницата на Министерството на туризма. Най-добрите ще бъдат качени и в YouTube.", "date": "2019.03.07", "title": "До 10 март Министерство на туризма приема снимки, видеа и текстове за честванията на Трети март в страната и чужбина"}
{"url": "http://www.focus-news.net/news/2019/03/07/2631779/vatreshniyat-ministar-na-sarbiya-glasuvaneto-za-interpol-ne-otrezvi-prishtina.html", "text": "„Решението на прищинските институции да подадат нова заявка за членство в Интерпол показва, че последното гласуване не ги е отрезвило“, заяви министърът на вътрешните работи на Сърбия Небойша Стефанович пред  държавната информационна агенция ТАНЮГ . \r\nМинистърът добави, че Прищина не може да осъзнае, че настойчивостта не може да бъде аргумент, а само международното право и регулациите и процедурите на тази професионална полицейска организация. \r\nСтефанович също така припомни, че е изпратил писмо на Интерпол преди няколко дни, в което е поискал заявката на Косово въобще да не бъде разглеждана на следващото общо събрание, въпреки че всички правни аргументи са на сръбската страна. Той отбеляза, че единствената промяна в сравнение с гласуването от миналата година е броят на страните, които са оттеглили признанието си за Косово. \r\nСръбският министър обяви правна битка, която всъщност никога не е спирала, заявявайки, че Сърбия ще информира още веднъж членовете на Интерпол защо политизирането на тази полицейска организация ще бъде в ущърб на бъдещата й работа и общата сигурност. Агенция „Фокус“ припомня:  През последните години Прищина предприема опити да получи пълноправно членство в редица международни организации, сред които ЮНЕСКО и Интерпол, за да може впоследствие да стане пълноправен член на ООН. Косово вече е член на Световната банка и МВФ. \r\nДосега Косово има три неуспешни опита за присъединяване към Интерпол, като последният от тях, на 20 октомври 2018 година, стана причина за сериозен разрив в и без това силно напрегнатите отношения между Белград и Прищина. Тогава гласуването завърши с 68 гласа „за“, 51 гласа „против“ и 16 „въздържал се“, а за приемане е нужно одобрението на 2/3 от членките.  \r\nТогава Сърбия отпразнува отхвърлянето на заявката на Косово като победа, а правителството в Прищина бе силно разочаровано и излезе с изявление, в което посочи, че „неистовата кампания на Сърбия показва отново, че тя е срещу Косово и срещу идеята за нормализиране на отношенията“.  \r\nВ резултат Косовските сили за сигурност бяха изпратени да направят арести в сръбската северна част на Косовска Митровица, а малко по-късно бяха наложени 100-процентовите мита върху стоките от Сърбия и Босна и Херцеговина (която също гласува против заради настояването на Република Сръбска). Митата, от своя страна, предизвикаха спиране на диалога за нормализация на отношенията и взаимно признаване между Белград и Прищина, тъй като сърбите обявиха, че няма да преговарят до отмяната им. Косовското правителство, независимо от натиска на Брюксел и Вашингтон, досега стои твърдо на решението си, като сочи като пример именно събитията около заявката за членство в Интерпол и кампанията на Белград за отмяна на признаванията на независимостта на Косово от някои слабо заинтересовани от въпроса африкански и азиатски страни. \r\nПревод и редакция:", "date": "2019.03.07", "title": "Вътрешният министър на Сърбия: Гласуването за Интерпол не „отрезви“ Прищина"}
{"url": "http://www.focus-news.net/news/2019/03/07/2631816/dobrich-obshtinata-organizira-preskonferentsiya-i-tseremoniya-po-ofitsialno-otkrivane-na-obekti-obnoveni-po-programata-za-energiyna-efektivnost.html", "text": "Общината организира заключителна пресконференция и церемония по официално откриване на обекти, обновени по проекта „Енергийно обновяване на многофамилни жилищни сгради в град Добрич”. Това съобщиха от пресцентъра на  Общината . Събитието ще се проведе на 12 март 2019 г. от 10.00 часа в Бизнес-залата на Общината. Церемонията ще се състои непосредствено след пресконференцията до сграда на ул. „Кирил и Методий“ 8. \r\nОбщина град Добрич е бенефициент по проекта, съфинансиран от Европейския съюз чрез Европейски фонд за регионално развитие по Оперативна програма „Региони в растеж” 2014-2020. Общата стойност на договора за безвъзмездната финансова помощ е 3 038 478.90 лв. Проектът е част от инвестиционната програма за изпълнение на Интегрирания план за градско възстановяване и развитие на град Добрич. Изпълнението на договора започна в началото на януари 2017 г. и продължи 27 месеца. \r\nДевет жилищни сгради бяха включени в проектното предложение и те са със следните административни адреси: ул. „Каменица“ 8, ул. „Кирил и Методий“ 8, ул. „Кирил и Методий“ 18, ул. „Любен Каравелов“ 4, ул. „Максим Горки“ 2, ул. „Страцин“ 4, ул. „Цар Симеон“ 13, ул. „Захари Стоянов“ 1 и ул. „Йордан Йовков“ 13.", "date": "2019.03.07", "title": "Добрич: Общината организира пресконференция и церемония по официално откриване на обекти, обновени по програмата за енергийна ефективност"}
{"url": "http://www.focus-news.net/news/2019/03/07/2631820/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. Първата част на предаването посвещаваме на най-умелият български дипломат през Средновековната история на България – цар Иван Асен II. На 9 март се навършват 789 години от славната му победа над Теодор Комнин при Клокотница. При царуването на Иван Асен II  границите на България отново достигат до три морета. Българският владетел е известен с добре премислените династически бракове, които укрепват държавата политически и осигуряват териториални разширения. Още за могъществото на българската държава при цар Иван Асен ІІ, управлявал от 1218 до 1241 година, ще ни разкаже историкът и директор на Историческия музей в Асеновград Иван Дуков. \r\nНа 11 март ще бъде отбелязан Деня на ракетните войски и артилерията на Българската армия. Тогава се навършват и 91 години от създаването на Четвърти артилерийски полк в Асеновград. По повод 11 март ще разговаряме с капитан Емил Григоров, старши специалист в командването на полка. Той ще ни каже за подготвената празнична програма, ще ни направи част от историята на полка и ще обобщи какво е значението му за България и за жителите на Община Асеновград в рамките на съвремието. \r\nЗапочва цялостен ремонт на камбанарията на църквата „Света Богородица Успение“ в квартал „Горни Воден“. Горноводенският храм е известен с чудотворната икона на Божията майка и уникалния празник „Златна Ябълка“, който се чества две седмици преди Великден. Църковната камбанария е построена през 1898 година и се нуждае от спешен ремонт. Ще бъде укрепена фасадата на камбанарията, като се запази автентичния и вид, ще се ремонтират и стълбите в храмовата постройка, които вече са прогнили. Обновлението на камбанарията ще включва и ремонт на нейния символ – стогодишният часовник, който отново ще отмерва времето. Цялостната реконструкция се извършва със средства от дарители, а ремонтът трябва да приключи до 13 април. Повече информация за ремонта ще ни предостави отец Живко от храма. Предаването „Асеновград – Богоизбран пред портите на Родопите“ се излъчва всеки четвъртък между 16.00 и 17.00 часа. Водещ е Тони Михайлов.", "date": "2019.03.07", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/03/07/2631810/haynts-kristiyan-shtrahe-vitsekantsler-na-avstriya-es-e-kato-karibski-pirati.html", "text": "Вицеканцлерът на Австрия и лидер на Партията на свободата на Австрия Хайнц-Кристиян Щрахе нарече френският преиздент Еманюел Макрон „измамник“, предава  белградското радио „Б92“ . \r\nТой обвини френския държавен глава, че „носи част от отговорността за безотговорния курс към централизиране на ЕС“. \r\n„Всичко в ЕС припомня на филма „Карибски пирати“. Капитанът стои пиян зад руля и следва курса на Меркел-Макрон, въпреки че вижда, че ще заседне“ - каза Щрахе в традиционния си адрес в края на карнавала в град Рийд. \r\nТой каза на избирателите преди европейските избори на 26 май, че този курс трябва да бъде „променен“ \r\n\"Ние сме в полза на Европа на нациите\", подчерта той. \r\nПартията на Щрахе подкрепя децентрализиран ЕС с по-малко компетенции на Брюксел и повече компетенции за членовете му. \r\nЗаместник-канцлерът също говори за опозицията, често наричана в медиите \"обединена опозиция\" - докато той смята, че това е погрешно, тъй като те трябва да се наричат \"самотна опозиция\". \r\nПревод и редакция:", "date": "2019.03.07", "title": "Хайнц-Кристиян Щрахе, вицеканцлер на Австрия: ЕС е като „Карибски пирати“"}
{"url": "http://www.focus-news.net/news/2019/03/07/2631823/ministar-rumen-porozhanov-i-evrokomisarite-mariya-gabriel-i-fil-hogan-shte-otkriyat-mezhdunarodna-konferentsiya-za-tsifrovizatsiya-v-pchelarstvoto.html", "text": "Министърът на земеделието, храните и горите Румен Порожанов и еврокомисарите по цифровата икономика и общество Мария Габриел и по земеделие и развитие на селските райони Фил Хоган ще открият на 8 март в София международна конференция „Цифровизация в пчеларството: ползи и предизвикателства“. Това съобщиха от пресцентъра на   Министерството на земеделието, храните и горите . Събитието ще се състои от 10.30 часа в хотел „Холидей Ин“ в София. Конференцията се организира от Сдружение за биологично пчеларство и Фондация „Златен мед“ с подкрепата на Министерство на земеделието, храните и горите.  \r\nВъв форума ще участват експерти от Главна дирекция „Съобщителни мрежи, съдържание и технологии“ (CNECT) и ГД „Земеделие и развитие на селските райони“ (AGRI) на ЕК, представители на Европейския орган за безопасност на храните (EFSA), създатели на иновации в пчеларството, представители на научните среди. Конференцията ще разгледа цифровизацията като инструмент за развитие на традиционен сектор като пчеларството, давайки възможност на занимаващите се с пчеларство да придобият конкретни знания и да обърнат поглед към внедряването на иновации за по-добра грижа за здравето на пчелите, за намаляването на загубите на медоносни пчели, за по-ефективно управление на кошери.", "date": "2019.03.07", "title": "Министър Румен Порожанов и еврокомисарите Мария Габриел и Фил Хоган ще открият международна конференция за цифровизация в пчеларството"}
{"url": "http://www.focus-news.net/news/2019/03/07/2631817/glavniyat-sekretar-na-mvr-ivaylo-ivanov-prokuraturata-shte-pretsenyava-dali-da-povdigne-obvineniya-na-dvamata-politsai-osashtestvyavali-chadar-na-zadarzhanite-v-orlandovtsi.html", "text": "Прокуратурата ще преценява дали да повдигне обвинения и на двамата полицаи, които са осъществявали „чадър” за престъпленията на задържаните в столичния квартал „Орландовци”. Това съобщи главният секретар на МВР Ивайло Иванов пред журналисти в Пловдив, предаде репортер на  Радио „Фокус”-Пловдив . „Ще бъде преценявано и какви дисциплинарни наказания да им бъдат поставени”, каза той. „На този етап е доказано, че двамата служители на МВР са се грижили, когато се извършват престъпленията, да няма полицейско присъствие”, заяви главният секретар на МВР. Все се провеждат процесуално-следствени действия, ще бъде направена оценка на събраните доказателства и ще се преценява на кои от задържаните при акцията 15 лица да бъдат повдигнати обвинения. „Ако получим още данни и нови доказателства за още полицаи, които са съпричастни, то всеки, който е нарушавал правилата ще си понесе и съответните отговорности”, посочи Ивайло Иванов и обясни, че данните за двамата полицаи са постъпили на по-късен етап, докато престъпната група се наблюдава от средата на миналата година. Предстои също така и анализ на събраните веществени доказателства, както и на откритото оръжие. „Фокус” припомня:  \r\nНад 15 души, повечето от които от клана Гольовците, са задържани за участие в организирана престъпна група, обяви на брифинг в София зам.-главният прокурор Иван Гешев по повод на акцията в столичния квартал „Орландовци”. „Става въпрос за досъдебно производство, наблюдавано от Специализираната прокуратура. Делото е за организирана престъпна група, занимаваща се с широкоспектърна престъпна дейност – от дребни битови кражби до сериозни грабежи, разпространение на наркотици и производство на акцизни стоки без бандерол и разпространяването им“, каза Гешев. Припомням, че в операцията се включи и „Вътрешна сигурност“ към МВР, защото има данни, че двама служители на Второ РПУ, които са взовдни командири, са част от тази престъпна група, като тяхната дейност се изразява в осигуряване на чадър при извършване на конкретни престъпления. \r\nЦветана ТОНЧЕВА", "date": "2019.03.07", "title": "Главният секретар на МВР Ивайло Иванов: Прокуратурата ще преценява дали да повдигне обвинения на двамата полицаи, осъществявали „чадър” на задържаните в „Орландовци”"}
{"url": "http://www.focus-news.net/news/2019/03/07/2631822/nikolay-neychev-nch-dobrich-2017-g-satrudnichestvoto-ni-s-universiteta-po-bibliotekoznanie-i-informatsionni-tehnologii-v-sofiya-e-neshto-chudesno-za-grada.html", "text": "„Сътрудничеството ни с Университета по библиотекознание и информационни технологии (УниБИТ) в София се очертава като нещо чудесно за нашия град, не само за читалището“. Това каза в предаването „Добрич - Блян вихрен, понесен над степ ековита...“ на  Радио „Фокус“  председателят на Народно читалище „Добрич – 2017 г.“ Николай Нейчев. По думите му са проведени няколко разговора с предишния и сегашния ректорски екип на УниБИТ. „Като резултат университетът поема методическото ръководство на библиотеката на читалището, която съвсем скоро ще заработи. Това ще даде възможност да бъдат внедрени всички най-нови технологии в този вид дейност\", посочи председателят на читалището. Според него предстои да бъде завършено оборудването на библиотеката по проект на мебелни дизайнери. „Важно за нас е, че те ни гласуват доверие и ние ще имаме възможност да координираме летните практики на техните студенти. В област Добрич всяка една библиотека или информационно звено може да разполага за летните практики с квалифицирани кадри, които да внесат свежи идеи, нови решения и т.н.“, посочи Николай Нейчев. Той изрази надежда сътрудничеството да бъде дългогодишно.  \r\nКъм момента читалищната библиотека разполага с около 20 000 единици, предоставени като дарения. Нейчев добави, че постоянно пристигат в читалището дарения и книгите стават все повече. По думите му е проявен и голям интерес към библиотеката от жителите на квартала, където се намира читалищната сграда. Това е сградата на бившето СУ „Дора Габе“. „Обмисля се и възраждането на обичана от мнозина инициатива – ретро кино. Идеята е на собственика на кино „Икар“ в града\", посочи председателят на читалището. Той добави, че от киното предоставят стара прожекционна техника, което ще даде възможност да бъдат представяни стари български и европейски филми и не само. За да бъде осъществена интересната идея, вече е подадено искане от страна читалищното ръководство да бъде съборена една стена в сградата, за да бъдат обединени две класни стаи и там да се събират киномани. „Разрешение е дадено от строително-архитектурния екип на Община град Добрич\", съобщи Николай Нейчев. Той посочи, че би било много интересно особено за младите хора да се запознаят със старата технология, ползвана преди време в кината. Следваща идея, която очаква своето осъществяване, е лятно кино със стари български филми. Прожекциите ще бъдат на открито, под звездното добруджанско небе. Намерението е един път седмично безплатно да се прожектират български филми.  \r\nЖулиета НИКОЛОВА", "date": "2019.03.07", "title": "Николай Нейчев, НЧ „Добрич – 2017 г.“: Сътрудничеството ни с Университета по библиотекознание и информационни технологии в София е нещо чудесно за града"}
{"url": "http://www.focus-news.net/news/2019/03/07/2631824/zam-ministar-stefan-balabanov-odmvr-plovdiv-e-parvenets-v-borbata-s-aktsiznite-i-kontrabandni-stoki.html", "text": "ОДМВР-Пловдив е първенец в борбата с акцизните и контрабандни стоки. Това съобщи пред журналисти зам.-министърът на вътрешните работи Стефан Балабанов, предаде репортер на  Радио „Фокус”-Пловдив . По думите му дирекцията е разкрила над 5 милиона къса незаконни цигари и над 46 тона сух нарязан тютюн. „Всичко това са огромни загуби за държавата и бюджета. Ние всички искаме увеличаване на пенсии и заплати, но парите идват именно от тази борба”, каза зам.-министър още Балабанов. Той добави, че оценката на ръководството на МВР за работата на областната дирекция е над средната за нивото на страната. Това, което се препоръчва на ОДМВР-Пловдив, е да има по-масово полицейско присъствие във всичките 195 населени места в територията, която дирекцията покрива, и непрекъснати срещи с жителите в тези места, както и привеждане в известност на самотно живеещите хора и засилване на оперативната работа. \r\nГлавният секретар на МВР Ивайло Иванов даде същата оценка за работата на една от най-натоварените дирекции на МВР в страната – Пловдивската. Той е изискал от всички областни дирекции в страната да бъде направена карта с всички населени места, на която да бъде обозначено какво е полицейското присъствие, за да се работи за насищането с полиция на всички места. \r\nПо думите на директора на ОДМВР-Пловдив старши комисар Атанас Илков през изминалата година престъпленията в областта са намалели с 604 в сравнение с предходната година, а разкриваемостта е била с 45% по-добра. Основен акцент в работата на дирекцията ще останат малките населени места и останалите приоритети на национално ниво. Ще се работи още повече и за предотвратяване на пътния травматизъм, наркоразпространението и битовите престъпления. \r\nЦветана ТОНЧЕВА", "date": "2019.03.07", "title": "Зам.-министър Стефан Балабанов: ОДМВР-Пловдив е първенец в борбата с акцизните и контрабандни стоки"}
{"url": "http://www.focus-news.net/news/2019/03/07/2631825/krum-zarkov-bsp-v-parlamenta-sa-vneseni-raznoposochni-zakoni-koito-vrashtat-debata-za-izbornoto-zakonodatelstvo-na-izhodnata-mu-tochka-v-razrez-s-vsichki-mezhdunarodni-standarti-i-pravila.html", "text": "В парламента са внесени разнопосочни закони, които връщат дебата за изборното законодателство на изходната му точка, в разрез с всички международни стандарти, а и с правилата. Това каза по време на брифинг заместник-председателят на ПГ на „БСП за България“ Крум Зарков, предаде репортер на  Агенция „Фокус“ . По думите му всичко това допълнително отчуждава българите от урните. „Целият този фарс е абсолютно недостоен за парламента. Затова ние отказахме да участваме в него. Нашата борба беше за закона и изпълнението му. Този закон важи и за нас и той ни вменява отговорност да предложим 6 високи професионалисти, които да заемат отговорната задача да бъдат членове на новата ЦИК. Неприсъствието ни в парламента не ни разтоварва от тази отговорност. Ние ще я изпълним така, както постановяват правилата“, изтъкна Зарков. „След кански мъки и трудноразбираеми спорове дали Народното събрание трябва да спази закона или не, най-сетне се стигна до изпълнение на разпоредбите на Изборния кодекс по отношение на промяна на състава на ЦИК. Ние в БСП считаме това за наш успех. Практически принудихме управляващите да се съобразят с разпоредбите на закона. Използвам случая да благодаря на всички граждански организации, които подкрепиха принципа на мандатността като основен принцип на демокрацията. Този принцип трябва да се отстоява за ЦИК и други органи. За съжаление не успяхме да убедим другите партии в парламента по отношение на други важни промени, които се случват в изборното законодателство“, допълни още Зарков и отбеляза, че възможностите за машинно гласуване са били окастрени. Той обърна внимание и на непосилно високия праг на преференциите и на отхвърленото вето на президента.   \r\nДеница КИТАНОВА", "date": "2019.03.07", "title": "Крум Зарков, БСП: В парламента са внесени разнопосочни закони, които връщат дебата за изборното законодателство на изходната му точка, в разрез с всички международни стандарти и правила"}
{"url": "http://www.focus-news.net/news/2019/03/07/2631826/pazardzhik-pametnik-na-opalchentsi-otkriha-v-selo-isperihovo-obshtina-bratsigovo.html", "text": "Паметник на опълченци откриха в село Исперихово, община Брацигово, съобщи за  Радио „Фокус“ – Пазарджик  Мария Ловчинова от областната администрация. Тя обясни, че областният управител Стефан Мирев и кметът на село Исперихово Петър Георгиев са открили паметник на двама опълченци от с. Исперихово, участвали в Руско-турската война. „Военният паметник е разположен в центъра на селото до сградата на кметството. Опълченците са Търпо Варадинов – ординарец на ген.Гурко, участвал в битката на връх Шипка и Ангел Щерев – сражавал се в боевете при Стара Загора. С подкрепата на Областна комисия „Военни паметници“ за изграждането на монумента са осигурени 1900 лева от Министерство на отбраната. Събрани са и средства от дарители. Паметникът беше тържествено осветен от отец Паун от местния храм „Свети Димитър“. В приветствието си Областният управител поздрави инициативния комитет за родолюбивата идея да бъде почетен подвигът на загиналите войници за свободата и независимостта на Родината. Той каза, че от днес нататък село Исперихово и община Брацигово ще имат още едно паметно място, свързано с една от най-великите дати в българската история – 3 март. Кметът на Исперихово Петър Георгиев благодари на всички институции и дарители подкрепили реализацията на проекта. В знак на признателност пред паметника бяха поднесени венци и цветя“, допълни Ловчинова. Тя каза също, че гости на събитието са били кметът на община Брацигово Петко Петков, председателят на Общински съвет Надежда Казакова, общински съветници и местни жители.", "date": "2019.03.07", "title": "Пазарджик: Паметник на опълченци откриха в село Исперихово, община Брацигово"}
{"url": "http://www.focus-news.net/news/2019/03/07/2631827/varna-masovo-se-tarsyat-buketi-mezhdu-10-i-15-lv-za-praznika-8-mart-v-grada.html", "text": "На пазарите във Варна започна трескава подготовка на букети и аранжировки за 8 март, показа репортерска проверка на  Радио „Фокус“ – Варна . Търговци коментират, че голямото пазаруване на цветя все още не е започнало, като повечето клиенти се очакват в навечерието на празника. Повечето хора, които предлагат цветя по пазари и бутикови магазини в града отбелязват, че тази година не са получавали голям брой поръчки за букети преди самия празник, като главно се търсят готови букети в рамките на 10- 15 лв. Търговци коментират, че при поръчковите букети най-желаният брой цветя са 7, 11 и 21. Най-голямо търсене традиционно има за лалетата и розите. Доставките на лалета са от Холандия, а розите са от Кения, Еквадор и Холандия. Цената им зависи според големината на чашката и дължината на дръжката, като най-скъпите стръкове достигат 6 лв. Продавачи отбелязват, че едни от най-екзотични цветя за празника са орхидеите, като цените им варират между 8.99 и 25 лв. По популярните саксийни цветя са и микс от рози на цена около 7 лв., циклама и каланхое на цена от 10 лв., а интересно предложение от пролетен микс от цветя в саксия е около 22 лв. По щандовете се намират и теменужки на цена от 1.50 до 3 – 4 лв. От пролетните цветя най-търсени според търговците са лалетата, чиято цена е между 2 и 2.50 за брой, както и зюмбюлите, чието цена е между 1.50 и 4 лв. и карамфилите от 1 до 1.50. Други предложения по цветарските магазини са фрезията на цена около 3 лв. за стрък, герберите около 4 лв. и калия на цена около 5 лв. Повечето търговци съобщиха, че търсенето на цветя не е било колкото очакваното за 14 февруари – Свети Валентин, затова те смятат, че няма да има голям наплив от хора и по време на 8 март, но все пак са се подготвили с различни аранжировки и букети. \r\nБояна АТАНАСОВА", "date": "2019.03.07", "title": "Варна: Масово се търсят букети между 10 и 15 лв. за празника 8 март в града"}
{"url": "http://www.focus-news.net/news/2019/03/07/2631828/ventsislav-velikov-v-komiks-zonata-kam-obshtinskiya-mladezhki-tsentar-v-dobrich-risuvame-geroi-pravim-ilyustratsii-i-komiksi-kato-poznavatelen-kurs.html", "text": "„Рисуваме герои, правим илюстрации и комикси като познавателен курс“. Това каза в предаването „Добрич - Блян вихрен, понесен над степ ековита...“ на  Радио „Фокус“  Венцислав Великов, ръководител на заниманията в така наречената „Комикс зона“ в Общинския младежки център (ОМЦ) „Захари Стоянов“. По образование Венцислав Великов е учител, има и практика като такъв в Москва, където е преподавал рисуване на студенти. Той добави, че е от онези млади хора, избрали да работят дистанционно с чужбина, благодарение на съвременните технологии, и да живеят в своя роден град, в случая Добрич. Великов посочи, че моделът му на работа и стил на живот може да има и други последователи. Венцислав Великов рисува комикси основно за американския пазар, където точността при спазване на срокове и прецизността в работата са много важни, което пък е гаранция за успех и финансови поощрения. Избран е при много голяма конкуренция от целия свят.  \r\nОт известно време той работи и за български издатели, основно илюстрации на книги и понякога комикси. Участвал е в проекти на Младежкия център в Добрич в предишни години, когато са били организирани уъркшопове за комикси. Интересът на младите хора е провокирал екипът на ОМЦ да даде начало на „Комикс зоната“. Заниманията са по два часа, два пъти месечно, съвсем безплатно за деца и младежи. Достатъчно е те да имат умения по рисуване, желание за творческа работа и слабост към комиксите, защото тяхното създаване е вид синкретично изкуство – има и анатомия, и други видове рисуване – пейзаж и т.н. Комиксът е като анимация, но на хартия, със сюжет, герои и развитие. Интересът към комиксите у Венцислав Великов се е зародил, когато е бил дете покрай списание „Дъга“. Сега заедно с други художници създава и комикси с историческа тематика, насочена към славното минало на България. Мечтае за пътешествия по света и заявява, че ако има възможност, ще посети колкото се може повече места по земното кълбо. Една от мечтите му е догодина с приятели да посети за по-дълго САЩ, защото все още не е бил там. Другата му мечта е да издаде със собствени сили комикс новелата „Синът на здрача“, фентъзи, създадено от него. Като ръководител на „Комикс зоната“ в ОМЦ Венцислав Великов работи абсолютно на добра воля. \r\nЖулиета НИКОЛОВА", "date": "2019.03.07", "title": "Венцислав Великов: В „Комикс зоната“ към Общинския младежки център в Добрич рисуваме герои, правим илюстрации и комикси като познавателен курс"}
{"url": "http://www.focus-news.net/news/2019/03/07/2631819/bsp-predlaga-za-chlenove-na-tsik-tanya-tsaneva-nikolay-nikolov-silva-dyukendzhieva-silviya-stoycheva-emil-voynov-i-tsvetanka-georgieva.html", "text": "БСП предлага за членове на ЦИК Таня Цанева, Николай Николов, Силва Дюкенджиева, Силвия Стойчева, Емил Войнов и Цветанка Георгиева. Това обяви заместник-председателят на ПГ на \"БСП за България\" Крум Зарков на пресконференция, предаде репортер на  Агенция „Фокус“. \r\n\"Между тях има трима доказани юристи и хора, чийто житейски и професионален път е неразривно свързан с изборите у нас. Един от нашите кандидати е член на сегашната ЦИК и тя ще осигури онази приемственост, която да предотврати хаоса, с който някои ни заплашваха с цел да оправдаят неизпълнението на закона. Става дума за г-жа Таня Анчева - Цанева, която е член на ЦИК и към настоящия момент. Г-жа  Таня Цанева  е юрист по образование, завършила е СУ \"Св. Климент Охридски\". Била е член на изборния борд за прозрачни и демократични избори към Министерски съвет през 2014 г. Работила е като експерт по изборното законодателство в 42-ото Народното събрание. Участвала е като международен наблюдател в международни наблюдателски мисии в над 20 страни\", каза Зарков.  \r\nТой заяви, че БСП предлага и  Николай Николов , който е бил обект на медийно внимание. \"Ние го представяхме като кандидат за председател на новия антикорупционен орган\", допълни заместник-председателят на ПГ на \"БСП за България\" и посочи, че опитът му може да послужи за връщане на законността. Той обърна внимание и на следващата кандидатура на опозицията в лицето на  Силва Дюкенджиева . \"Г-жа Дюкенджиева е юрист по образование. Изключително добре познава изборното законодателство. Била е член на ЦИК за местните избори през 2007 г. и член на ЦИК за избиране на народни представители през 2009 г.\", изброи Крум Зарков.  \"Към юридическия ни екип предлагаме също така и човек с профил \"Политология\". Г-жа  Силвия Стойчева  е политолог по образование и притежава дългогодишен професионален опит. Била е избирана за народен представител\", каза Зарков.  \r\n\" Емил Войнов  е специалист по информационни и комуникационни технологии. Г-н войнов е експерт в изборния процес. Войнов работи активно и в работната група, която подготвяше предложенията на БСП за изменения в ИК. Неговата кандидатура ще допринесе за това да има един професионален поглед от човек, който през последните 30 години е видял процесите, включително техните технологически измерения отблизо и от последно лице. Не на последно място е  Цветанка Георгиева , която повече от 16 години работи в отдел \"Избори\" тук, в тази сграда\", каза Зарков. По думите му тя отлично познава изборните процеси.  \r\nДеница КИТАНОВА", "date": "2019.03.07", "title": "БСП предлага за членове на ЦИК Таня Цанева, Николай Николов, Силва Дюкенджиева, Силвия Стойчева, Емил Войнов и Цветанка Георгиева"}
{"url": "http://www.focus-news.net/news/2019/03/07/2631829/sport-yap-stam-poema-feyenord.html", "text": "Фейенорд ще назначи Яп Стам за старши треньор от следващия сезон, съобщават холандските медии. Бившият защитник на Манчестър Юнайтед ще замени Джовани ван Бронкхорст, който напуска в края на тази кампания след четири години начело на клуба от Ротердам. 46-годишният Стам ръководи Цволе от началото на годината. Преди това бе мениджър на английския Рединг, където стигна до плейофите в първия си сезон, но след това бе уволнен преди края на втория. Ван Бронкхорст, който изведе Фейенорд до първа титла след пауза от 18 години през 2017 година, обяви през януари, че ще търси други предизвикателства, когато изтече договорът му. \r\nВенцислав ДРАГОМАНОВ", "date": "2019.03.07", "title": "Спорт: Яп Стам поема Фейенорд"}
{"url": "http://www.focus-news.net/news/2019/03/07/2631830/emil-yordanov-balgarskiyat-fen-klub-na-manchestar-yunayted-e-na-chetvarto-myasto-po-chlenove-v-svetoven-mashtab-i-na-vtoro-v-evropa.html", "text": "Българският фен клуб на „Манчестър Юнайтед“ е на четвърто място по членове в световен мащаб и на второ в Европа. Това съобщи пред журналисти във Велико Търново председателят на фен клуба Емил Йорданов, предаде репортер на  Радио „Фокус“ – Велико Търново . Той припомни, че структурата е създадена именно в старата столица, през 2009 година. През настоящата година клубът става на 10 години. Регистрираните членове през 2019-та са 609. „Преди нас в световен мащаб са Скандинавския фен клуб, но те са три обединени държави  – Норвегия, Дания и Швеция, и няма как да се мерим с техните стандарти. На второ място са Хонконг, на трето – САЩ и на четвърто – една малка, прекрасна страна България“, допълни Емо Йорданов. Той уточни, че българските фенове много се гордеят с постижението си. Те са изключително активни, постоянно организират различни събития с футболисти от английския отбор и посещават почти всички техни мачове. \r\n„Фокус“ припомня, че по инициатива на фен клуба на „Манчестър Юнайтед“ през миналата година в Търново гостуваха две от легендите на „Юнайтед“ – Лий Мартин и Артър Албистън. \r\nЛуиза ТРАНЧЕВА", "date": "2019.03.07", "title": "Емил Йорданов: Българският фен клуб на „Манчестър Юнайтед“ е на четвърто място по членове в световен мащаб и на второ в Европа"}
{"url": "http://www.focus-news.net/news/2019/03/07/2631831/plovdiv-motosezonat-v-asenovgrad-shte-bade-otkrit-s-poklonenie-pred-pametnika-na-tsar-ivan-asen-ii-na-22-mart.html", "text": "Мотосезонът в Асеновград ще бъде открит на 22 март. Това съобщиха за  Радио „Фокус“ – Пловдив  от пресцентъра на Общината. На 22 март в 11.30 часа представители от мотоклуб „Торнадо” в Асеновград ще посетят паметника на цар Иван Асен II за поклонение и поднасяне на венци и цветя. Преди шествието да се отправи към Бачковския манастир, по традиция мотористите ще се съберат пред бившия ресторант „Тихия кът”.", "date": "2019.03.07", "title": "Пловдив: Мотосезонът в Асеновград ще бъде открит с поклонение пред паметника на цар Иван Асен II на 22 март"}
{"url": "http://www.focus-news.net/news/2019/03/07/2631832/vitseprezidentat-iliyana-yotova-vrachi-sertifikati-na-pobeditelkite-v-initsiativata-poslanik-za-edin-den.html", "text": "Вицепрезидентът Илияна Йотова връчи сертификати на момичетата победителки в инициативата „Посланик за един ден“, организирана от посолството на Великобритания в България. Поводът за нея е Международният ден на жената 8 март. Това съобщиха от  Прессекретариата на държавния глава . Победителките – на възраст между 15 и 19 години, бяха избрани след конкурс с есе на тема „Как бих използвала силата си на личност, за да променя света“.  \r\nВ словото си на заключителното събитие вицепрезидентът Илияна Йотова изказа благодарности към британското посолство и посланик Ема Хопкинс, както и към всички участници в инициативата. „Дипломати, държавници, неправителствен сектор и младите надежди на България – обединени от каузата за един по-добър свят“, посочи вицепрезидентът и подчерта, че най-голямото постижение на „Посланик за един ден“ е, че провокира младите хора да изразят себе си, вдъхновява ги да повярват във възможностите си.  \r\n„България има своите амбициозни, смели и съпричастни момичета. Едно от тях е 17-годишната Моника от Благоевград, с която имах удоволствието да работя“, заяви Илияна Йотова. Моника е убедена, че в училище не трябва да се преподават само знания, но и да се възпитава в добродетели. Заедно с екипа на вицепрезидента Моника проведе среща с ученици от Обединено училище „Св. св. Кирил и Методий“ в село Априлово, община Горна Малина. По интересен начин тя показа на учениците какво е толерантност, уважение към другия, приятелство.  \r\nИлияна Йотова и ученичката от Езикова гимназия „Акад. Людмил Стоянов“ бяха домакини на традиционната среща на вицепрезидента с дами посланици. Моника имаше възможността да разговаря с дипломатите, които проявиха голям интерес към нея. Във фокуса на разговорите им бе потъпкването на основни човешки права.  \r\nВ изказването си на заключителното събитие Илияна Йотова заяви, че често трябва да препрочитаме Всеобщата декларация на ООН за правата на човека, приета преди повече от 70 години. Като тревожна Илияна Йотова определи тенденцията за задълбочаване на неравенствата и суспендирането на човешките права. „Насилието, дискриминацията, неравенствата, социалното изключване се превърнаха в белег на нашето време“, отбеляза вицепрезидентът.  \r\nСпоред Илияна Йотова за тези проблеми не се говори достатъчно в обществото, а добрите решения остават само на хартия. „Сериозно внимание трябва да обърнем на безразличието, с което се посреща потъпкването на правата и свободите, на човешкото достойнство“, изтъкна вицепрезидентът.  \r\n„Държавническите решения в защита правата и свободите на човека трябва да бъдат не просто добра воля, а задължение. Когато политиците не стоят зад обещанията си, ролята е на гражданското общество, на хората с активна позиция да настояват това да се случи. Всеки един исторически момент е подходящ да бъдеш посланик на доброто, да защитаваш, да променяш“, посочи Илияна Йотова.", "date": "2019.03.07", "title": "Вицепрезидентът Илияна Йотова връчи сертификати на победителките в инициативата „Посланик за един ден“"}
{"url": "http://www.focus-news.net/news/2019/03/07/2631833/kyustendil-administrativniyat-sad-v-grada-e-prekratil-proizvodstva-obrazuvani-sreshtu-tekstove-ot-dve-obshtinski-naredbi.html", "text": "Административният съд в Кюстендил е прекратил производства, образувани срещу текстове от две общински наредби. Това съобщиха за  Радио „Фокус” – Кюстендил  от пресцентъра на съда. Едната наредба е свързана с наредбата за реда за придобиване, управление и разпореждане с общинско имущество, за която е констатирано от страна на Прокуратурата, че има норми в противоречие на по-висши административни актове и закони. Другата наредба е за определяне и администриране на местните такси и цени на услуги на територията на Община Кюстендил. Част от тестовете в тези наредби са били оспорени пред административен съд – Кюстендил. В същото време са постъпили уведомления от страна на председателя на Общински съвет – Кюстендил, в които е посочено, че са приети нови наредби, в които са отстранени оспорените текстове. Поради тази причина образуваните съдебни производства са прекратени. \r\nВенцеслав ИЛЧЕВ", "date": "2019.03.07", "title": "Кюстендил: Административният съд в града е прекратил производства, образувани срещу текстове от две общински наредби"}
{"url": "http://www.focus-news.net/news/2019/03/07/2631834/pazardzhik-prodalzhavat-zasilenite-proverki-v-oblastta-sreshtu-nelegalnata-targoviya-s-aktsizni-stoki.html", "text": "Продължават засилените проверки на територията на област Пазарджик по отношение на нелегалната търговия с акцизни стоки, съобщиха от  ОДМВР-Пазарджик . Вчера служители от сектор „Противодействие на икономическата престъпност“ при ОДМВР-Пазарджик съвместно с митнически служители  проверили къща, собственост на 42-годишния К.А. от пазарджишкото село Црънча. Вътре били открити около 150 литра алкохол в различни по обем съдове, както и 90 литра дизелово гориво без документи за произход. Установено е и съоръжение за дестилиране на етилов алкохол. В района на автопазара в областния град криминалисти озасекли 62-годишния К.Й. – жител на пазарджишкия квартал „Изток“. Мъжът превозвал на велосипеда си в пластмасова касетка пет картонени кутии, в които имало общо 1000 къса саморъчно направени цигари. Освен тях органите на реда открили и в чувал близо 4 килограма сух нарязан тютюн. И по двата случая са образувани полицейски производства.", "date": "2019.03.07", "title": "Пазарджик: Продължават засилените проверки в областта срещу нелегалната търговия с акцизни стоки"}
{"url": "http://www.focus-news.net/news/2019/03/07/2631821/krum-zarkov-bsp-edinstvenite-ukazaniya-koito-sme-dali-na-nominiranite-ot-nas-chlenove-na-tsik-sa-da-sledyat-za-spazvaneto-na-zakona.html", "text": "Единствените указания, които сме дали на номинираните от нас членове на ЦИК, са да следят за спазването на закона. Това каза заместник-председателят на ПГ на „БСП за България“ Крум Зарков, предаде репортер на  Агенция „Фокус“ . „Повече не може да се повтаря онзи момент, в който професионалната администрация, назначена и избрана да изпълнява един закон, се занимава в по-голямата си част от времето с това да го отрича и обявява за невъзможен“, каза Зарков. Той благодари на кандидатите на БСП за това, че са се съгласили. „От вас очакваме здрава и законосъобразна работа“, допълни Зарков.  \r\nДеница КИТАНОВА", "date": "2019.03.07", "title": "Крум Зарков, БСП: Единствените указания, които сме дали на номинираните от нас членове на ЦИК, са да следят за спазването на закона"}
{"url": "http://www.focus-news.net/news/2019/03/07/2631835/burgas-uchenitsite-ot-su-episkop-konstantin-preslavski-presazdadoha-obichaya-kukeri-v-dvora-na-etnografskiya-muzey.html", "text": "Учениците от СУ „Епископ Константин Преславски“ пресъздадоха обичая „Кукери“ в двора на Етнографския музей, предаде репортер на  Радио „Фокус“ - Бургас . „Кукерите в Бургаско играят в седмицата между Месни и Сирни заговезни“, каза Пламена Кирова, етнограф в етнографския музей. По думите й децата са част от един проект, който реализира Регионалният исторически музей в Бургас в партньорството с СУ „Епископ Константин Преславски“ – Бургас . Проектът се казва „Обреден календар за моми и ергени – музейно помагало за учителя“ и е финансиран от Министерството на културата по програма „Музеят като образователна среда“. „Идеята на този проект е децата по интерактивен начин да се запознаят с празниците в българската традиция. В същото време на достъпен език да им бъдат обяснени тези празници“, каза още Кирова. Според етнографа също така целят и да помогнат на учителите в час да запознаят своите ученици със съответния обред, да имат едно помагало да разиграят ролеви игри или т.н. сценарии. Кирова добави, че това е първото по рода си такова събитие в двора на Етнографския музей. „Живот и здраве ще очакваме лазарки от същия клас. Надявам се да им бъде много забавно“, допълни Пламена Кирова. \r\nДеница ДИМИТРОВА", "date": "2019.03.07", "title": "Бургас: Учениците от СУ „Епископ Константин Преславски“ пресъздадоха обичая „Кукери“ в двора на Етнографския музей"}
{"url": "http://www.focus-news.net/news/2019/03/07/2631818/varnenskiyat-i-velikopreslavski-mitropolit-yoan-balgarskata-pravoslavna-tsarkva-nyama-zadalzheniya.html", "text": "Има задълбочен интерес, свързан с въпроса за опростяването на определени задължения и смятам, че е редно да кажа, че Българската православна църква няма подобни задължения. Това каза Варненския и Великопреславски митрополит Йоан на заседание на Комисията по вероизповеданията и правата на човека, предаде репортер на  Агенция „Фокус“ . „Нашите свещенослужители и духовници си плащат данъците, така както повелява законът“, заяви той. „Дори да допуснем, че имаме малки задължения, не сме искали тяхното опрощаване“, коментира митрополит Йоан. „Не сме настоявали за някакъв приоритет. Ако Българската православна църква получи държавна субсидия, то тя е за това, че отговаря на изискванията на закона“, посочи той. „Уважаваме всички вероизповедания, не искаме да се поставим над никой, зачитаме всички“, каза още митрополит Йоан. \r\nБиляна ИВАНОВА", "date": "2019.03.07", "title": "Варненският и Великопреславски митрополит Йоан: Българската православна църква няма задължения"}
{"url": "http://www.focus-news.net/news/2019/03/07/2631838/faktor-makedoniya-bansko-zabranyava-izgrazhdaneto-na-novi-noshtni-klubove-ne-iskame-imidzh-na-laskav-noshten-kurort.html", "text": "Македонската електронна медия  „Фактор“  предава информацията за решението на Община Банско да забрани изграждането на нови нощни клубове в курорта, както и да се преустройват сегашните. \r\nИдеята на местните власти е да предотвратят превръщането на Банско в шумно курортно селище, а да бъде привлекателен за семейства с деца, които искат да си починат. \r\nСпоред кмета на града Георги Икономов, съществуващите съоръжения са достатъчни за нуждите на туристите, които искат да се забавляват в нощните клубове. Според него спокойствието трябва да бъде гарантирано - както за местните жители на планинския курорт, така и за гостите му, които обичат тишината. \r\nИкономов е категоричен, че на едно място не може да има всичко и Банско ще се опита да привлече туристи според визията си - за хора, които искат да карат ски и да си почиват. \r\n„В България има достатъчно курорти, в които може да се осигурят нощни забавления\", отбеляза Икономов, добавяйки, че има оплаквания от нощните барове. Най-важното е, съгласно думите му, че Банско не иска имидж на „елегантен нощен курорт\". \r\nТой каза още, че традициите на Банско са запазени и идеята е те да бъдат предадени на туристите. \r\nОсвен това общината обмисля забрана на строителството на нови хотели, тъй като сегашните осигуряват напълно достатъчен брой места за настаняване.  Тереза Герова", "date": "2019.03.07", "title": "„Фактор“ (Македония): Банско забранява изграждането на нови нощни клубове: „Не искаме имидж на лъскав нощен курорт\""}
{"url": "http://www.focus-news.net/news/2019/03/07/2631840/kyustendil-raznoobrazie-ot-tsvetya-se-predlaga-ot-targovtsite-za-mezhdunarodniya-den-na-zhenata.html", "text": "Разнообразие от цветя се предлага от търговците в Кюстендил за Международния ден на жената, предаде репортер на Радио  „Фокус” – Кюстендил . В навечерието на Осми март цветя се продават навсякъде в града. Временни търговски обекти са разкрити в жилищните квартали и централната градска част, както и около хранителните магазини. Най-голям е изборът от цветя на площад „Велбъжд” и улица „Демокрация”, където до скоро се продаваха мартеници. Цените на цветята за женския празник започват от 1 лев и достигат до 20 лева. Както всяка година най-евтини са карамфилите, лалетата и зюмбюлите – по 1 и 2 лева за брой. Цената на една роза е между 3 и 4 лева, в зависимост от аранжировката. Търговците предлагат хризантеми, гербери, фрезии и орхидеи, чиято цена е от 3 до 20 лева. Освен рязан цвят в магазините се предлагат и саксийни цветя, чиито цени са в широка гама. \r\nВенцеслав ИЛЧЕВ", "date": "2019.03.07", "title": "Кюстендил: Разнообразие от цветя се предлага от търговците за Международния ден на жената"}
{"url": "http://www.focus-news.net/news/2019/03/07/2631844/shumen-pozhar-v-borova-gora-kray-selo-tushovitsa-sa-gasili-gorski-sluzhiteli-i-ognebortsi.html", "text": "Пожар в борова гора край село Тушовица гасиха горските от ДГС - Върбица и екипи на пожарната. Това съобщиха от  Североизточното държавно предприятие . Огънят най-вероятно е тръгнал от запалени сухи треви в близост до дърветата. Засегнати са 10 декара от култура залесена с бял бор. Пожарът е низов и въпреки вятъра е изгасен за по-малко от час. В близост до гората са изпепелени и над 10 декара храсти и сухи треви. В погасяването на пожара участваха 10 служители на стопанството, както и директорът на ДГС - Върбица инж. Халми Амзъ.", "date": "2019.03.07", "title": "Шумен: Пожар в борова гора край село Тушовица са гасили горски служители и огнеборци"}
{"url": "http://www.focus-news.net/news/2019/03/07/2631845/ministar-mladen-marinov-potvardi-pozitsiyata-na-stranata-ni-na-zasedanie-na-saveta-pravosadie-i-vatreshni-raboti-v-bryuksel.html", "text": "В рамките на формата „Вътрешни работи“ министрите обсъдиха напредъка в реформата на Общата европейска система за убежище. Министърът на вътрешните работи Младен Маринов потвърди позицията на България за необходимост от намирането на общо европейско решение, което да е трайно и работещо и да е основа на баланса между отговорност и солидарност. Страната ни подкрепи и продължаването на работата на базата на пакетния подход. Това съобщиха от пресцентъра на  МВР . \r\nВътрешните министри разгледаха миграционната ситуация, с акцент Западното Средиземноморие. В този контекст бяха обменени мнения за сътрудничеството на ЕС с трети страни. Подкрепено бе виждането за поддържане на интензивен диалог с всички страни от Северна Африка. Отбелязана бе важността както на поощряването на напредъка в страните партньори, така и целенасочената работа по превенцията на нелегалната миграция и укрепването на капацитета за по-ефективно управление на миграционните процеси.  \r\nПо време на заседанието бяха обсъдени актуалното състояние и бъдещите действия на ЕС в отговор на тероризма. Министър Маринов изрази подкрепа за мултидисциплинарния подход в тази област с оглед по-ефективна координация и по-добро разбиране на предизвикателствата от различните участници в процеса. В този смисъл той подчерта изключителната значимост на доверието, както и бързия и адекватен обмен на информация в борбата с тероризма, което вече доказа, че води до положителни резултати.", "date": "2019.03.07", "title": "Министър Младен Маринов потвърди позицията на страната ни на заседание на Съвета „Правосъдие и вътрешни работи“ в Брюксел"}
{"url": "http://www.focus-news.net/news/2019/03/07/2631843/blagoevgrad-prodalzhava-darzhavnoto-parvenstvo-po-boks-v-petrich.html", "text": "Продължава Държавното първенство по бокс в Петрич. Това каза за  Радио „Фокус“-Пирин  Методи Бисерков, началник на отдел „Образование“ към Община Петрич. По думите му това е второто домакинство на Петрич на първенство по бокс от толкова висок ранг. Той посочи, че Държавното лично отборно първенство по бокс за младежи, купа „България“, се провежда в зала „Арена Петрич“, където ще се състоят двубоите между състезатели на клубове от цялата страна. Бисерков уточни, че всички срещи започват от 16.00 часа, а финалите на 10 март ще бъдат от 10.00 часа. Той каза още, че входът за посетителите е свободен. \r\nНатали СТЕФАНОВА", "date": "2019.03.07", "title": "Благоевград: Продължава Държавното първенство по бокс в Петрич"}
{"url": "http://www.focus-news.net/news/2019/03/07/2631846/kyustendil-politsiyata-e-reagirala-na-dva-sluchaya-pri-koito-e-narusheno-sadebno-ogranichenie-vav-vrazka-s-domashno-nasilie.html", "text": "Полицията в Кюстендил е реагирала на два случая, при които е нарушено съдебно ограничение във връзка с домашно насилие. Това каза пред  Радио „Фокус” – Кюстендил  Катя Табачка, говорител на ОДМВР – Кюстендил. От началото на годината има два случая, единият в Кюстендил, а другият в Дупница. При тях са подадени сигнали, че е нарушена издадената заповед за защита от страна на районните съдилища. Лицата, нарушили съдебната защита, са задържани от органите на реда, а преписката е докладвана на прокуратурата и са образувани нови съдебни дела. По думите на Катя Табачка жертвите на домашно насилие могат да потърсят закрила от страна на Полицията или директно в районните съдилища. В случай, че се подаде сигнал в районните управления на МВР, задължително се извършва проверка по сигнала и се установява истинността. При установени случаи на домашно насилие се издава предупредителен протокол, а при нарушение на същия се стига до дело в районните съдилища. \r\nВенцеслав ИЛЧЕВ", "date": "2019.03.07", "title": "Кюстендил: Полицията е реагирала на два случая, при които е нарушено съдебно ограничение във връзка с домашно насилие"}
{"url": "http://www.focus-news.net/news/2019/03/07/2631847/der-spiegel-v-germanskata-stolitsa-se-provezhda-mezhdunarodnoto-turistichesko-izlozhenie-balgariya-ostava-sred-nay-predpochitanite-destinatsii-za-grazhdanite-na-frg.html", "text": "Във вторник вечер федералният министър на икономиката Петер Алтмайер (ХДС) даде официален старт на Международното туристическо изложение в Берлин – един от най-мащабните панаири за туристическата индустрия, в който участват около 10 хиляди изложители от почти всички страни в света – включително и България, отбелязва германското издание  Der Spiegel . \r\nНикаква политическа криза или терористична атака няма да повлияят на индустрията тази година: повече от 1,5 млрд. души са планирали да почиват през 2019 г. „Каква цифра само!“, коментират от редакцията, като припомнят, че това е една пета от населението на света. \r\nОчакванията са броят на посетителите да нараства в редица страни, които през последните години преживяха трудности: Тунис, Египет и Турция. \r\nИзданието подчертава, че в началото на годината туристическият пазар в страната е бил слаб. Стартът на 2019 г. е бил разочароващ – продажбите са паднали с девет на сто само през първия месец на годината. „Нещо пречеше на клиентите да резервират отрано лятната си ваканция“, констатира Рене Херцог от  DER Touristik Central Europe.  \r\nСега обаче картината се променя. От редакцията са категорични – любима дестинация на германците и през това лято ще бъде… Германия. Следват Турция, Египет и Тунис. След тях по популярност се нареждат България и Хърватия. Интересът към Испания към настоящия момент е по-слаб от очакваното.  \r\nПодчертава се, че изложителите са разпределени в 26 зали, в които хилядите посетители ще имат възможност не само да се запознаят с атрактивни оферти, но и да се порадват на колоритните служители, които ще ги презентират. Повечето от тях ще бъдат облечени в традиционни за страната им облекла. В програмата на изложението са включени приключенски и културни събития. Тереза Герова", "date": "2019.03.07", "title": "Der Spiegel: В германската столица се провежда Международното туристическо изложение – България остава сред най-предпочитаните дестинации за гражданите на ФРГ"}
{"url": "http://www.focus-news.net/news/2019/03/07/2631848/st-komisar-todor-grebenarov-gdnp-25-novi-patrulni-avtomobila-shte-poluchi-odmvr-plovdiv.html", "text": "25 нови патрулни автомобила ще получи ОДМВР - Пловдив. Това съобщи пред журналисти старши комисар Тодор Гребенаров, зам.-директор на главна дирекция \"Национална полиция\", предаде репортер на  Радио „Фокус”- Пловдив . Автомобилите трябва да бъдат доставени до 3 месеца. Зам.-министърът на МВР Стефан Балабанов също посочи, че ръководството на МВР ще задоволи всички технически нужди на пловдивската дирекция, но трябва и мобилизация на състава. „Пловдив го очакват масови събития тази година – посрещането на Папата, европейските и местни избори”, каза още Балабанов. По искане на директора на Областната дирекция старши комисар Атанас Илков МВР ще отпусне и още щатни бройки за личния състав. „В МВР непрекъснато напускат хора и се назначават нови, като общо в страната сме назначили над 1300 полицаи през миналата година. За пръв път тенденцията е обратна – по-малко са напуснали, повече са назначени”, каза още Балабанов. \r\nЦветана ТОНЧЕВА", "date": "2019.03.07", "title": "Ст. комисар Тодор Гребенаров, ГДНП: 25 нови патрулни автомобила ще получи ОДМВР - Пловдив"}
{"url": "http://www.focus-news.net/news/2019/03/07/2631836/api-edinadeset-sa-molbite-za-vazstanovyavane-na-sumi-za-kupeni-elektronni-vinetki-koito-ne-sa-otrazeni-v-sistemata.html", "text": "В Национално тол управление са постъпили общо единадесет молби за възстановяване на суми при покупка на електронна винетка. Това съобщиха от пресцентъра на  Агенция „Пътна инфраструктура“ . Парите са изтеглени от сметките на потребителите, но в системата не е отразено, че винетката е купена. Тези случаи са констатирани в първите дни на месец януари, когато имаше технически затруднения със системата. Постъпилите молби са обработени - на част от потребителите са върнати средствата, на останалите предстои да бъдат възстановени. \r\nСлучаят на семейството от град Пазарджик, за който съобщават медии, е сред подадените единадесет молби. Той е разгледан и предстои да им бъде възстановена сумата. Настъпило е забавяне поради необходимостта от повторна проверка и потвърждаване на плащането.", "date": "2019.03.07", "title": "АПИ: Единадесет са молбите за възстановяване на суми за купени електронни винетки, които не са отразени в системата"}
{"url": "http://www.focus-news.net/news/2019/03/07/2631849/anna-konukova-otdel-zakrila-na-deteto-varna-9-godishnoto-momiche-chiyto-doveden-bashta-se-opital-da-prodade-na-3-mart-e-tryabvalo-da-bade-dadeno-za-bulka.html", "text": "9-годишното момиче, за което от Отдел „Закрила на детето“ – Варна съобщиха, че доведеният му баща се опитал да продаде на 3 март, е трябвало да бъде дадено за булка. В момента тя, майка й и останалите пет деца в семейството са настанени в кризисен център в града. Това каза за  Радио „Фокус“ – Варна  началникът на отдела Анна Конукова. Майката на детето не е от Варна, но е дошла в града да търси помощ тук навръх националния празник, тъй като след раждането на момиченцето преди 9 години, отново е ползвало услугите на кризисен център. Този път, обаче, социалните работници в града търсят възможности да настанят нея и шестте й деца на по-благоприятни за тях места. Вероятно жената ще бъде преместена в друг регион, тъй като тя не е от Варна, а без подкрепа на роднинския кръг, няма как да се справи сама. Обсъжда се възможността майката и част от децата й да отидат в кризисен център, а по-големите да бъдат настанени в приемни семейства.  \r\nРегионът, в който са близките й, е доста отдалечен от Варна и остава под въпрос и придвижването дотам, обясни още Анна Конукова. Причината е, че Отдел „Закрила на детето“ – Варна на детето не разполага с тази финансова възможност за придружаване на семейството до друго, отдалечено място. Все пак, до намиране на решение, майката ще остане в кризисния център или в звеното „Майка и бебе“ във Варна. „Много са децата, няма как да очакваме майка им да се справи самостоятелно без подкрепата на роднини, така че се търси ресурс. Най-малкото дете е на месеци. За евентуалното придвижване може да се ползва общински транспорт или пък помощ от неправителствени организации. Но няма как да се тръгне с кой да е. Транспортът трябва да се осигури от някой, който да може да окаже подкрепа и защита“, обясни още началникът на Отдел „Закрила на детето“ – Варна. Случаят се разследва и от Районната прокуратура в града. \r\nДиана СТОЕВА", "date": "2019.03.07", "title": "Анна Конукова, Отдел „Закрила на детето“ – Варна: 9-годишното момиче, чийто доведен баща се опитал да продаде на 3 март, е трябвало да бъде дадено за булка"}
{"url": "http://www.focus-news.net/news/2019/03/07/2631839/krum-zarkov-bsp-shte-izpalnya-formalnoto-iziskvane-za-predstavyane-na-kandidaturite-ni-za-tsik-v-pravna-komisiya-i-v-zala-no-nyama-da-uchastvame-v-glasuvaneto.html", "text": "Ще изпълня формалното изискване за представяне на кандидатурите ни за ЦИК в правна комисия и в зала, но няма да участваме в гласуването. Това каза заместник-председателят на ПГ на „БСП за България“ Крум Зарков на пресконференция в централата на партията, предаде репортер на  Агенция „Фокус“ . Зарков допълни, че за евентуално предложение на БСП за заместник-председател, председател или секретар на ЦИК, ще се реши след изслушването в Правна комисия. „Аз ще представя в парламентарната комисия и после в зала кандидатурите“, заяви Зарков. Той обърна внимание, че ще изпълни формалното изискване за представянето на кандидатурите в зала. „Депутатите гласуват само председател, заместник-председател и секретар. Останалите предложения се отправят към президента“, допълни още Зарков. Той уточни, че ако БСП предложи заместник-председател, председател или секретар също ще представи мотивите си, но няма да участва в гласуването. На въпрос защо Александър Андреев, който е бил номинация на БСП, сега е номинация на ГЕРБ, Зарков отговори: „Александър Андреев е бил номинация на „Коалиция за България“ навремето, но от квотата на земеделците на г-н Спас Панчев. Г-н Спас Панчев се раздели с нас съвсем наскоро. По-скоро го помолихме да си отиде, защото си сътрудничеше с ГЕРБ“. По думите му тази номинация е още едно доказателство за това сътрудничество. Попитан защо БСП не предлага досега действащи членове на ЦИК, Зарков заяви, че партията предлага отново досегашен член на ЦИК, за да има приемственост. „Разгледахме над 30 кандидатури. На заседание на Изпълнителното бюро и ръководството на парламентарната група всяка една беше оценена по достойнство и бяха изгласувани шестимата, които виждате тук до мен“, допълни Зарков. Той отрече да има разчистване на сметки с вътрешната опозиция на БСП.  \r\nДеница КИТАНОВА", "date": "2019.03.07", "title": "Крум Зарков, БСП: Ще изпълня формалното изискване за представяне на кандидатурите ни за ЦИК в правна комисия и в зала, но няма да участваме в гласуването"}
{"url": "http://www.focus-news.net/news/2019/03/07/2631850/kurir-sarbiya-aleksandar-vulin-v-tsentara-na-vnimanieto-voennoto-mu-obuchenie-se-provezhda-v-pozharevats.html", "text": "Министърът на отбраната на западната ни съседка Александър Вулин е в центъра на вниманието – вече трети ден той е на военно обучение за резервисти на армията, отбелязва електронното издание на белградския ежедневник  Kurir . \r\nОт редакцията обясняват, че на младини Вулин е бил освободен от казарма заради прекалено голям диоптър. Сега обаче той компенсира пропуснатото, като се включи като доброволец във военното обучение на 600 мъже на 30-годишна възраст. \r\nСпоред изданието през първата вечер от подготовката в казармата „Павле Юрисич Щурм“ Вулин не се е появил при другите войници, но е дошъл на общата вечеря. Менюто е включвало месо и картофи, разказва източник на изданието.  \r\nЧасти от сръбските въоръжени сили провеждат учения с бойни мини и взривни вещества в между 7 и 18 часа. Предполага се, че министърът участва в тях. Тереза Герова", "date": "2019.03.07", "title": "Kurir (Сърбия): Александър Вулин в центъра на вниманието – военното му обучение се провежда в Пожаревац"}
{"url": "http://www.focus-news.net/news/2019/03/07/2631852/ek-poseshtenie-na-fil-hogan-i-mariya-gabriel-v-balgariya.html", "text": "На 8 март (петък) комисарят по цифровата икономика и общество Мария Габриел и комисарят по земеделие и развитие на селските райони Фил Хоган  ще бъдат на посещение в България, съобщават от  Отдел \"Преса и медии\" към Представителството на ЕК в България . \r\nДвамата ще проведат среща с министър-председателя Бойко Борисов. \r\nОт 10:30 часа в хотел „Холидей Ин“ комисар Габриел и комисар Хоган ще открият конференцията „Цифровизация в пчеларството: ползи и предизвикателства“.  \r\nВъв форума ще участват експерти от ГД „Съобщителни мрежи, съдържание и технологии“ (CNECT) и ГД „Земеделие и развитие на селските райони“ (AGRI) на Европейската комисия, представители на Европейския орган за безопасност на храните (EFSA), създатели на иновации в пчеларството, представители на научните среди. Конференцията трябва да определи концептуално възможностите за цифровизация в пчеларството, но и да даде бъдещите направления на действие на националните и регионални пчеларски асоциации.  \r\nПо време на посещението си комисар Хоган ще се срещне и с министъра на земеделието, храните и горите Румен Порожанов.", "date": "2019.03.07", "title": "ЕК: Посещение на Фил Хоган и Мария Габриел в България"}
{"url": "http://www.focus-news.net/news/2019/03/07/2631841/krum-zarkov-bsp-pri-prezidenta-rumen-radev-na-ksns-i-duma-ne-e-stavalo-da-se-oproshtavat-dalgove-na-razlichnite-veroizpovedaniya.html", "text": "При президента Румен Радев на КСНС и дума не е ставало да се опрощават дългове на различните вероизповедания.  Това каза заместник-председателят на ПГ на „БСП за България“ Крум Зарков на пресконференция в централата на партията, предаде репортер на  Агенция „Фокус“ . „Президентът Румен Радев свика КСНС по въпросите на вероизповеданията, където постави изрично въпроса за тяхното финансиране и за прекратяване на практиката те да се финансират отвън. И дума обаче не е ставало за това да се опрощават дълговете на различните вероизповедания“, каза той. Зарков отбеляза, че темите не трябва да бъдат смесени. Той уточни, че дълговете на вероизповеданията са в размер на над 8 млн. лв. \r\nДеница КИТАНОВА", "date": "2019.03.07", "title": "Крум Зарков, БСП: При президента Румен Радев на КСНС и дума не е ставало да се опрощават дългове на различните вероизповедания"}
{"url": "http://www.focus-news.net/news/2019/03/07/2631837/yordan-tsonev-dps-glavnoto-myuftiystvo-vse-oshte-ne-izpolzva-darzhavnata-subsidiya-zaradi-zadalzheniya-i-lipsa-na-upomenavane-na-benefitsienta.html", "text": "Намери се механизъм, с който БПЦ вече използва държавната субсидия. Главното мюфтийство все още не е започнало да я използва. Това каза зам.-председателят на ПГ на ДПС Йордан Цонев на заседание на Комисията по вероизповеданията и правата на човека, предаде репортер на  Агенция „Фокус“ . „Едната причина за това са задълженията, голяма част от които са на база изпълнение чрез съдия изпълнител“, обясни Цонев. „Втората причина е, че трябва да се упомене названието на бенефициента“, поясни депутатът от ДПС и уточни, че по тази причина финансовият министър е предложил в закона да се упомене точно бенефициентът. „Финансирането на вероизповеданията възниква като решение на Консултативния съвет по национална сигурност с цел да се прекъсне влиянието на чужда държава върху едно от вероизповеданията“, припомни той и допълни, че тогава е изготвен законопроект, който е погасил всички опасения на вероизповеданията. „Всички страхове на БПЦ и на мюсюлманското вероизповедание бяха погасени, така както им обещахме“, коментира Йордан Цонев. „Практически целта свещенослужителите да получават възнаграждения от държавата, а не от друга държава не може да бъде изпълнена. Тази година вероятно няма и да може да се изпълни“, каза още той. „За опрощаването на задълженията думата трябва да имат финансовото министерство и парламента. Това е държавна политика и не засяга ничий религиозни права на никое вероизповедание, никое вероизповедание не е ощетено. Решението трябва да бъде на народните представители“, подчерта Цонев.  \r\nБиляна ИВАНОВА", "date": "2019.03.07", "title": "Йордан Цонев, ДПС: Главното мюфтийство все още не използва държавната субсидия заради задължения и липса на упоменаване на бенефициента"}
{"url": "http://www.focus-news.net/news/2019/03/07/2631851/dimitar-karagegov-bulekopak-chrez-stimul-a-ne-chrez-nakazanie-mozhe-da-bade-povishen-interesat-na-horata-za-da-sabirat-razdelno.html", "text": "Чрез стимул, а не чрез наказание може да бъде повишен интересът на хората, за да събират разделно. Това каза за предаването „Екологичен резонанс“ на  Радио „Фокус“   Димитър Карагегов от „Булекопак“. Културата на рециклиране у нас е в процес на зараждане, но се вижда повишен интерес, особено сред подрастващите, уточни Карагегов. Той добави, че разпознаването на рециклируемите отпадъци е изключително лесно, като се следва маркировката върху опаковките. „Ние имаме редовен ангажимент към общините, в които сме разположили контейнери за разделно събиране – да повишаваме културата на гражданите относно разделното събиране. Нашият фокус винаги е бил при подрастващите, защото там виждаме най-голяма промяна на поведението и най-голям потенциал да възпитаме у някого нови навици. Насочвайки се към децата, ние посещаваме училища, детски градини, където разказваме за проблема и за предизвикателствата пред разделното събиране. Също така сме подготвили мобилно приложение, което е напълно безплатно, и под формата на игра учи децата кой тип отпадък в кое кошче попада и се радва на доста голям интерес“, каза още той. Според Димитър Карагегов изхвърлянето на боклука трябва да е последна инстанция, винаги преди това обаче е добре да се опитаме да намерим приложение на съответния отпадък. \r\nЙоланда ПЕЛОВА", "date": "2019.03.07", "title": "Димитър Карагегов, „Булекопак“: Чрез стимул, а не чрез наказание може да бъде повишен интересът на хората, за да събират разделно"}
{"url": "http://www.focus-news.net/news/2019/03/07/2631842/vodeshtata-parlamentarna-komisiya-reshi-na-parvo-chetene-veroizpovedaniyata-da-badat-osvobodeni-ot-neplatenite-si-zadalzheniya.html", "text": "Водещата Комисия по вероизповеданията и правата на човека прие на първо четене законопроекта за изменение в Закона за вероизповеданията, внесен от ГЕРБ и ДПС, предаде репортер на  Агенция „Фокус“ . Законопроектът беше приет с 8 гласа „за“, един „против“ и един „въздържал се“. Гласуването му в пленарна зала е заложено като първа точка в петъчното заседание на парламента. На заседанието на комисията присъстваха представители на Министерството на финансите и Министерството на правосъдието, на Св. Синод и на мюсюлманското вероизповедание. Двете министерства подкрепят законопроекта.  \r\nСпоред промените регистрираните по закона вероизповедания се освобождават еднократно от плащане на неплатените към 31 декември 2018 г. публични вземания, с главниците, лихвите и разноските по тях. Амнистията на неплатените задължения ще се извършва по писмено искане, утвърдено от министъра на финансите. Искането ще се подава в 3-месечен срок от влизането в сила на закона. Актовете за освобождаването от неплатените публични вземания ще може да се обжалват по административен и съдебен ред. Неплатените вземания ще се отписват в 7-дневен срок от влизането в сила на административния акт за освобождаването от тях. \r\nОт БСП реагираха остро на измененията в Закона за вероизповеданията, свързани с освобождаването от неплатените задължения. Според опозицията отхвърлянето на президентското вето върху Изборния кодекс е сделка между ГЕРБ и ДПС, а цената е опрощаването на задълженията на Главното мюфтийство. ДПС и ГЕРБ отрекоха да има сделка помежду им. От ГЕРБ заявиха, че лидерът на левицата Корнелия Нинова се заиграва с етническата толерантност, което е взривоопасно за страната. От ДПС обърнаха внимание, че решението да се финансират вероизповеданията е взето при президента Румен Радев и БСП са били там.  \r\nВ закона се уточнява, че държавната субсидия, отпускана по държания бюджет, ще се разпределя от Българската православна църква за източноправославното вероизповедание и от Главното мюфтийство за мюсюлманското. За българските православни църковни общини в чужбина държавната субсидия ще се предоставя в размери, одобрени ежегодно със Закона за държавния бюджет и ще се разпределя от Дирекция „Вероизповедания“ към Министерски съвет. Досега субсидия се предоставяше само на задгранични епархии или митрополии в диоцеза и юридсикцията на Българската православна църква.  \r\nС промените централното ръководство на съответното вероизповедание ще може да разходва средствата, извън текущите разходи, само след като са изплатени заплатите на свещенослужителите и на служителите в религиозните институции. Максималният размер на заплатата на свещенослужителите не бива да надвишава средната месечна заплата на наетите в икономическа дейност „Образование“. Досега по закона заплатата не биваше да надвишава тази на педагогически специалист. За служителите на религиозни институции няма промяна- заплатата не бива да надвишава тази на наетите в обществения сектор. Изключение от тези изисквания правят ръководните органи на вероизповеданията. \r\nДържавната субсидия остава в размер на 10 лв. за самоопределило се лице към вероизповеданията с над 1% от преброените лица в страната. За останалите вероизповедания се запазва правилото субсидията да не бъде по-малка от 15 млн. лева.  \r\nБиляна ИВАНОВА", "date": "2019.03.07", "title": "Водещата парламентарна комисия реши на първо четене вероизповеданията да бъдат освободени от неплатените си задължения"}
{"url": "http://www.focus-news.net/news/2019/03/07/2631858/sport-grigor-dimitrov-se-otkaza-i-ot-indian-uels.html", "text": "Григор Димитров е отказал участие на турнира от сериите „Мастърс“ в Индиън Уелс, който започва тази седмица, съобщи мениджърът му Георги Стоименов. Причината за решението на българина са болки в рамото, които започнаха още по време на Откритото първенство на Австралия. \r\nГригор Димитров за последно игра в Мелбърн, а след това отказа участие в Ротердам и Акапулко. В Индиън Уелс той трябваше да излезе срещу Ян-Ленард Щруф или Джон Милман, като щеше да започне директно от втория кръг. \r\nВенцислав ДРАГОМАНОВ", "date": "2019.03.07", "title": "Спорт: Григор Димитров се отказа и от Индиън Уелс"}
{"url": "http://www.focus-news.net/news/2019/03/07/2631857/", "text": "Съвременната екология трябва да се отличава от зеления фундаментализъм, за да не се превърне в зелен болшевизъм. Това каза за предаването „Екологичен резонанс“ на  Радио „Фокус“   Христо Смоленов, инициаторът на Обществения комитет за екологична защита на Русе (ОКЕЗР), създаден на 8 март 1988 година. Според него основната задача на Русенския комитет и „Екогласност“ все още не е изпълнена, защото зелената кауза днес се отклонява от хуманистичната нагласа. Въпреки краткото си съществуване комитетът е показал, че солидарността на хората, които се борят за здравето на децата си, не може да бъде спряна с идеологически, бюрократични и репресивни форми. С „Екогласност“ и първата открита ясна демонстрация става ясно, че младите хора имат смелостта да се изправят очи в очи срещу формата на репресия, добави Смоленов. Нужна е нова форма на екологична съпротива, тъй като днешната зелена кауза е видоизменена и модифицирана, обясни той. „Новата екологично-хуманистична позиция трябва да преодолее този зелен фундаментализъм, който свежда проблемите на човечеството, на човека, на нацията и на хората като граждани до биоразнообразието. Биоразнообразието е изключително важно нещо, но е само част от акварелния пейзаж, свързан с жестоките битки за чистота на жизнената среда на хората. В този смисъл екологичната съпротива трябва да бъде не само природозащитна, но и народозащитна. Не можем да пренебрегваме цивилизационното многообразие, което е създало сегашните нации в Европа“, отбеляза Христо Смоленов. \r\nСъздаденият с Русенския комитет и „Екогласност“ екологично-хуманистичния модел се е оказал уникален за България и много различен от зелените формати, създадени впоследствие у нас, каза още Христо Смоленов. Според него фокусът на внимание е изместен встрани от човека върху подробности със зелена стойност, които обаче са маргинални. Хората са нещо много повече от биологични индивиди, обърна внимание Смоленов. \r\nЙоланда ПЕЛОВА", "date": "2019.03.07", "title": "Христо Смоленов: Съвременната екология трябва да се отличава от зеления фундаментализъм, за да не се превърне в зелен болшевизъм"}
{"url": "http://www.focus-news.net/news/2019/03/07/2631860/targovishte-v-sila-vliza-30-godishna-efektivna-prisada-na-mazh-za-dve-ubiystva-na-vazrastni-hora-koito-prikril-chrez-palezhi-na-domovete-im.html", "text": "В сила влиза 30-годишна ефективна присъда на  мъж за две убийства на възрастни хора, които прикрил чрез палежи на домовете им. Това съобщиха от пресцентъра на  Апелативна прокуратура - Варна .  \r\nОкръжната прокуратура в Търговище приведе в изпълнение влязла в сила 30-годишна присъда на Атанас Ат., признат за виновен за убийствата на двама възрастни, които прикрил чрез палежи на домовете им. За извършените две умишлени убийства Търговищкият окръжен съд наложи наказание доживотен затвор на 20-годишния Атанас, което на основание член 58а, ал. 2 от Наказателния кодекс замени с 30 години лишаване от свобода при строг режим заради съкратено съдебно следствие с признаване на вина. Присъдата на първата съдебна инстанция бе произнесена през юли 2018 г.   \r\nПрез януари 2019 г. с решение на Апелативния съд във Варна тя е била потвърдена изцяло. Осъденият не е обжалвал в законоустановения срок и така 30-годишната ефективна присъда влязла в сила.  \r\nНа 1 август 2017 г. Атанас проникнал в дома на 81-годишния мъж с инициали А.П. в село Здравец. Задигнал 60 лева и две тонколони. В кръчмата на селото дочул, че съселянинът му се оплаква за извършената кражба и решил да си отмъсти. Възползвал се, че старецът се прибрал в дома си пийнал. Така на 12 срещу 13 септември 2017 г. подсъдимият влязъл отново в дома на възрастния мъж. Намерил 40 лева, след което с кибрит запалил вещите. 81-годишният изгорял при пожара. \r\nС цел кражба  Атанас влязъл и в дома на 85-годишния си съселянин с инициали Т.И. на 14 срещу 15 октомври 2017 г. Намерението му било да открадне машини и железни инструменти, както и парите от пенсията на стареца, тъй като знаел, че няколко дни по-рано съселянинът му е получил пенсията си. \r\nВлизането му през нощта било усетено. Възрастният мъж го разпознал и за да не бъде издаден в полицията, Атанас го ударил в главата, след това запалил цигара и я хвърлил върху стари вестници и дрехи, които разпилял при тършуването за пари. След като огънят бил потушен, било открито мъртвото тяло на 85-годишния мъж.", "date": "2019.03.07", "title": "Търговище: В сила влиза 30-годишна ефективна присъда на  мъж за две убийства на възрастни хора, които прикрил чрез палежи на домовете им"}
{"url": "http://www.focus-news.net/news/2019/03/07/2631862/smolyan-za-poredna-godina-obshtina-smolyan-organizira-osmomartenski-turnir-po-futbol-za-momicheta.html", "text": "За поредна година в Смолян ще се проведе осмомартенски турнир по мини футбол за момичета, съобщиха от  Общината . Организатор е Община Смолян. Мачовете ще се играят на Многофункционалната спортна площадка на Стария стадион  и са с начален час 14.00 ч. Заявки са подадени от пет училища, което предвещава истински футболни емоции. Във възрастова група 5-7 клас умения на терена ще демонстрират отборите от ОУ „Иван Вазов” - Смолян, ОУ „Св.Св. Кирил и Методий” - с. Смилян и ОУ „Стою Шишков” - Смолян. При по-големите момичета в турнира ще се включат футболистки от ППМГ „Васил Левски” и Езиковата гимназия в Смолян. Общо ще бъдат изиграни четири мача.  \r\nИдеята за подобен турнир е фактът, че футболът доказано е най- популярния спорт, а рядко се правят футболни турнири в женски формат. Амбицията на Община Смолян е да създаде условия за спортна изява на всички подрастващи в любим за тях спорт, посочват от общината. Турнирът е част от Спортния календар на Община Смолян.", "date": "2019.03.07", "title": "Смолян: За поредна година Община Смолян организира осмомартенски турнир по футбол за момичета"}
{"url": "http://www.focus-news.net/news/2019/03/07/2631854/ministar-mladen-marinov-shte-vrachi-klyuchovete-za-novi-avtomobili-s-visoka-prohodimost-na-gd-granichna-politsiya-na-8-mart.html", "text": "На 8 март ще се състои церемонията по приемане на автомобили с висока проходимост, предоставени на Главна дирекция “Гранична полиция”. Това съобщиха от пресцентъра на  МВР . Закупуването им е финансирано в рамките на Механизма за спешно подпомагане по Фонд „Вътрешна сигурност“ за справяне с миграционния натиск по външните граници на Европейския съюз. Събитието ще протече в Зонално жандармерийско управление – София, ул. „Патриарх Герман“ № 5, от 10.30 часа.", "date": "2019.03.07", "title": "Министър Младен Маринов ще връчи  ключовете за нови автомобили с висока проходимост на ГД „Гранична полиция“ на 8 март"}
{"url": "http://www.focus-news.net/news/2019/03/07/2631864/apostolicheskoto-patuvane-na-papa-frantsisk-v-balgariya-shte-se-provede-ot-5-do-7-may-v-sofiya-i-rakovski.html", "text": "Апостолическото пътуване на Негово Светейшество папа Франциск в България ще се проведе от 5 до 7 май 2019 г. в София и Раковски, а на 7 май той ще отпътува за столицата на Северна Македония - Скопие. Това съобщиха от  правителствената информационна служба  и прессекретариата на държавния глава. \r\nПресслужбата на Светия престол публикува работен вариант на програмата на апостолическото пътуване на Светия отец в България и Северна Македония.  \r\nПапа Франциск ще пристигне в София в 10.00 часа на 5 май и ще бъде посрещнат от министър-председателя Бойко Борисов. Българският премиер и Светият отец ще проведат среща, на която министър-председателят ще го поздрави с добре дошъл у нас.  \r\nПрограмата продължава с церемония по официалното посрещане на площада пред Президентството, след което ще се състои срещата на папа Франциск с президента на България Румен Радев. След това президентът Румен Радев и Светият отец ще проведат среща на „Дондуков“ 2. След края на срещата българският държавен глава и папа Франциск ще направят изявления пред представителите на българските власти, гражданското общество и дипломатическия корпус у нас.  \r\nВ първия ден от апостолическото си пътуване у нас Светият отец ще се срещне още с Негово Светейшество българския патриарх Неофит и членове на Светия Синод в Синодалната палата. По-късно папа Франциск ще произнесе традиционната си неделна молитва „Царица Небесна“ (Regina coeli). Всяка неделя тази молитва се проследява на живо от милиони души по цял свят като на 5 май папата ще се обърне към тях от българската столица. \r\nФокус в програмата на папа Франциск на 6 май е посещението на град Раковски, където живее най-голямата католическа общност у нас. В църквата „Пресвето сърце Исусово“ Светият отец ще отслужи света литургия с първо причастие на деца от цяла България, а среща с католическата общност ще се състои в църквата „Свети Архангел Михаил“.  \r\nАпостолическото пътуване на папа Франциск у нас ще завърши със събитие за мир на Светия отец в присъствието на представители на различни религиозни вероизповедания в България на площад „Независимост“.", "date": "2019.03.07", "title": "Апостолическото пътуване на папа Франциск в България ще се проведе от 5 до 7 май в София и Раковски"}
{"url": "http://www.focus-news.net/news/2019/03/07/2631861/ministerstvoto-na-kulturata-raboti-po-preporakite-na-smetnata-palata-za-opazvane-na-arhitekturnoto-kulturno-nasledstvo-obzor.html", "text": "Министерството на културата работи по препоръките на Сметната палата за опазване на архитектурното културно наследство. Според данните от доклада на Сметната палата, които бяха огласени на 6 март, у нас са декларирани близо 40 000 недвижими културни ценности, като сред тях са и около 15 хил. сгради, които въобще не са изучени. Според одита Институтът за недвижимо културно наследство страда от недостиг на кадри – годишно на един експерт се пада да прави мониторинг на 3000 обекта. Сред критиките е и липсата на държавна политика за запазване на архитектурното наследство. Основният извод от извършения одит е, че дейностите по опазване и поддържане на обектите на архитектурно наследство в градска среда, извършвани от Министерство на културата и от Националния институт за недвижимо културно наследство, не са ефективни и ефикасни. Още същия ден от министерството отговориха, че вече са подготвени заповеди за изпълнението на отправените 15 препоръки, а средствата за опазване на културното наследство всяка година растат. \r\nДен по-късно министърът на културата Боил Банов лично коментира случая, като посочи, че докладът на Сметната палата не трябва да се разглежда политически. Министърът поясни, че бюджетът за опазване на културното наследство вече за втора година е увеличен двойно и вече е близо 7 млн. лв. „А откакто аз и моят екип работим в Министерството на културата, бюджетът за паметниците на културата също е увеличен повече от два пъти. Направихме и огромна инвестиция в повишаването на заплащането на служителите“, посочи Банов.  \r\nТой заяви, че законодателството за ипотекиране на сгради с цел тяхното възстановяване е изключително тромаво, но министерството работи по улесняване на процедурите, съвместно със сдружението на общините. Целта е процедурата да стане няколко месечна, а не както досега - да отнема години. „Стратегията за набавянето на човешки ресурс в работата по паметниците на културата е дигитализацията. Не можем да се върнем в действителността от филма „Опасен чар“ и да сложим до всеки паметник на културата милиционер. Така че стратегията е дигитализацията и адекватното заплащане“, заяви Банов. \r\nМинистърът обясни, че същинският проблем е, че повечето сгради, които са обявени за паметници на културата, са частна собственост и имат много наследници, които е трудно да бъдат издирени. „Има и една част собственици, които са злонамерени – търсят разрухата. Но искам да кажа, че и да се срути една къща, тя трябва да бъде възстановена, както е била“, заяви Банов и посочи, че министерството е много консервативно в това отношение. \r\nЦветилена СИМЕОНОВА", "date": "2019.03.07", "title": "Министерството на културата работи по препоръките на Сметната палата за опазване на архитектурното културно наследство (ОБЗОР)"}
{"url": "http://www.focus-news.net/news/2019/03/07/2631853/izdirvanite-vetko-i-marinela-arabadzhievi-sa-ustanoveni-v-zhilishte-kray-barselona.html", "text": "Ветко и Маринела Арабаджиеви са установени днес в 08.45 часа в жилище, което се ползва от български гражданин, намиращо се в Кабрера де Мар в близост до Барселона. Това каза на брифинг говорителят на главния прокурор Румяна Арнаудова, предаде репортер на  Агенция „Фокус“ . „Тази година прокуратурата обяви че продължава на Арабаджиеви, които са обвинени задочно от Специализираната прокуратура за участие в организирана престъпна група за пране на пари и данъчни престъпления“ каза Аранудова и припомни, че за тях е издадена европейска заповед за арест, тъй като към момента на повдигането на обвиненията са били извън страната. До тази сутрин лицата бяха в международно издирване но за радост на прокуратурата са установени днес в 08.45 часа в жилище, което се ползва от български гражданин, намиращо се в Кабрера де Мар в близост до Барселона“.  „Фокус“ припомня:  Ветко и Маринела Арабаджиеви са издирвани с европейска заповед за арест от края на август миналата година. През декември снимките на издирваните бяха публикувани в общия сайт на Интерпол. До преди това снимките им бяха достъпни само за служители на Интерпол. На двамата задочно са повдигнати  обвинения за участие в организирана престъпна група за данъчни престъпления - укриване на данъци и пране на пари.  \r\nПри специализирана операция на 31 август 2018 г. в офиси и хотели на семейство Арабаджиеви в София и Пловдив бяха задържани 10 лица във връзка с разследване за данъчни престъпления и пране на пари. Впоследствие имуществото на Арабаджиеви беше запорирано от НАП. Зам. главният прокурор Иван Гешев тогава коментира, че нанесената от сем. Арабаджиеви щета върху държавата е в размер на около 9 млн. лв. При акцията бяха иззети над 10 млн. лева в брой и автопарк за 5-10 млн. лева. Впоследствие обвинения бяха повдигнати на шест души, сред които и на син на семейство Арабаджиеви – Вълчо. Към момента Вълчо Арабаджиев е в ареста по обвинения за участие в престъпна група за пране на пари, ръководен от родителите му. Съдът остави за постоянно в ареста двете служителки Елена Караянева и Ромелия Кирилова, които също са обвинени за участие в групата. \r\nПрез януари т.г. Апелативният съд в Пловдив отмени окончателно наложените от НАП запори на сметки и имоти на Ветко и Маринела Арабаджиеви на стойност 16 млн. лв. с мотива, че имотите и сметките са били запорирани като обезпечение на задължения, които обаче са значително по-малки и възлизат на малко над 640 000 лв. \r\nВесела АЛЕКСАНДРОВА", "date": "2019.03.07", "title": "Издирваните Ветко и Маринела Арабаджиеви са установени в жилище край Барселона"}
{"url": "http://www.focus-news.net/news/2019/03/07/2631856/kaloyan-pargov-bsp-sofiya-upravlyavashtite-v-sofiya-dokazaha-che-rabotyat-za-horata-samo-pod-natisk.html", "text": "Управляващите в София доказаха за пореден път, че работят за хората само и единствено под натиск. Това каза председателят на БСП - София Калоян Паргов. Той направи коментара по повод ремонта на тоалетната и помещението на диспечерите на последната спирка на тролей №1 на Пета градска болница, съобщиха от пресцентъра на  ГС на БСП . Както е известно, преди три седмици лидерът на столичните социалисти показа мизерните условия, при които шофьорите в Столичния градски транспорт са принудени да работят. Калоян Паргов изнесе пред медиите снимки на тоалетните на няколко последни спирки, които бяха в окаяно състояние, а сред тях беше и тази на Пета градска болница. \r\n\"Можело, значи, за три седмици да бъдат подобрени санитарно-битовите условия за шофьорите на Пета градска болница. Очевидно въпросът не е нито до недостиг на средства, нито до кой знае каква трудност при изпълнението, а е до желание, коментира Калоян Паргов. - Вече е ясно, че управляващите от ГЕРБ в столицата работят за гражданите само тогава, когато са подложени на сериозен натиск. Не мога да приема този стил на управление за нормален. Санитарно-битовите условия не са лукс за работещите, в което и да било държавно дружество или фирма, те са основно задължение на работодателя. Искрено се надявам кметът Фандъкова и заместникът й по транспорта в момента Дончо Барбалов да се отнесат сериозно и към останалите проблеми в столичния транспорт, заради които работещите там протестират, а над 1200 души от тях направиха подписка с конкретни искания. Очаквам на заседанието на Комисията по транспорт и туризъм идната сряда да говорим по същество за проблемите и да коментираме предложенията на двата синдиката и на протестиращите, както се разбрахме преди седмица\". \r\nКалоян Паргов добави, че не се учудва от бързите действия за решаване на изнесените от него проблеми със санитарно-битовите условия на последните спирки на градския транспорт в София. \"Очаквах да се случат така нещата. В последните години мога да посоча много подобни примери, каза той. - Хора от различни квартали ни търсят за помощ, ние се отзоваваме, става скандал и упраляващите от ГЕРБ бързат да го потушат чрез решаването на проблема. Ето това е техният модел на управление. За нас този модел е крайно вреден. И точно срещу този модел на управление ние се борим. Колкото и от ГЕРБ да се опитват да омаловажават работата ни, фактите са си факти. Истината е, че най-добрият ни пиар го прави именно ГЕРБ с действията, които предприема на пожар, за да решава проблемите на гражданите под нашия натиск\".", "date": "2019.03.07", "title": "Калоян Паргов, БСП - София: Управляващите в София доказаха, че работят за хората само под натиск"}
{"url": "http://www.focus-news.net/news/2019/03/07/2631855/zam-ministar-rositsa-velkova-8-267-mln-leva-sa-zadalzheniyata-na-shest-registrirani-veroizpovedaniya.html", "text": "Мога да кажа, че има 6 регистрирани вероизповедания, които имат задължения към 31 декември 2018 година. Общата сума на задълженията на шестте вероизповедания е 8,267 млн. лева с лихвите към 7 март 2019 г. Това каза пред журналисти зам.-министърът на финансите Росица Велкова след заседание на Комисията по вероизповеданията и правата на човека, предаде репортер на  Агенция „Фокус“ . „Не мога да кажа конкретни суми за задълженията на регистрираните вероизповедания. Това представлява данъчно-осигурителна тайна“, заяви тя. „Най-общо над 80% от задълженията на шестте регистрирани вероизповедания за осигурителни вноски и по Закона за облагане на доходите на физическите лица, свързани с плащания и изплащания на работни заплати“, обясни зам.-министърът и уточни, че останалите 20% от задълженията са за други видове публични задължения, които са към централния бюджет. Попитана верни ли са твърденията на БПЦ, че няма задължения, Росица Велкова коментира: „Не мога да отговарям индивидуално за вероизповеданията“. \r\nБиляна ИВАНОВА", "date": "2019.03.07", "title": "Зам.-министър Росица Велкова: 8, 267 млн. лева са задълженията на шест регистрирани вероизповедания"}
{"url": "http://www.focus-news.net/news/2019/03/07/2631869/dobrich-kmetat-na-obshtina-kavarna-nina-stavreva-posreshtna-uchenitsite-ot-pzg-kl-ark-timiryazev.html", "text": "Специални гости в кабинета на кмета на община Каварна Нина Ставрева бяха учениците от 8 „а“ клас от Професионалната земеделска гимназия \"Кл. Арк. Тимирязев\". Това съобщиха от  Общината . Заедно с техния класен ръководител Теменужка Габракова бяха поздравени за инициативата да изработят макети на емблематични исторически паметници в навечерието на Националния празник под надслов \"България в моето сърце\". \"Вие не само имате огромно сърце, но имате и сръчни ръце! В навечерието на 3-ти март направихте изложба на ръчно направени от вас макети на паметници, църкви, крепости, свързани с историята на България. Горда съм, че има такива талантливи, съпричастни, отзивчиви каварненски деца. Вие сте за пример и подражание\", каза кметът Нина Ставрева.  \r\nНина Ставрева благодари лично на всеки едни от присъстващите ученици, подари им подаръци и патриотичния календар на Община Каварна. Техният класен ръководител получи историческите книги „Освободителните борби на Македония“ на писателя Христо Силянов.", "date": "2019.03.07", "title": "Добрич: Кметът на община Каварна Нина Ставрева посрещна учениците от ПЗГ \"Кл. Арк. Тимирязев\""}
{"url": "http://www.focus-news.net/news/2019/03/07/2631867/kmetat-na-svishtov-gencho-genchev-prez-sledvashtata-sedmitsa-zapochva-razchistvaneto-na-terena-na-bivshite-kazarmi-v-grada.html", "text": "През следващата седмица започва разчистването на терена на бившите казарми в Свищов. Това съобщи за  Радио „Фокус“ – Велико Търново  кметът на община Свищов Генчо Генчев. Той уточни, че вече има интерес от страна на инвеститори, които искат да създадат предприятия в новосъздадената индустриална зона, която ще се намира на брега на Дунав. „Нещата се случват много бързо и ефективно. Това, което зависи от Община Свищов се прави изключително бързо и в кратки срокове, за да може в средата на лятото и до есента да имаме вече парцелирана зона, с подробен устройствен план, която да можем да предлагаме на бъдещи инвеститори, които очакваме държавата да покани при нас“, обясни още кметът. Той увери и, че местната администрация има готовност да води преговори с всички, които проявят някакъв интерес към терените, да им ги представят и да анализират евентуални съвместни отношения. \r\nОт следващата седмица започва разчистване на дървесната растителност, премахване на кореновите системи, подравняване, събаряне на сградите и парцелиране на имотите в района на бившите казарми. Дейностите ще се финансират от новосъздаденото общинско търговско дружество „Дунавски индустриално-технологичен парк“. \r\nЛуиза ТРАНЧЕВА", "date": "2019.03.07", "title": "Кметът на Свищов Генчо Генчев: През следващата седмица започва разчистването на терена на бившите казарми в града"}
{"url": "http://www.focus-news.net/news/2019/03/07/2631868/ministar-kiril-ananiev-vazlozhil-sam-na-vsichki-rzi-ta-da-izchislyat-zaplatite-na-raboteshtite-v-lechebni-zavedeniya-za-da-poluchim-palna-kartina-na-vaznagrazhdeniyata-v-sektora.html", "text": "Възложил съм на всички РЗИ-та да изчислят заплатите на работещите в лечебни заведения, за да получим пълна картина на възнагражденията в сектора. Това каза министърът на здравеопазването Кирил Ананиев по време на блиц-контрол на заседание на Комисията по здравеопазване към Народното събрание във връзка с организирания миналата седмица протест от медицинските сестри, предаде репортер на  Агенция „Фокус“ . „Вчера изпратих писмо до всички Районни здравни инспекции с указания и конкретни приложения, които да предоставят на всяка една от болниците в техния регион, за професии, видове възнаграждения - основни, допълнителни, прослужено време, нощни дежурства и постигнати резултати, за да получим пълна картина на възнагражденията, които се получават в сектора“, обяви той като уточни, че чрез анализа ще бъдат изчислени заплатите не само на медицинските сестри, но и на лекарите. „В резултат на това искам да направя анализ, в който да видя какъв е дефицитът, каква е дупката, която най-малко трябва да отговаря на началните заплати определени с Колективния трудов договор. Аз ще ви запозная с резултати, договорихме се за 20-дневен срок и ще го изпълня, след което ще ви запозная с величината на проблема. Тогава правителството ще вземе конкретно решение как да процедираме от тук нататък“, коментира той.    \r\nДаяна ДЮЛГЕРОВА", "date": "2019.03.07", "title": "Министър Кирил Ананиев: Възложил съм на всички РЗИ-та да изчислят заплатите на работещите в лечебни заведения, за да получим пълна картина на възнагражденията в сектора"}
{"url": "http://www.focus-news.net/news/2019/03/07/2631863/ministar-kiril-ananiev-razgovorite-za-premahvane-na-targovskiya-harakter-na-lechebnite-zavedeniya-shte-prodalzhat.html", "text": "Разговорите за премахване на търговския характер на лечебните заведения ще продължат. Това каза министърът на здравеопазването Кирил Ананиев по време на блиц-контрол на заседание на Комисията по здравеопазване към Народното събрание във връзка с организирания миналата седмица протест от медицинските сестри, предаде репортер на  Агенция „Фокус“ . „Това беше едно от изпитанията, които имах през края на миналата седмица. Имаше голям протест, аз винаги съм считал, че намирането на решението не е на улицата, а при преговори, в които да се стигне до консенсус. След 1 час недоволство пред сградата на МЗ те се съгласиха на моя призив, седнахме и проведохме един разговор“, обясни той. „Те имат около 8 въпроса, но от тях най-много наблегнаха на премахването на търговския характер на лечебните заведения, ниските възнаграждения и трудните условия“, изтъкна министър Ананиев. „Аз им казах, че по време на разговорите и дебатите в Комисия, доста хора поставиха този варианти на промяна на модела, чрез премахване на търговския характер на лечебните заведения, и те ще продължат. Това ще бъде един от най-дебатираните варианти за промяна“, допълни той.  \r\n„Заплатите, които получават всички работещи, са наистина ниски и трябва да предприемем мерки, за да бъдат увеличени и да получат удовлетворение за труда, който полагат“, отбеляза здравният министър. Той обясни, че протестиращите медицински сестри не са знаели точното разпределение на отпуснатите допълнително 30 млн. лв. за увеличение на техните възнаграждания и как това ще се отрази на заплатите им.  \r\nДаяна ДЮЛГЕРОВА", "date": "2019.03.07", "title": "Министър Кирил Ананиев: Разговорите за премахване на търговския характер на лечебните заведения ще продължат"}
{"url": "http://www.focus-news.net/news/2019/03/07/2631871/kanal-5-makedoniya-zamestnik-ministarat-na-vanshnite-raboti-na-gartsiya-pristiga-v-skopie.html", "text": "Във вечерните часове на деня в Македония пристига заместник-министърът на външните работи на Гърция Сиа Анагностопулу, предава скопската телевизия  „Канал 5“ . \r\nВ Скопие тя ще проведе редица срещи, включително с външния министър на югозападната ни съседка Никола Димитров и с вицепремиера за европейските въпроси  Буяр Османи. Предвидена е и среща с премиера Зоран Заев.  \r\nЦелта на посещението на Анагностопулу е по-нататъшното укрепване на отношенията между двете страни след подписването на Преспанското споразумение, поясни от външнополитическото ведомство в Атина.  \r\nГръцката делегация ще включва депутатите Теодора Сакри и Йоанис Сифакис, както и други служители от гръцкото външно министерство. Тереза Герова", "date": "2019.03.07", "title": "„Канал 5“ (Македония): Заместник-министърът на външните работи на Гърция пристига в Скопие"}
{"url": "http://www.focus-news.net/news/2019/03/07/2631872/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по втомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.03.07", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/03/07/2631873/burgas-lektsiya-za-istoricheskite-protsesi-za-vazstanovyavane-na-balgarskata-darzhava-prez-19-vek-shte-bade-iznesena-na-9-mart-v-etnografskiya-muzey.html", "text": "„Освобождението на България и Източния въпрос (1876 – 1878 г.)“ е предметът на музейната лекция тази събота, 9 март. Тя ще се състои от 11.30 часа в Етнографския музей на ул. „Славянска“ 69. Това съобщиха от пресцентъра на  Община Бургас . Историкът от РИМ - Бургас Владимир Анигностов ще запознае аудиторията с особеностите на т. н. „Източната криза“ и нарушеното равновесие между Великите сили в навечерието на Руско-турската освободителна война (1877-1878 г.). Ще бъдат засегнати дипломатическите усилия преди войната, по време на Цариградската посланическа конференция (1876 г.) и опитите за мирно разрешаване на назрелия конфликт. Акцент в лекцията ще са важните исторически моменти около сключените договори, фактически постановили раждането на Третата българска държава – Санстефанския мирен договор и Берлинския конгрес през 1878 г. Входната такса е преференциална – за възрастни 2 лв., а за учащи и пенсионери – 1 лв.", "date": "2019.03.07", "title": "Бургас: Лекция за историческите процеси за възстановяване на Българската държава през 19 век ще бъде изнесена на 9 март в Етнографския музей"}
{"url": "http://www.focus-news.net/news/2019/03/07/2631874/plovdiv-detsko-karnavalno-shestvie-shte-se-provede-v-karlovo-na-9-mart.html", "text": "Детско карнавално шествие ще се проведе в Карлово на 9 март. Това съобщиха за  Радио „Фокус“ – Пловдив  от Общината. Шествието ще се проведе на пл. „20-ти юли“, а началото му ще бъде поставено точно в 13.00 часа. По време на карнавала всяко дете ще има възможност да влезе в ролята на любим приказен герой. „Да провокираме детската артистичност“, призовават от Общината. \r\nПреди шествието, от 11.30 часа, присъстващите на площада деца ще могат да станат част от забавен детски кът „В приказния свят на чудесата“ с кака Плами.", "date": "2019.03.07", "title": "Пловдив: Детско карнавално шествие ще се проведе в Карлово на 9 март"}
{"url": "http://www.focus-news.net/news/2019/03/07/2631865/prokuror-rumyana-arnaudova-zhilishteto-v-koeto-sa-ustanoveni-semeystvo-arabadzhievi-se-e-izpolzvalo-ot-balgarskiya-grazhdanin-georgi-semerdzhiev-za-koyto-e-imalo-iskane-za-arest-ot-shveytsarskite-vlasti.html", "text": "Жилището, в което са установени семейство Арабаджиеви, се е използвало от българския гражданин Георги Семерджиев. Това каза на брифинг говорителят на главния прокурор Румяна Арнаудова, предаде репортер на  Агенция „Фокус“ . „Освен, че е задействала европейска заповед за арест на семейство Арабаджиеви, Специализираната прокуратура издаде и европейска заповед за разследване. В рамките на разследването са получени доказателства за това, че най-вероятно семейство Арабаджиеви се укрива в жилище в близост до Барселона, което се ползва от българския гражданин Георги Семерджиев. Поради което колегите от Специализираната прокуратура поискаха чрез тази европейска заповед за разследване извършване на претърсване на жилището, използвано от този български гражданин“, уточни прокурор Арнаудова. „Прокуратурата днес беше уведомена за това, че испанските власти в изпълнение на българската европейска заповед за разследване са предприели действия. Тази сутрин два екипа от испанските съдебни власти са предприели действия по навлизане в този имот на две различни основания. Едното е искане за задържане на българския гражданин Семерджиев от швейцарските власти. Вторият екип е предприел действията, поискани от българската прокуратура по претърсване на имота. На практика с влизането на екипите в този имот са установени на място лицата, които ние издирваме с европейска заповед за арест, тя е била задействана и лицата са задържани и по нея“, обясни още тя.  \r\nВесела АЛЕКСАНДРОВА", "date": "2019.03.07", "title": "Прокурор Румяна Арнаудова: Жилището, в което са установени семейство Арабаджиеви, се е използвало от българския гражданин Георги Семерджиев, за който е имало искане за арест от швейцарските власти"}
{"url": "http://www.focus-news.net/news/2019/03/07/2631870/anna-konukova-otdel-zakrila-na-deteto-varna-68-signala-svarzani-s-nasilie-nad-nepalnoletni-sa-postapili-prez-2018-godina-v-otdela.html", "text": "68 сигнала, свързани с насилие над непълнолетни, са постъпили през 2018 година в Отдел „Закрила на детето“ – Варна. В 28 от случаите е предприета някаква мярка за закрила. Това каза в интервю за  Радио „Фокус“ – Варна  ръководителят на социалното звено Анна Конукова. По думите й, най-често се получават сигнали от самите родители, макар че най-често и насилието е извършено от родител. „Това обикновено става, когато родителите са в развод, в процес на раздяла или вече живеят разделени. Също често органите на полицията ни сигнализират, защото до тях стига информация за оставени без надзор деца или пък, станали обект на някаква форма на насилие“, обясни Анна Конукова.  \r\nПо нейна информация през миналата година в пет случая се е наложило свикване на екипи за работа по координационния механизъм за работа с деца с риск или такива, станали обект на насилие. В 24 от всички подадени сигнали са били свързани с физически посегателства, 3 – за сексуално насилие, 31 – за психическо насилие и 10 – за пренебрегване. В най-много от случаите този, който упражнява някакъв вид сила е бащата – в 13 от тях. В шест от случаите насилието е оказано от страна на майката, в три – от съжителстващо с родителя лице и в други четири от съсед или друг познат на детето. При десет от подадените сигнали се е наложило взаимодействие с прокуратурата, допълни Анна Конукова. По един от тях е заведено дело, а по друг – досъдебно производство. \r\nДиана СТОЕВА", "date": "2019.03.07", "title": "Анна Конукова, Отдел „Закрила на детето“ – Варна: 68 сигнала, свързани с насилие над непълнолетни, са постъпили през 2018 година в отдела"}
{"url": "http://www.focus-news.net/news/2019/03/07/2631877/stara-zagora-uchenitsi-ot-profesionalnata-gimnaziya-po-transport-i-transporten-menidzhmant-v-kazanlak-shte-se-obuchavat-i-shte-tarsyat-realizatsiya-v-avstriyska-transportna-firma.html", "text": "Ученици от специалностите „Автомобилна мехатроника”, „Електрообзавеждане на транспортна техника” и „Авгототранспортна техника” в Професионалната гимназия по транспорт и транспортен мениджмънт ще имат възможност да се обучават и да търсят своята реализация в австрийска фирма, каза за  Радио „Фокус”  директорът на училището Дечко Пейчинов. Той поясни, че на специална среща със собственика на фирмата, родители и ученици са запознати с дейността на фирмата, условията на труд и изискванията към работещите в нея. Дечко Пейчинов поясни, че такъв проект се реализира за първи път в Казанлък. „Проектът е значим както за гимназията, така и за региона. Гимназията иска да разшири възможностите за реализация на специалистите, които излизат от нея и в чужбина. Съществено в дейността на работниците в тази фирма е както транспорт на стоки и услуги, така и логистика до различни точки в големи супермаркети, а също и до фирми. Така че техните работници се развиват и надграждат квалификацията си както като шофьори, така и като доставчици на стоки и услуги”, допълни той. \r\nЙохан Ватдау е собственик на австрийската фирма, която предлага работа на завършилите обучението си ученици. Фирмата разполага с 330 камиона, в нея работят 350 работници. „Предлагаме добро образование в училище и след това добри условия на работа както във фирмата ни в Бългрия, така и в Австрия”, каза Ватдау. \r\nФирмата предлага възможност за развитие на младите хора от куриер с категория ”В”, до шофьор на по – голям камион и до ръководител на движение, спедитор. Йохан Ватдау заяви, че намеренията на фирмата са на учениците да бъде предлагана не само по – добра работа, но и по –добър живот. \r\nСлавяна ГАЙДАРОВА", "date": "2019.03.07", "title": "Стара Загора: Ученици от Професионалната гимназия по транспорт и транспортен мениджмънт в Казанлък ще се обучават и ще търсят реализация в австрийска транспортна фирма"}
{"url": "http://www.focus-news.net/news/2019/03/07/2631878/sofiya-visokotehnologichna-podzemna-narkooranzheriya-razkriha-sluzhiteli-na-gdnp-i-zhandarmeriyata-pri-spetsoperatsiya-v-stolitsata.html", "text": "Специализираната полицейска операция на сектор „Наркотици“ в Главна дирекция „Национална полиция“ (ГДНП) и Специализирани полицейски сили на Дирекция „Жандармерия“ е проведена на 6 март в София. В хода на действията е разкрита високотехнологична подземна оранжерия за отглеждане на марихуана. Това съобщиха от пресцентъра на  МВР . Установени са двама мъже, на 35 и на 38 години, и 63-годишна жена - собственици на имота, под който е било изградено съоръжението. До подземната оранжерия се достига през 40-метров тунел, с размери 45 на 45 см, прокаран под имота на тримата. Там е била направена и връзка с обществените водопроводна и електропреносна система, ползвани за отглеждане на растенията.  \r\nВ оранжерията са открити: над 324 растения в саксии; сушилня с няколко рафта на които са били оставени за сушене глави канабис; множество чували с тор; везни. Помещението било оборудвано с осветление и други високотехнологични приспособления за отглеждане на марихуана.  \r\nПо случая е образувано досъдебно производство в Трето РУ – СДВР, работата продължава под надзора на Софийската районна прокуратура.  \r\nНа двамата мъже са наложени мерки „парична гаранция“, като на 35-годишния е повдигнато обвинение по чл. 354 а.", "date": "2019.03.07", "title": "София: Високотехнологична подземна наркооранжерия разкриха служители на ГДНП и жандармерията при спецоперация в столицата"}
{"url": "http://www.focus-news.net/news/2019/03/07/2631880/stara-zagora-informatsionna-sreshta-za-roditeli-po-vaprosi-koito-kasayat-obshtata-i-dopalnitelna-podkrepa-za-lichnostno-razvitie-na-detsata-organizira-obshtestveniya-posrednik-v-kazanlak.html", "text": "Информационна среща за родители по въпроси, които касаят общата и допълнителна подкрепа за личностно развитие на децата ще се проведе на 12 март от 15.00 до 17.30 часа в офиса на Обществения посредник на община Казанлък, каза за  Радио „Фокус”  Общественият посредник Гинка Щерева. Тя поясни, че на срещата са поканени да присъстват Пламен Иванов - директор на  Регионален център за подкрепа на процеса на приобщаващото образование в Стара Загора и Мария Гинева - изпълнителен директор на Сдружение „Бъдеще за децата“ в Казанлък. \r\nРодителите ще бъдат  консултирани за възможностите за оказване на помощ за подкрепа на личностното развитие на децата, както и ще бъдат информирани за предоставяните социални услуги в Центъра за обществена подкрепа в община Казанлък. \r\nСлавяна ГАЙДАРОВА", "date": "2019.03.07", "title": "Стара Загора: Информационна среща за родители по въпроси, които касаят общата и допълнителна подкрепа за личностно развитие на децата организира Обществения посредник в Казанлък"}
{"url": "http://www.focus-news.net/news/2019/03/07/2631881/ministar-kiril-ananiev-nzok-proveryava-zhalbi-za-sklyucheni-dogovori-mezhdu-lekari-i-firmi.html", "text": "НЗОК е организирала проверка на база жалби за сключени договори между лекари и фирми. Това каза пред журналисти министърът на здравеопазването Кирил Ананиев след блиц-контрол на заседание на Комисията по здравеопазване във връзка с подадени жалби от граждани, че лекари са сключили договори с частни фирми, които взимат допълнителни средства за записване на часове, предаде репортер на  Агенция „Фокус“ . „При мен в Министерството на здравеопазването постъпиха такива жалби. Tова, което мога да кажа, е че НЗОК финансира пакет от медицински дейности, който е одобрен на база на наредба на министъра на здравеопазването. Лечебните заведения трябва да изпълняват този пакет, спазвайки Закона за здравно осигуряване, Закона за лечебните заведения и Националния рамков договор”, обясни той. „Въпросът за организиране на административните услуги е въпрос на лечебното заведение, но в никакъв случай не поставя в приоритет този, който си е платил административна услуга и този, който не си е платил. Те са равни пред закона и лечебното заведение не може да приоритизира, кой да бъде първи и кой втори на базата на платена такса от 2 лв.“, заяви здравният министър. „Равнопоставени са пациентите, независимо от това дали са платили такса или не. Определянето на административната услуга и таксите не мога да ги коментирам, защото това е работа на самото лечебно заведение“, коментира Кирил Ананиев. „НЗОК е организирала проверка, която да покаже какъв е конкретният случай, докъде е законно и къде има нарушения“, каза още той.  \r\nДаяна ДЮЛГЕРОВА", "date": "2019.03.07", "title": "Министър Кирил Ананиев: НЗОК проверява жалби за сключени договори между лекари и фирми"}
{"url": "http://www.focus-news.net/news/2019/03/07/2631876/alsat-m-makedoniya-zaev-potvardi-vazmozhnostta-za-poseshtenie-na-tsipras-v-skopie.html", "text": "Министър-председателят на югозападната ни съседка Зоран Заев потвърди медийните доклади, според които в началото на следващия месец на посещение в Скопие може да пристигне гръцкият премиер Алексис Ципрас, предава излъчващият на албански език македонски телевизионен канал  „Алсат-М“ . \r\nЗаев обаче отказа да коментира за възможна дата или дневен ред на подобна визита. Съгласно думите на македонския премиер, ако Ципрас посети Скопие, то тогава би се очаквало и той да направи посещение в Атина.  Тереза Герова", "date": "2019.03.07", "title": "„Алсат-М“ (Македония): Заев потвърди възможността за посещение на Ципрас в Скопие"}
{"url": "http://www.focus-news.net/news/2019/03/07/2631882/sliven-rakovodstvoto-na-obshtinata-se-sreshtna-s-grazhdani.html", "text": "Ръководството на Общината се срещна с граждани на Сливен. Това съобщиха от пресцентъра на  Община Сливен . \r\nПред кмета Стефан Радев бяха поставени проблеми, свързани с облагородяването на града, както и такива от социалната сфера. Той от своя страна заяви, че ще бъдат изпратени екипи на общината, които на място да се запознаят със случаите. Заместник-кметовете Пепа Чиликова, Румен Иванов и Стоян Марков също разговаряха с граждани. Въпроси бяха отправени и към секретаря на Община Сливен Валя Радева. Кметът, заместник-кметовете и секретарят на общината имат приемен ден всеки първи четвъртък от месеца. Записването става два дни преди това – във вторник от 8.30 часа в Центъра за административно обслужване на гражданите. Жалби и сигнали се приемат и по електронна поща.", "date": "2019.03.07", "title": "Сливен: Ръководството на Общината се срещна с граждани"}
{"url": "http://www.focus-news.net/news/2019/03/07/2631883/trt-world-turska-fregata-i-podvodnitsa-akostiraha-vav-varna.html", "text": "Турска фрегата и подводница акостираха навлязоха в черноморското ни пристанище Варна, предава телевизионният канал  TRT World ,  като уточнява, че плавателните съдове ще участват във военните учения Mavi Vatan 2019 в акваторията на Черно и Егейско море, както и в Източното Средиземноморие.  \r\nПо данни на посолството на Турция в София военните учения на ВМС на страната – най-мабащните в историята й - се провеждат в периода между 27 февруари и 8 март. Ще бъде проведено съвместното учение на турските кораби с българската корвета „Бодри”с цел повишаване на оперативната съвместимост съгласно стандартите на НАТО. Тереза Герова", "date": "2019.03.07", "title": "TRT World: Турска фрегата и подводница акостираха във Варна"}
{"url": "http://www.focus-news.net/news/2019/03/07/2631885/lovech-dvizhenieto-v-uchastaka-ot-74-ti-do-79-ti-km-na-am-hemus-pri-yablanitsa-shte-bade-ogranicheno-ot-1000-do-1100-ch-na-8-mart.html", "text": "Движението в участъка от 74-ти до 79-ти км на АМ „Хемус“ при Ябланица ще бъде ограничено от 10.00 до 11.00 ч. на 8 март. Това съобщиха от пресцентъра на  Агенция „Пътна инфраструктура“ . Временната организация е за извършването на дейности, свързани със строителството на новия участък от автомагистралата. Движението ще се пренасочва по път I-3 Ботевград – Ябланица. \r\nНеобходимо е шофьорите да карат внимателно и да спазват стриктно въведената временна организация за движение.", "date": "2019.03.07", "title": "Ловеч: Движението в участъка от 74-ти до 79-ти км на АМ „Хемус“ при Ябланица ще бъде ограничено от 10.00 до 11.00 ч. на 8 март"}
{"url": "http://www.focus-news.net/news/2019/03/07/2631886/sport-viktoriya-azarenka-sreshtu-serina-uilyams-vav-vtoriya-krag-na-indian-uels.html", "text": "Бившата № 1 Виктория Азаренка започна успешно участието си на турнира в Индиън Уелс и победи в първи кръг младата си сънародничка Вера Лапко с 6:2, 6:3. Така в следващия кръг ще има повторение на финала от 2016 година, като Азаренка ще излезе срещу настоящата № 10 Серина Уилиямс. \r\nШампионката отпреди три години изостана на старта на мача си с 0:2 гейма и 0:40, след което спечели 10 поредни гейма. В края на срещата Лапко  изостана с 0:4 във втората част, но спаси четири мачбола в осмия гейм и върна единия пробив, но след това загуби подаването си. \r\nВенцислав ДРАГОМАНОВ", "date": "2019.03.07", "title": "Спорт: Виктория Азаренка срещу Серина Уилямс във втория кръг на Индиън Уелс"}
{"url": "http://www.focus-news.net/news/2019/03/07/2631859/varnenskiyat-i-velikopreslavski-mitropolit-yoan-balgarskata-pravoslavna-tsarkva-ne-e-postavyala-vaprosa-za-oproshtavane-na-zadalzheniya.html", "text": "БПЦ не е поставяла въпроса за опрощаване на задължения. Това каза пред журналисти Варненския и Великопреславски митрополит Йоан след заседание на Комисията по вероизповеданията и правата на човека, предаде репортер на  Агенция „Фокус“ . „В последните 10 години Св. Синод няма задължения към НАП, НОИ и институции, към държавата“, обяви той. „Съобразяваме се с държавните закони и добре би било да прозвучи това - ние като български граждани, независимо дали сме духовници или православни християни, изпълняваме изискуемото по законодателството“, коментира митрополит Йоан. Той обърна внимание, че БПЦ се старае да няма дългове. „Въпросът трябваше да бъде ясно и отчетливо посочен и казан, за да се избегнат сложности и недоумения“, посочи митрополитът. Попитан проблем ли е за църквата, че ще бъде опростена голяма сума от задълженията на мюсюлманското вероизповедание, митрополит Йоан заяви: „БПЦ се отнася с абсолютно уважение към всяко вероизповедание“. „Министерството на финансите и Народното събрание са тези, които трябва да решат въпроса да опростят дълг на съответно вероизповедание или да него опростят“, посочи той и уточни, че БПЦ не бива да се меси в тази тема и не е от компетенциите ѝ. „И по-рано казахме, че промените в Закона за вероизповеданията по същество няма много да допринесат за националната сигурност. Имаме поне 7 закона, които гарантират тази национална сигурност“, коментира той. „Държавата не бива да овладява дадено вероизповедание, особено когато БПЦ като институция е отделена от държавата. Това не значи, че не трябва да зачитаме държавното законодателство и Конституцията“, подчерта митрополит Йоан. „Много хора се настроиха срещу нашето свещенство. За мен това е много болезнен факт. Те казаха: „ето от данъците и заплатите ни, отгоре на всичко ще бъдат и заплатите на свещениците“. Обаче ние също сме граждани, досега формирахме бюджета си в църковно отношение. Отговаряме на изискванията на този закон и получаваме субсидия“, каза още той. \r\nБиляна ИВАНОВА", "date": "2019.03.07", "title": "Варненският и Великопреславски митрополит Йоан: Българската православна църква не e поставяла въпроса за опрощаване на задължения"}
{"url": "http://www.focus-news.net/news/2019/03/07/2631866/novyie-izvestiya-rusiya-na-dva-stola-balgariya-iska-i-s-rusiya-i-s-nato-no-tova-e-nevazmozhno.html", "text": "В статия, озаглавена „На два стола: България иска и с Русия, и с НАТО - но това не е възможно“, руският обществено-политически ежедневник  „Новьiе известия“  анализира посещението на ръководителя на кабинета в Москва Дмитрий Медведев в София и привежда откъси от доклад на Euronews за живота на обикновения българин - работник или пенсионер. \r\nПреди два дни руският премиер Дмитрий Медведев направи официално посещение в България. Очакваше се той да реши със София въпроса за разклонението на газопровода „Турски поток” през България, изграждането на балканския газов център и възобновяването на строителството на АЕЦ „Белене”. \r\nНо всичко се обърка. Първо, Медведев категорично заяви, че транзитът на газ през България до Европа ще стане възможен, когато Москва получи гаранции не от България, а от Европейската комисия, че този проект няма да срещне никакви пречки в бъдеще. \r\nВторо, изпълнителният директор на „Газпром\" Алексей Милер, който придружи Медведев, заяви, че неговата компания не планира да участва в проекта за газовия хъб „Балкан“.  \r\nИ трето, по отношение на АЕЦ „Белене\" Медведев заяви, че възобновяването на строителството няма да се случи, преди София да вземе решения, свързани с финансово-икономическия модел на проекта и възможните форми на неговата подкрепа. \r\nНо, както съобщават българските медии, Медведев се шегува много по време на посещението си. По-специално той предложи на българите да обвържат валутата си с китайския юан вместо с еврото, тъй като китайската валута също е доста добра... \r\nВсички тези странности ще станат ясни, ако си спомним, че само ден преди посещението на руския му колега българският премиер Бойко Борисов увери генералния секретар на НАТО Йенс Столтенберг, че страната му е верен съюзник, а не троянски кон на Русия в Алианса! \r\nОсвен това България не само прие Столтенберг, но и подписа декларация, която се отнася до заплахата от Русия и геополитическото значение на Кримския мост ... \r\nТова събитие се проведе на срещата на върха на т.нар. Букурещка деветка, която включва посткомунистическите страни от Източна Европа - Румъния, България, Чешката република, Унгария, Словакия, Полша, Естония, Латвия и Литва. В този документ страните заявиха значението на присъствието на НАТО в района от Балтийско до Черно море. „Северноатлантическият съюз трябва да бъде готов да продължи да реагира на всички заплахи и предизвикателства, където и да се появят”, се казва в документа. В тази връзка страните са поели съвместен ангажимент да спазват стандартите на НАТО и да изразходват поне два процента от БВП за отбрана. \r\nВсичките девет страни одобриха военно присъствие в Европа на САЩ и Канада. Лидерите на страните изразиха особена загриженост във връзка с положението в Украйна и напрежението в района на Азовско море: \r\n„Това е още една проява на неспазване от страна на Русия на международното право, на нейния модел на конфронтационно поведение и използването на военни и невоенни действия, като изграждането на мост, за постигане на геополитическите си цели. Всичко това изисква по-последователен и стратегически подход от страна на Алианса”. \r\nЗатова няма нищо странно във факта, че посещението на Медведев бе слабо отразено от местните медии. Бившият кандидат за президент на страната Пламен Пасков, заяви пред журналистите: \r\n„Срещата на Медведев с президента Румен Радев бе показана в материал с дължина от около шест минути, повече от пет бяха заети от приветствената реч на Радев и една минута - изненадващо тромав превод на думите на руския премиер. Пресконференцията след среща с ръководителя на правителството Бойко Борисов бе показана в официалните медии за около двадесет минути, почти 100% от които бяха за речта на Борисов. И крайна сметка за това, което Дмитрий Медведев е искал да каже или направив България, може само да се предполага. \r\nИ, разбира се, българските институции бяха принудени да моделират думите и поведението си в зависимост от тези силни външни фактори”, отбеляза Пасков, намеквайки за посещението на генералния секретар на НАТО. \r\nТака България се опитва да седне на два стола и активно да участва в НАТО, като в същото време разчита на руския газ и туристи: основният туристически поток към страната идва тъкмо от Русия. Вярно е, че през последните години той започна да намалява, но по чисто руски причини, които не зависят от Бълагрия - като спад в доходите на руските граждани. \r\nМеждувременно, докато страната балансира между бившия и сегашния си приятел, икономическата ситуация в нея е изключително трудна. И това  въпреки членството в НАТО и перспективите за влизане в Шенгенската зона. \r\nОт друга страна, европейските бизнесмени използват българската работна сила, за да се конкурират с производителите на евтини продукти от Турция и от страни от Азия и Африка. Това се отнася за леката промишленост. Много международни марки са преместили продукцията си в Румъния и България, където трудът струва стотинки.  \r\nДокладът на Euronews разказва за една българска фабрика, в която се произвеждат продукти за световно известната марка Hugo Boss. Нейните служители са принудени да работят с невероятна скорост: за 5 секунди трябва да са завършили крачол на панталон! Изпълнение - около 12 хиляди дрехи на седмица. Работниците се оплакват от липсата на време: само единадесет от 1800 работници изпълняват нормата. \r\n„Средно работниците могат да изпълнят навреме само около 60% от плана. В зависимост от трудовия стаж, средната нетна заплата варира от 320 до 350 евро”, разказват ръководителите на компанията. \r\n„Българските закони са за хората? Или са направени за роботи? Работим непрекъснато: с такива правила нашият работодател легализира един вид система от почти принудителен труд… ”, оплаква се един от служителите на компанията. \r\n„Мисля, че нашите колеги в Западна Европа, когато чуят колко печелим, ще се смеят. Те просто няма да повярват, че това е възможно. И наистина, по-добре е да се смеете, отколкото да плачете… Но ние, второкласните европейски граждани? Лоши шивачки ли сме? Ядем ли по-малко от нашите колеги, живеещи в Западна Европа?”, коментира друг работник. \r\nСледователно не е изненадващо, че българите се опитват да заминат за Европа. От 1990 г. насам около 1,5 милиона българи са напуснали страната си. Населението е намаляло значително. Сега в България живеят около седем милиона души, а миграцията продължава. \r\nПоследица от ниските заплати са ниските пенсии. \r\nЕдна от героините на доклада на Euronews, наскоро навършила 80 години, разказва: \r\n„Когато получавам пенсия - около 150 евро, отделям една трета, за да плащам сметки - електричество, лекарства. Това означава, че до края на месеца имам около 100 евро за ежедневни разходи. Когато гледам прозорците на магазините, виждам много неща, които не мога да си позволя. За щастие, децата ми помагат. Без тяхната подкрепа няма да мога да оцелея. Бедна съм като църковна мишка. Благодарение на децата, мога някак да отоплявам къщата, така че да не се разболея. Децата ми купуват дърва за огрев. С малката ми пенсия не мога дори да купя колбаси и месо. Наскоро се срещнах с приятели. Те и съпрузите им все още работят. Купиха ми месо и шунка. С моята пенсия не мога да си я позволя“. \r\nОстава само да се добави, че в България все още е разпространено отопляването на печки, при това не само в селата, но и в градовете. Дървесината струва на местните жители много по-евтино от електричеството... Тереза Герова", "date": "2019.03.07", "title": "„Новьiе известия“ (Русия): На два стола: България иска и с Русия, и с НАТО – но това е невъзможно"}
{"url": "http://www.focus-news.net/news/2019/03/07/2631888/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки са сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.03.07", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2019/03/07/2631887/sliven-planiranite-strelbi-na-ognevi-kompleks-batmish-kray-sliven-prodalzhavat-i-prez-mesets-mart.html", "text": "Планираните   стрелби на Огневи комплекс „Батмиш“ край Сливен продължават и през месец март. Това съобщиха от  Община Сливен . Те са предвидени от 8 до 13.30 часа на следните дати: 8 март, 11 март, 12 март, 13 март, 14 март, 15 март, 18 март, 19 март, 20 март, 21 март, 22 март, 25 март, 26 и 27 март. На 12 март, 13 март, 14 март, 18 март, 19 и 20 март ще се провеждат и вечер от 19 до 21.30 часа. За да не се допускат инциденти, живущите в този район трябва да се съобразяват с предупредителните табели и да не навлизат в забранeните зони, съобщи още инж. Кънева и напомни на собствениците на ферми, че трябва да предприемат и адекватни мерки за защита на животните си.", "date": "2019.03.07", "title": "Сливен: Планираните  стрелби на Огневи комплекс „Батмиш“ край Сливен продължават и през месец март"}
{"url": "http://www.focus-news.net/news/2019/03/07/2631879/prof-emiliya-drumeva-prodalzhavat-spekulatsiite-po-obzhalvaneto-na-aktovete-na-tsik-a-se-premalchavat-drugi-vazhni-aspekti-ot-vetoto-na-prezidenta-otnosno-izborniya-kodeks.html", "text": "Във вчерашните дебати в парламента по ветото на президента върху Изборния кодекс продължиха спекулациите по обжалването на актовете на ЦИК, а бяха премълчани други важни аспекти от наложеното вето. Това каза за  Агенция „Фокус“  секретарят на президента по правни въпроси проф. Емилия Друмева във връзка с вчерашните дебати по гласуване на ветото на държавния глава върху промените в Изборния кодекс. \r\n„От машинно гласуване ще са лишени избирателите от малките населени места. Освен това избирателните комисии, вместо да търсят консенсус и да постигат мнозинството от 2/3, препоръчано от Венецианската комисия и прилагано още от 1991 г. насам, ще могат да постигат решения и с по-ниско мнозинство в ущърб на политическия плурализъм“, заяви проф. Друмева.  \r\nВъв връзка с обжалването на актовете на ЦИК тя отбеляза, че преди изменението чл. 58, ал. 1 от Изборния кодекс е предвиждал решенията на ЦИК да могат да се обжалват пред Върховния административен съд. „С изменението законодателят е приложил същностно различен подход: правилото, че всички актове на ЦИК се обжалват пред ВАС, е заместено с друго правило. Приетата нова редакция на чл. 58, ал. 1 от Изборния кодекс гласи: „Решенията на Централната избирателна комисия по чл. 57, ал. 1, т. 5, 6, 10, 11, 12, 14, 15, 17, 22, 23, 25, 26, 26а, 29, 30, 33, 34 и 45 може да се обжалват пред Върховния административен съд…“, обясни съветникът на президента и отбеляза, че така вместо да се посочат актовете на ЦИК, неподлежащи на обжалване, са изброени изрично онези, които подлежат на обжалване.  \r\n„Именно използването на този подход се оспорва във ветото. Така извън изчерпателното изброяване на обжалваемите актове неоправдано остават административни актове, издавани от ЦИК, свързани с избирателни права на гражданите (напр. решенията, с които се определя редът за сигналите и жалбите, решенията, с които ЦИК упражнява контрол по прилагането на кодекса, решенията, с които ЦИК приема правила по прилагането на Кодекса)“, заяви проф. Друмева.  \r\n„Многократно на брифинги и в ефир се повтаря, че въпреки предприетото изброяване, няма актове на ЦИК, които остават необжалваеми пред ВАС. Това поставя един основен въпрос - ако и при действащия Изборен кодекс, и при гласувания изменителен закон всички актове на ЦИК могат да се обжалват пред ВАС, тогава защо въобще се прави промяна и се въвежда изброяване на обжалваемите актове на ЦИК? Изброяването съдържа винаги риска да се пропусне нещо. Именно пропускането на няколко вида актове на ЦИК, които не са сред изчерпателно посочените като обжалваеми, се оспорва във ветото. Когато ЦИК приема актове, които не съответстват на Изборния кодекс и те засягат права на избирателите, съдебното обжалване е единственият път за защита. Този въпрос бе отправен към народните представители на заседанието на Комисията по правни въпроси на 5 март тази година. Отговор не последва“, коментира още съветникът на президента.  \r\nТя отбеляза, че за да се разбере действителната воля на законодателя, трябва да се прочетат мотивите, с които тази промяна е внесена от народен представител между първо и второ гласуване. „В мотивите изрично се посочва: „Следва да се отбележи, че не всички актове постановявани от Централната избирателна комисия по своя характер са индивидуални или общи административни актове, които подлежат на съдебен контрол, поради което с предложението са изключени онези решения на Централната избирателна комисия, които имат вътрешно организационен характер или са несъществени по отношение законосъобразното провеждане на изборния процес.“ Това категорично показва, че с приетите изменения редица решения на ЦИК се изключват от съдебен контрол по чл. 58 от Изборния кодекс“, отбеляза проф. Друмева и добави, че затова следва да се четат не само стенограмите, а и мотивите за направените промени.     \r\n„Прекият съдебен контрол върху актовете на администрацията, каквато е и ЦИК, е сред постиженията на съвременния български конституционализъм. Отстъпленията могат да бъдат оправдавани единствено с постигането на равна по значимост или по-висша цел“, заяви съветникът на президента.", "date": "2019.03.07", "title": "Проф. Емилия Друмева: Продължават спекулациите по обжалването на актовете на ЦИК, а се премълчават други важни аспекти от ветото на президента относно Изборния кодекс"}
{"url": "http://www.focus-news.net/news/2019/03/07/2631889/burgas-prodalzhava-podgotovkata-na-blagotvoritelniya-bazar-po-povod-svetovniya-den-na-sotsialnata-rabota.html", "text": "Усилена работа кипи по изработването на изделията, които ще бъдат представени за продажба на цветния благотворителен базар от 15 до 17 март в зала №4 на Експоцентър „Флора“. Това съобщиха от пресцентъра на  Община Бургас . Общината организира събитието по повод Световния ден на социалната работа, който традиционно отбелязваме през третия вторник от месец март. Вече е ясен и точният брой на социалните звена, които ще вземат участие в базара с ръчно изработените си шедьоври. Те са общо 20 и включват: Дом за стари хора „Цвета и Анка Върбанови“, Център за настаняване от семеен тип за деца и младежи с увреждания № 3, Център за настаняване от семеен тип за деца и младежи с увреждания № 4 и 5, Център за настаняване от семеен тип за деца без увреждания „Ронкали“, Защитено жилище за лица с умствена изостаналост, Защитено жилище за хора с психични разстройства, Дневен център за пълнолетни лица с увреждания, Дневен център за деца и младежи с физически и множество увреждания „Св. Николай Чудотворец“, Център за работа с деца на улицата, Център за социална рехабилитация и интеграция за деца и младежи с увреждания, Център за обществена подкрепа, Център за социална рехабилитация и интеграция за деца и младежи с увреждания, Център за социална рехабилитация и интеграция на лица с психични разстройства, Домашен социален патронаж, Център за социална рехабилитация и интеграция на лица пострадали от насилие, Център за социална рехабилитация и интеграция на лица от рискови групи, Център за подкрепа на жертви на сексуално насилие „Вселена“, Кризисен център за лица и деца жертва на насилие, Център за социална рехабилитация и интеграция за хора с увреждания към Сдружение „Социален център Бургас“, Сдружение „Онкоболни и приятели“, Социално предприятие „Нарисувай ми усмивка“. Официалното откриване ще бъде в петък – 15 март, от 11:00 часа, като ще бъде съпътствано с богата културна програма. Базарът ще предложи на посетителите пролетни сувенири, необходими вещи за дома, стилни бижута от естествени материали. Ще бъдат представени и сладки изкушения и традиционни ястия от българската кухня. За доброто настроение на всички гости ще се погрижат самите творци от социалните звена. Гостите ще имат възможността да слушат специално подготвени музикални изпълнения и да видят модно ревю на ръчно изработени артикули дамска и детска мода. Ще бъде представена и дейността на Център за обществена подкрепа чрез изнесена приемна – възможност за всеки да получи безплатна еднократна консултация от специалист. През целия ден на разположение ще има забавна творческа работилница за деца. Каним ви да се включите и запознаете отблизо с дейността на специалистите, ангажирани в пряката работа с най-уязвимите хора в обществото, както и да се информираме за обхватността, достъпността, професионализма и разнообразието на социалните услуги в Бургас.", "date": "2019.03.07", "title": "Бургас: Продължава подготовката на благотворителния базар по повод Световния ден на социалната работа"}
{"url": "http://www.focus-news.net/news/2019/03/07/2631891/predsedatelyat-na-narodnoto-sabranie-tsveta-karayancheva-beshe-obyavena-za-pocheten-chlen-na-alumni-mrezhata-ot-uspeli-profesionalisti-zavarshili-tehnicheskiya-universitet-sofiya.html", "text": "Председателят на Народното събрание Цвета Караянчева беше обявена за почетен член на Алумни мрежата от успели професионалисти, получили висшето си образование в Техническия университет – София. Това стана на празнична среща на дами, завършили университета, по повод Международния ден на жената, съобщиха от пресцентъра на  Народното събрание .  \r\nЗа мен е изключителна привилегия да бъда част от академичния клуб на жените, завършили Техническия университет и почетен член на неговата Алумни – мрежа, отбеляза Цвета Караянчева в приветствието си към присъстващите. В годините на моето следване, а навярно и сега, жените-инженери бяха малцинство, но това не е разколебало дамите да кандидатстват и учат в този уникален университет, подчерта тя. Моят избор бе напълно съзнателен, защото вярвам най-вече, че да си инженер не е въпрос на диплома, а на мислене, заяви Цвета Караянчева.  \r\nПредседателят на парламента посочи, че обучението в Техническия университет й е дало знания и самочувствие и е изковало характера й, направило я е борбена. Именно тук научаваме как да се борим в един мъжки свят и затова за жените-инженери вече не е проблем да бъдат равни с мъжете, подчерта тя и благодари на мъжете, че те признават качествата на дамите-инженери.  \r\nВ навечерието на Международния празник на жената председателят на Народното събрание пожела на всички дами да бъдат здрави, целеустремени, обичани и да имат самочувствието, че са завършили едно от най-престижните висши учебни заведения в България.", "date": "2019.03.07", "title": "Председателят на Народното събрание Цвета Караянчева беше обявена за почетен член на Алумни мрежата от успели професионалисти, завършили Техническия университет – София"}
{"url": "http://www.focus-news.net/news/2019/03/07/2631892/temata-balgariya-v-svetovnite-medii-stranata-ostava-predpochitana-destinatsiya-za-germanskite-turisti-poseshtenieto-na-dmitriy-medvedev-stremezhite-na-belgrad-i-skopie-za-dyal-v-aets-belene-i-voenni-ucheniya-s-vms-na-turtsiya-agentsiya-fokus.html", "text": "Резултатите от посещението на руския премиер Дмитрий Медведев в София, стремежите на Сърбия и Македония за получаване на дял в бъдещата АЕЦ „Белене“, акостирането на турска фрегата и подводница в пристанището на Варна, участието на страната ни в Международното туристическо изложение в Берлин и усилията на местните власти в Банско за запазване на традиционния облик на курорта са част от основните аспекти на коментарите за България в световните медии.  \r\n***  Във вторник вечер федералният министър на икономиката Петер Алтмайер (ХДС) даде официален старт на Международното туристическо изложение в Берлин – един от най-мащабните панаири за туристическата индустрия, в който участват около 10 хиляди изложители от почти всички страни в света – включително и България, отбелязва германското издание  Der Spiegel . \r\nНикаква политическа криза или терористична атака няма да повлияят на индустрията тази година: повече от 1,5 мрлрд. души са планирали да почиват през 2019 г. „Каква цифра само!“, коментират от редакцията, като припомнят, че това е една пета от населението на света. \r\nОчакванията са броят на посетителите да нараства в редица страни, които през последните години преживяха трудности: Тунис, Египет и Турция. \r\nИзданието подчертава, че в началото на годината туристическият пазар в страната е бил слаб. Стартът на 2019 г. е бил разочароващ – продажбите са паднали с девет на сто само през първия месец на годината. „Нещо пречеше на клиентите да резервират отрано лятната си ваканция“, констатира Рене Херцог от  DER Touristik Central Europe.  \r\nСега обаче картината се променя. От редакцията са категорични – любима дестинация на германците и през това лято ще бъде… Германия. Следват Турция, Египет и Тунис. След тях по популярност се нареждат България и Хърватия. Интересът към Испания към настоящия момент е по-слаб от очакваното.  \r\nПодчертава се, че изложителите са разпределени в 26 зали, в които хилядите посетители ще имат възможност не само да се запознаят с атрактивни оферти, но и да се порадват на колоритните служители, които ще ги презентират. Повечето от тях ще бъдат облечени в традиционни за страната им облекла. В програмата на изложението са включени приключенски и културни събития. \r\n***  Македонската електронна медия  „Фактор“  предава информацията за решението на Община Банско да забрани изграждането на нови нощни клубове в курорта, както и да се преустройват сегашните. \r\nИдеята на местните власти е да предотвратят превръщането на Банско в шумно курортно селище, а да бъде привлекателен за семейства с деца, които искат да си починат. \r\nСпоред кмета на града Георги Икономов, съществуващите съоръжения са достатъчни за нуждите на туристите, които искат да се забавляват в нощните клубове. Според него спокойствието трябва да бъде гарантирано - както за местните жители на планинския курорт, така и за гостите му, които обичат тишината. \r\nИкономов е категоричен, че на едно място не може да има всичко и Банско ще се опита да привлече туристи според визията си - за хора, които искат да карат ски и да си почиват. \r\n„В България има достатъчно курорти, в които може да се осигурят нощни забавления\", отбеляза Икономов, добавяйки, че има оплаквания от нощните барове. Най-важното е, съгласно думите му, че Банско не иска имидж на „елегантен нощен курорт\". \r\nТой каза още, че традициите на Банско са запазени и идеята е те да бъдат предадени на туристите. \r\nОсвен това общината обмисля забрана на строителството на нови хотели, тъй като сегашните осигуряват напълно достатъчен брой места за настаняване. \r\n***  Турска фрегата и подводница акостираха навлязоха в черноморското ни пристанище Варна, предава телевизионният канал  TRT World ,  като уточнява, че плавателните съдове ще участват във военните учения Mavi Vatan 2019 в акваторията на Черно и Егейско море, както и в Източното Средиземноморие.  \r\nПо данни на посолството на Турция в София военните учения на ВМС на страната – най-мабащните в историята й - се провеждат в периода между 27 февруари и 8 март. Ще бъде проведено съвместното учение на турските кораби с българската корвета „Бодри”с цел повишаване на оперативната съвместимост съгласно стандартите на НАТО. \r\n***  Българският вицепремиер Томислав Дончев заяви, че Северна Македония и Сърбия искат дял в бъдещата атомна централа „Белене“, съобщава македонският телевизионен канал „ Сител “. \r\nДончев подчерта, че „няма шанс АЕЦ „Белене“ да бъде построена без участието на руската „Росатом“. \r\nПланира се АЕЦ „Белене“ да бъде построена в северната част на България, в близост до река Дунав, за да се заменят реактори в АЕЦ „Козлодуй“, които са били изведени от употреба като част от изпълнението на изискванията за влизане на България в Европейския съюз. \r\nПрез 2010 г. българското правителство замрази този проект за неопределено време поради несигурната рентабилност. Според новите планове на правителството в София, атомната електроцентрала в Белене трябва да бъде построена през следващите 10 години, на стойност около 10 милиарда евро. \r\n***  В статия, озаглавена „На два стола: България иска и с Русия, и с НАТО - но това не е възможно“, руският обществено-политически ежедневник  „Новьiе известия“  анализира посещението на ръководителя на кабинета в Москва Дмитрий Медведев в София и привежда откъси от доклад на Euronews за живота на обикновения българин - работник или пенсионер. \r\nПреди два дни руският премиер Дмитрий Медведев направи официално посещение в България. Очакваше се той да реши със София въпроса за разклонението на газопровода „Турски поток” през България, изграждането на балканския газов център и възобновяването на строителството на АЕЦ „Белене”. \r\nНо всичко се обърка. Първо, Медведев категорично заяви, че транзитът на газ през България до Европа ще стане възможен, когато Москва получи гаранции не от България, а от Европейската комисия, че този проект няма да срещне никакви пречки в бъдеще. \r\nВторо, изпълнителният директор на „Газпром\" Алексей Милер, който придружи Медведев, заяви, че неговата компания не планира да участва в проекта за газовия хъб „Балкан“.  \r\nИ трето, по отношение на АЕЦ „Белене\" Медведев заяви, че възобновяването на строителството няма да се случи, преди София да вземе решения, свързани с финансово-икономическия модел на проекта и възможните форми на неговата подкрепа. \r\nНо, както съобщават българските медии, Медведев се шегува много по време на посещението си. По-специално той предложи на българите да обвържат валутата си с китайския юан вместо с еврото, тъй като китайската валута също е доста добра... \r\nВсички тези странности ще станат ясни, ако си спомним, че само ден преди посещението на руския му колега българският премиер Бойко Борисов увери генералния секретар на НАТО Йенс Столтенберг, че страната му е верен съюзник, а не троянски кон на Русия в Алианса! \r\nОсвен това България не само прие Столтенберг, но и подписа декларация, която се отнася до заплахата от Русия и геополитическото значение на Кримския мост ... \r\nТова събитие се проведе на срещата на върха на т.нар. Букурещка деветка, която включва посткомунистическите страни от Източна Европа - Румъния, България, Чешката република, Унгария, Словакия, Полша, Естония, Латвия и Литва. В този документ страните заявиха значението на присъствието на НАТО в района от Балтийско до Черно море. „Северноатлантическият съюз трябва да бъде готов да продължи да реагира на всички заплахи и предизвикателства, където и да се появят”, се казва в документа. В тази връзка страните са поели съвместен ангажимент да спазват стандартите на НАТО и да изразходват поне два процента от БВП за отбрана. \r\nВсичките девет страни одобриха военно присъствие в Европа на САЩ и Канада. Лидерите на страните изразиха особена загриженост във връзка с положението в Украйна и напрежението в района на Азовско море: \r\n„Това е още една проява на неспазване от страна на Русия на международното право, на нейния модел на конфронтационно поведение и използването на военни и невоенни действия, като изграждането на мост, за постигане на геополитическите си цели. Всичко това изисква по-последователен и стратегически подход от страна на Алианса”. \r\nЗатова няма нищо странно във факта, че посещението на Медведев бе слабо отразено от местните медии. Бившият кандидат за президент на страната Пламен Пасков, заяви пред журналистите: \r\n„Срещата на Медведев с президента Румен Радев бе показана в материал с дължина от около шест минути, повече от пет бяха заети от приветствената реч на Радев и една минута - изненадващо тромав превод на думите на руския премиер. Пресконференцията след среща с ръководителя на правителството Бойко Борисов бе показана в официалните медии за около двадесет минути, почти 100% от които бяха за речта на Борисов. И крайна сметка за това, което Дмитрий Медведев е искал да каже или направив България, може само да се предполага. \r\nИ, разбира се, българските институции бяха принудени да моделират думите и поведението си в зависимост от тези силни външни фактори”, отбеляза Пасков, намеквайки за посещението на генералния секретар на НАТО. \r\nТака България се опитва да седне на два стола и активно да участва в НАТО, като в същото време разчита на руския газ и туристи: основният туристически поток към страната идва тъкмо от Русия. Вярно е, че през последните години той започна да намалява, но по чисто руски причини, които не зависят от Бълагрия - като спад в доходите на руските граждани. \r\nМеждувременно, докато страната балансира между бившия и сегашния си приятел, икономическата ситуация в нея е изключително трудна. И това  въпреки членството в НАТО и перспективите за влизане в Шенгенската зона. \r\nОт друга страна, европейските бизнесмени използват българската работна сила, за да се конкурират с производителите на евтини продукти от Турция и от страни от Азия и Африка. Това се отнася за леката промишленост. Много международни марки са преместили продукцията си в Румъния и България, където трудът струва стотинки.  \r\nДокладът на Euronews разказва за една българска фабрика, в която се произвеждат продукти за световно известната марка Hugo Boss. Нейните служители са принудени да работят с невероятна скорост: за 5 секунди трябва да са завършили крачол на панталон! Изпълнение - около 12 хиляди дрехи на седмица. Работниците се оплакват от липсата на време: само единадесет от 1800 работници изпълняват нормата. \r\n„Средно работниците могат да изпълнят навреме само около 60% от плана. В зависимост от трудовия стаж, средната нетна заплата варира от 320 до 350 евро”, разказват ръководителите на компанията. \r\n„Българските закони са за хората? Или са направени за роботи? Работим непрекъснато: с такива правила нашият работодател легализира един вид система от почти принудителен труд… ”, оплаква се един от служителите на компанията. \r\n„Мисля, че нашите колеги в Западна Европа, когато чуят колко печелим, ще се смеят. Те просто няма да повярват, че това е възможно. И наистина, по-добре е да се смеете, отколкото да плачете… Но ние, второкласните европейски граждани? Лоши шивачки ли сме? Ядем ли по-малко от нашите колеги, живеещи в Западна Европа?”, коментира друг работник. \r\nСледователно не е изненадващо, че българите се опитват да заминат за Европа. От 1990 г. насам около 1,5 милиона българи са напуснали страната си. Населението е намаляло значително. Сега в България живеят около седем милиона души, а миграцията продължава. \r\nПоследица от ниските заплати са ниските пенсии. \r\nЕдна от героините на доклада на Euronews, наскоро навършила 80 години, разказва: \r\n„Когато получавам пенсия - около 150 евро, отделям една трета, за да плащам сметки - електричество, лекарства. Това означава, че до края на месеца имам около 100 евро за ежедневни разходи. Когато гледам прозорците на магазините, виждам много неща, които не мога да си позволя. За щастие, децата ми помагат. Без тяхната подкрепа няма да мога да оцелея. Бедна съм като църковна мишка. Благодарение на децата, мога някак да отоплявам къщата, така че да не се разболея. Децата ми купуват дърва за огрев. С малката ми пенсия не мога дори да купя колбаси и месо. Наскоро се срещнах с приятели. Те и съпрузите им все още работят. Купиха ми месо и шунка. С моята пенсия не мога да си я позволя“. \r\nОстава само да се добави, че в България все още е разпространено отопляването на печки, при това не само в селата, но и в градовете. Дървесината струва на местните жители много по-евтино от електричеството... \r\n***", "date": "2019.03.07", "title": "Темата България в световните медии – страната остава предпочитана дестинация за германските туристи, посещението на Дмитрий Медведев, стремежите на Белград и Скопие за дял в АЕЦ „Белене“ и военни учения с ВМС на Турция (Агенция „Фокус“)"}
{"url": "http://www.focus-news.net/news/2019/03/07/2631893/dobrich-obshtina-kavarna-predstavi-rezultatite-ot-izpalnenieto-na-deynostite-po-proekt-podobryavane-na-usloviyata-za-zaetost-na-mladite-hora-v-sektora-na-turizma.html", "text": "На провелата се на 7 март от 13.00 часа пресконференция, която бе водена от кмета на Община Каварна Нина Ставрева, бяха отчетени резултати от дейностите, реализирани в изпълнение на проект \"Подобряване на условията за заетост на младите хора в сектора на туризма\", Реф. No 16.4.2.017, e-MS: ROBG-191, по Договор №60226/17.05.2017 г., финансиран от програма ИНТЕРРЕГ VA Румъния-България. Това съобщиха от Общината. Водещ бенефициент по проекта е Община Каварна, в партньорство с Овидиус университет - Констанца и Асоциация Партньори 2000 - Кълъраш. \r\nОдобреният бюджет за осъществяване на проектните дейности е в размер на 336 999,23 евро, от които 85% са предоставени от ЕФРР - 286 449,33 евро, 13 % национално съфинансиране и 2% собствено участие на партньорите. Крайната дата за приключване на дейностите по проекта е 17 март 2019г.  \r\nОсновната цел на проекта е повишаването на конкурентоспособността на младежката работна сила от трансграничния регион Добрич – Констанца и стимулиране на нейната мобилност през границата. \r\nВ изпълнение на проектните дейности: \r\n - Беше организирана и проведена Кампания по идентифициране и мотивиране на младежи, заинтересовани от кариера в сектор “туризъм”, включваща 8 информационни дни и 4 мотивационни обучения с общо 281 участника. \r\n - Бяха организирани и проведени Професионални обучения за младежи в професии от туристическия сектор, в които 80 души получиха професионална квалификация и увеличиха значително възможностите си за реализация в туристическия бранш; \r\n - Бяха организирани езикови курсове за младежите от целевата група – съответно на румънски или български език по теми, касаещи комуникацията в туризма и обслужването на туристите;  \r\n - Беше разработен двуезичен Виртуален център за насърчаване на заетостта, който осигурява информация и връзка между работодатели и работници. Платформата е достъпна на адрес: https://tourism-jobs-robg.com/.  \r\n - Чрез Виртуалния център всяко заинтересовано лице може да получи правни и бизнес съвети. За срока на изпълнение бяха предоставени 200 правни консултации. \r\n - Беше разработена Съвместната стратегия за управление на човешките ресурси в туристическия сектор на трансграничния регион; \r\n - Бяха организирани общо 6 пресконференции (по две във всяка страна) – за представяне на проекта; за представяне на виртуалния център и за отчитане на постигнатите резултати; \r\n - Бяха проведени общо 4 трудови борси през месеците февруари и март 2019 г., като времето за това  беше съобразено с началото на туристическия сезон и набирането на сезонни работници. Трудовите борси бяха организирани в двете страни (БГ и РО), но на различни дати, което даде възможност на заинтересованите лица да вземат участие във всички мероприятия. В събитията участие взеха над 400 души. \r\nКметът на Община Каварна, г-жа Нина Ставрева, поздрави участниците в проектните дейности за активността и мотивацията им в търсене на по-добра реализация в туристическия сектор и благодари на екипа по проекта за всеотдайната работа.", "date": "2019.03.07", "title": "Добрич: Община Каварна представи резултатите от изпълнението на дейностите по проект \"подобряване на условията за заетост на младите хора в сектора на туризма\""}
{"url": "http://www.focus-news.net/news/2019/03/07/2631884/vidin-okrazhniyat-sad-ostavi-za-postoyanno-v-aresta-dvamata-zadarzhani-za-opita-za-palezh-na-granichnoto-politseysko-upravlenie.html", "text": "Окръжният съд във Видин остави за постоянно в ареста двамата задържани за  опита за палеж на Граничното полицейско управление, предаде репортер на  Радио „Фокус“ – Видин . Мярката за неотклонение, която бе обжалвана пред Окръжния съд, се гледа при закрити врата. Тричленен съдийски състав с председател Владимир Стоянов взе решение да потвърди мярката за неотклонение, която е взета от Районен съд – Видин. Окръжна прокуратура бе представена от прокурор Мирослав Костов. Двамата  мъже на 23 години и 42 години са направили опит на 27 февруари да запалят цистерна с гориво в двора на Гранично полицейско управление -Видин.  Опитът е предотвратен от полицията. В колата на двамата са открити туби с бензин. Според Окръжна прокуратура при палежа на Граничното полицейско управление е имало опасност да пострадат жилищни блокове в два гъсто населени квартала във Видин.Двамата задържани мъже  са  обвинени в опит да  предизвикат пожар на терен ползван от Граничното полицейско управление. Задържаните бяха докарани в съдебната зала при засилена полицейска охрана. Борислав Василев, адвокат на задържания 23-годишен мъж заяви, че мъжете никога не са искали да запалят Граничното полицейско управление. Неговият подзащитен е студент, който е прекъснал следването си и работи във фирмата на баща си за озеленяване. Бензинът им трябвал за моторни резачки. Във Видин са били на гости при свой познат. Докато са спали в апартамента са били арестувани. \r\nМярката за неотклонение може да бъде обжалвана ако се променят  обстоятелствата, заявиха двамата адвокати. \r\nАнна ЛОЗАНОВА", "date": "2019.03.07", "title": "Видин: Окръжният съд остави за постоянно в ареста двамата задържани за  опита за палеж на Граничното полицейско управление"}
{"url": "http://www.focus-news.net/news/2019/03/07/2631894/minka-salagyorova-zam-kmet-na-petrich-uchastieto-na-zheni-v-upravlenieto-na-obshtinite-se-otrazyava-polozhitelno.html", "text": "Участието на жени в управлението на общините се отразява положително. Това каза за  Радио „Фокус“-Пирин  Минка Салагьорова, заместник-кмет на Петрич с ресор строителство по повод предстоящия 8 март – Международен ден на жената. „В моя случай аз съм по-скоро експерт, а не толкова политик. Дори смятам, че именно длъжността на заместник-кмета не е в това да бъде политик, а просто да е експерт в своя ресор, за да подпомага кмета, за да може Общината да се развива добре“, коментира тя.  \r\nСпоред Минка Салагьорова предизвикателството, пред което е изправена самата тя е, че трябва да направи всичко възможно, за да може Общината да се развива, така че да се осигури благоденствието на хората, да може инфраструктурата да е на добро ниво и условията за живот на хората да са добри. Салагьорова подчерта, че никога не се е чувствала подценена заради това, че е жена и винаги е работила наравно с мъжете, но все пак трябва да се има предвид, че и естеството на нейната професия е такова – строителен инженер. \r\nНатали СТЕФАНОВА", "date": "2019.03.07", "title": "Минка Салагьорова, зам.-кмет на Петрич: Участието на жени в управлението на общините се отразява положително"}
{"url": "http://www.focus-news.net/news/2019/03/07/2631896/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а температурите са положителни. Пътните настилки са предимно сухи, на места по усойните части са мокри, а настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3,5 тона. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Очаква се движението да бъде нормализирано в средата на април. \r\nПовишена опасността от падащи камъни и свличане на земни маси по всички направления в областта, заради повишаването на дневните температури и снеготопенето, затова водачите трябва да шофират внимателно и със съобразена скорост. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян времето облачно, без валежи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.07", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2019/03/07/2631895/sofiya-v-grada-shte-ima-reorganizatsiya-na-dvizhenieto-vav-vrazka-s-futbolna-sreshta-na-natsionalen-stadion-vasil-levski-na-8-mart.html", "text": "В града ще има реорганизация на движението във връзка с футболна среща на Национален стадион „Васил Левски“ на 8 март. Това съобщиха от  Столична община . От 14.00 до 20.00 часа на 8 март се забраняват престоят и паркирането на пътни превозни средства, с изключение на автомобилите на участниците в мероприятието на моста пред Национален стадион „Васил Левски”. От 17.00 часа до приключване на футболната среща на 8 март, само при необходимост и по преценка на ръководството на СДВР ще се забранява влизането на пътни превозни средства в двете посоки, с изключение на автобусите на масовия градски транспорт по: \r\n - ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n - бул. „Евлоги и Христо Георгиеви” между пл. „Орлов мост” и бул. „Черни връх”; \r\n - бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.03.07", "title": "София: В града ще има реорганизация на движението във връзка с футболна среща на Национален стадион „Васил Левски“ на 8 март"}
{"url": "http://www.focus-news.net/news/2019/03/07/2631875/prokuror-rumyana-arnaudova-za-okolo-polovin-mesets-vetko-i-marinela-arabadzhievi-mogat-da-badat-predadeni-na-balgarskite-vlasti.html", "text": "За около половин месец Ветко и Маринела Арабаджиеви могат да бъдат предадени на българските власти. Това каза говорителят на главния прокурор Румяна Арнаудова на брифинг във връзка със задържането на Ветко и Маринела Арабаджиеви в Барселона, предаде репортер на   Агенция „Фокус“ . „Със сигурност е установена самоличността на лицата, така че очакваме испанските власти да ни предоставят всички онези вещи, за които сме поискали съдействието на техните органи. Арнаудова уточни, че екстрадицията им ще е аналогична на тази на семейство Баневи, тъй като отново се действа по процедура по европейска заповед за арест. „Това са регламенти, които действат на територията на всички европейска държави. От тук насетне предстои българската прокуратура да извърши превод на европейската заповед за арест на испански език, представянето ѝ пред съответния испански съд и решението на испанския съд дали ще разреши предаването на лицата. Ако се разреши това предаване, при навлизането им на територията на България, ще бъдат задържани за 72 часа и ще се поиска от съда взимане на най-тежката мярка „задържане под стража“, обясни Арнаудова. „Всичко зависи от искпанските съдебни власти.  Те трябва да поискат становище от задържаните лице и, ако те заявят желанието си да бъдат предадени на българските власти, предполагам, че ще се случи за не повече от половин месец“, уточни тя. „Това са условни срокове, защото все пак зависим от чужда правна система. Нека оставим съдебните власти в Испания да си изпълнят процедурата и тогава ще можем да говорим“, допълни Арнаудова. По думите ѝ европейската заповед за арест е издадена в резултат на събрани доказателства, че най-вероятно семейство Арабаджиеви се укрива в имот на Георги Семерджиев. Прокурор Арнаудова уточни, че Семерджиев не е издирван от българските власти, а от швейцарските и не би могла да даде подробности около този случай. „Повече информация към този момент не можем да предоставим, защото продължават действията по претърсване“, посочи тя, като допълни и, че на този етап няма информация дали семейство Арабаджиеви са се укривали в Барселона през цялото време на издирването им. \r\nВесела АЛЕКСАНДРОВА", "date": "2019.03.07", "title": "Прокурор Румяна Арнаудова: За около половин месец Ветко и Маринела Арабаджиеви могат да бъдат предадени на българските власти"}
{"url": "http://www.focus-news.net/news/2019/03/07/2631900/stara-zagora-v-hudozhestvenata-galeriya-shte-bade-predstaven-kontsert-2-men-orchestra-na-9-mart.html", "text": "В Художествената галерия ще бъде представен концерт \"2 Mеn Orchestra\" на 9 март (събота) от 11.00 ч. Това съобщиха от  Общината . Това е новият проект на двамата „екзотични\" музиканти: Николай Иванов – ОМ – клавишни, китара, вокал, флейти, композиции и младия Петър Йорданов – БЪНИ от група \"Оратница\" - всевъзможни ударни инструменти. Със серия от турове в страната и извън нея изпълнителите представят първия си реализиран албум „MAGICAL VIEWS”. Вход свободен.", "date": "2019.03.07", "title": "Стара Загора: В Художествената галерия ще бъде представен концерт \"2 Mеn Orchestra\" на 9 март"}
{"url": "http://www.focus-news.net/news/2019/03/07/2631902/vitseprezidentat-iliyana-yotova-shte-uchastva-vav-veliko-tarnovo-v-debat-razbirat-li-mladite-ezika-na-bryukseli.html", "text": "В петък, 8 март, във Велико Търново вицепрезидентът Илияна Йотова ще участва в дебат със студенти и ученици на тема „Разбират ли младите езика на Брюксел?“. Това съобщиха от  прессекретариата на държавния глава . Мероприятието е с начален час 10.00 и ще се проведе в Библиотечно-информационния център, V корпус на Великотърновския университет „Св. св. Кирил и Методий“.", "date": "2019.03.07", "title": "Вицепрезидентът Илияна Йотова ще участва в дебат „Разбират ли младите езика на Брюксел?“ във Велико Търново"}
{"url": "http://www.focus-news.net/news/2019/03/07/2631898/brigaden-general-valeri-tsolov-zam-komandir-na-suhopatnite-voyski-modernizatsiyata-na-armiyata-ne-e-lesen-protses-koyto-se-sluchva-izvednazh-ili-s-magicheska-prachka.html", "text": "Модернизацията на армията не е лесен процес, който се случва изведнъж или с магическа пръчка. Това каза на брифинг по време на информационната борса за кампанията „Бъди войник“ в Благоевград бригаден генерал Валери Цолов, зам.-командир на Сухопътните войски, предаде репортер на  Радио „Фокус“-Пирин . Според него за да започне модернизацията е необходим много труд и много мисъл. По думите му в Сухопътните войски на Република България се работи изключително целенасочено и в същото време не се бърза много, за да не се допуснат големи грешки. „Надявам се през следващите месеци да бъде изпратено искането за предложение за основни компании за основния проект за бойни машини, но едновременно с това работим и по няколко малки проекта“, отбеляза той.  \r\nБригаден генерал Цолов допълни, че да служиш в Българската армия преди всичко е въпрос на чест и гордост. „Ние пазим, тачим и си спомняме за нашите предшественици. Да служиш в Сухопътните войски е въпрос и на голяма вяра на човека до себе си, защото никой не разчита на себе си, а всеки разчита на члена на екипа, който е до него. Това е и вяра в бъдещето, защото Българската армия и българското общество са едно неделимо цяло“, заяви той. Зам.-командирът на Сухопътните войски подчерта, че през последните 2 години Министерството на отбраната е положило изключително много усилия в няколко аспекта, като първият е повишение на заплатите на два пъти с по 10%, а друг - създаване на условия за подобряване на вътрешния сграден фонд. \r\nНатали СТЕФАНОВА", "date": "2019.03.07", "title": "Бригаден генерал Валери Цолов, зам.-командир на Сухопътните войски: Модернизацията на армията не е лесен процес, който се случва изведнъж или с магическа пръчка"}
{"url": "http://www.focus-news.net/news/2019/03/07/2631903/pazardzhik-dvizhenieto-po-mosta-nad-reka-elshishka-pri-km-89-ti-na-am-trakiya-se-osashtestvyava-dvuposochno-v-platnoto-za-sofiya-poradi-remontni-deynosti.html", "text": "Движението по моста над река Елшишка при км 89-ти на АМ „Тракия“ се осъществява двупосочно в платното за София. Временната организация е за ремонт на платното за Пловдив. Ремонтните дейности предвиждат смяна на гредите на мостовото съоръжение, нова хидроизолация, асфалтиране и хоризонтална маркировка. Това съобщиха от пресцентъра на  Агенция „Пътна инфраструктура“ (АПИ). Очаква се строителните работи да приключат до края на май т. г. В края на ноември миналата година завърши ремонтът на платното за София.  \r\nЗа улеснение на трафика от 13.00 ч. всеки петък до 17.00 ч. в събота, в района на ремонтирания участък, ще има две ленти в посока Пловдив и една за София. От 17.00 ч. всяка събота до 10.00 ч. в понеделник ще има две ленти за София и една лента за Пловдив. Целта е улеснение на трафика в пиковите часове през почивните дни, когато много хора тръгват на път. От пътноподдържащото дружество АПИ ще изисква работа при максимална мобилизация, за да може предвидените ремонтни дейности да бъдат завършени във възможно най-кратък срок. Необходимо е шофьорите да карат внимателно и със съобразена скорост, спазвайки пътната сигнализация. \r\nЗа да избегнат ремонтите в участъка на моста над р. Елшишка на АМ „Тракия“ шофьорите могат да използват и следните алтернативни маршрути: \r\n-\tза пътуващите от София към Пловдив отбиването е при пътен възел „Церово“ на АМ „Тракия“ по път III-8402 Виноградец - Карабунар - Злокучене – Септември, път I-8 Лозен - Звъничево - Пазарджик - Мало Конаре - Говедаре, път III-8005 - с. Цалапица до пътен възел „Цалапица“ на АМ „Тракия“, и обратно за идващите от Пловдив към София; \r\n-\tот пътен възел „Церово“на АМ „Тракия“ се отбива по път III-8402 Виноградец – Карабунар, път III-3704 Бошуля - Пазарджик, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София;  \r\n-\tот пътен възел „Калугерово“ на АМ „Тракия“ се отбива по път III-803 Динката - Драгор, път II-37 /Пазарджик/, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София.", "date": "2019.03.07", "title": "Пазарджик: Движението по моста над река Елшишка при км 89-ти на АМ „Тракия“ се осъществява двупосочно в платното за София поради ремонтни дейности"}
{"url": "http://www.focus-news.net/news/2019/03/07/2631899/tri-sa-ofertite-za-turski-potok-na-balgarska-teritoriya.html", "text": "Три консорциума подадоха оферти за изграждането на газопровод на територията на България, който може да е част от „Турски поток”. В тях има фирми от Италия, Унгария и Саудитска Арабия, предаде  БТВ . Трите оферти бяха отворени пред комисията на публично заседание с председател Камен Манев, зам.- изпълнителен директор на „Булгартрансгаз”. Те са от: ДЗЗД Консорциум – Газово развитие и разширение в България ГРРБ с участници: Консорцио Варна 1 (учредено от Бонатти С.П.А и Макс Щрайхер С.П.А) и Комплишънс дивелъпмънт С.А.Р.Л- клон България; Обединение от Industries Fovallalkozo Zrt и Industries-KVV Kivitelezo Zrt; Обединение Консорциум Аркад с участници: Аркад Ей Би Би С.п.А и Аркад Енджиниъринг енд Констръкшънс Къмпъни. \r\n„Тръжната комисия ще работи до края на март, когато се очаква да бъдат отворени и ценовите предложения“, съобщи изпълнителният директор на компанията Владимир Малинов. Цената, която е предвидена от „Булгартрангаз” за изграждането на газопровода, е 2,8 млрд. лв., а самото трасе е с дължина 485 километра.", "date": "2019.03.07", "title": "Три са офертите за „Турски поток” на българска територия"}
{"url": "http://www.focus-news.net/news/2019/03/07/2631904/blagoevgrad-ogranicheno-e-dvizhenieto-za-tezhkotovarni-avtomobili-nad-12-tona-na-tretoklasen-pat-108-v-rayona-na-selo-ribnik-poradi-avariyni-remontni-deynosti.html", "text": "Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път 198 – село Дрангово - село Ръждак - Петрич. Срокът за приключване на аварийния ремонт е до 31 юли. Това съобщи за  Радио „Фокус“ - Пирин  дежурният служител в Областно пътно управление - Благоевград. Нормално интензивен е трафикът по главен път Е-79, второкласен път 19 Симитли - Гоце Делчев и АМ „Струма“ в областта. Ограничено е движението на главен път Е-79 в участъка Кресна – Долна Градешница в района на км 402+365, поради извършване на ремонтни дейности на моста на жп линия „София - Кулата“. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nКолони от автомобили се образуват на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“ в Благоевград. Натоварено е движението в областния център. Задръстване се е образувало на кръстовището между бул. „Св. св. Кирил и Методий“ и бул. „Св. Димитър Солунски“ . Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. Всички светофарни уредби в града са изправни. \r\nНатали СТЕФАНОВА", "date": "2019.03.07", "title": "Благоевград: Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности"}
{"url": "http://www.focus-news.net/news/2019/03/07/2631905/vzglyad-sasht-nanesoha-nov-udar-sreshtu-sblizhavaneto-na-rusiya-i-germaniya.html", "text": "Германската компания „Фолксваген“ прекрати преговорите за придобиване на дял в групата ГАЗ заради санкциите, наложени от САЩ срещу съсобственика на руската компания Олег Дерипаска. Това е ярък пример за това защо САЩ налагат санкции срещу Москва – те преследват както икономически, така и геополитически цели в борбата срещу сътрудничеството между Европа и Русия, пише вестник  „Взгляд“ . \r\nГермания и Русия са обвързани с редица взаимноизгодни икономически проекти. От „Северен поток\" до многобройните предприятия на германската автомобилна индустрия, открити на територията на Русия. С руските инвестиции в Германия по-лошо. Не защото страната е по-бедна, а защото не я допускат много-много във ФРГ. \r\nПри това не само германците се намесват. Достатъчно е да припомним превърналата се в христоматия история как преди десетина години „Сбербанк“ искаше да купи „Опел“ – дори канцлерът на ФРГ Ангела Меркел подкрепи сделката, но в крайна сметка американската „Дженеръл Моторс“ реши да не продава „дъщеря си“. Това бе много по-политическо, отколкото икономическо решение - защо да позволяват на руснаците да контролират модерните западни технологии? \r\nСлед 2014 г. всичко стана още по-трудно. Наложените срещу Русия санкции бяха официално насочени към постигане на невъзможното, т.е. връщането на Крим в Украйна. Тяхната истинска цел обаче бе различна - да се удари в Русия, да се отслаби, включително чрез изтъняване на руско-европейските отношения и сътрудничество. Англосаксонците използваха Крим като удобно извинение, за да създадат пречки за сближаването на Германия и Русия, на Европейския съюз и Русия. Икономическо сближаване неминуемо би засегнало геополитиката, което затруднява демонизирането на Русия и задържането на Европа под контрола на Атлантическия проект. \r\nЯсно е, че европейците се съпротивляваха през всичките тези пет години, търсейки пътища за стартирането на нови проекти и подкрепа на старите. Но англосаксонците не спят, измислят и въвеждат нови санкции срещу Русия или отделни руски предприятия и бизнесмени. Например, скорошните санкции на САЩ срещу Олег Дерипаска удариха всички компании, свързани с него - от „Русал“ до ГАЗ. И ако наскоро „Русал“ успя да се освободи от натиска (чрез намаляване на дела на Дерипаска), то ГАЗ нямаше такъв късмет. Ето защо бяха замразени преговорите за придобиване от германския автомобилен производител „Фолксваген“ на дял в групата ГАЗ: \r\n„В момента това е невъзможно за нас поради санкциите.. Преговорите са преустановени“. \r\n„Преговорите за доставката на дизелови двигатели на „Фолксваген\" за ГАЗ също са временно преустановени\", заяви Маркус Озегович, ръководител на „Фолксваген“  Group Rus. \r\nВ същото време той подчерта, че сътрудничеството с ГАЗ е много важно за „Фолксваген“, защото то покрива една трета от местното производство в Русия, а „Шкода“ модел „Октавия“ и „Кодияк“ са емблематични и най-значими за бранда: \r\n„Да изчакаме ситуацията със санкциите да се реши и ще видим какво ще стане - имам предвид изключването на ГАЗ от списъка, след това можем да се върнем към този въпрос. Такава сделка може да има смисъл за нашите марки камиони, но да не се спекулира, да чакаме за отмяна на санкциите\". \r\nИнтересът на „Фолксваген“  към групата ГАЗ датира от доста време - в края на миналата година бе съобщено за преговори за закупуване на дял в руската компания. Много немски производители на автомобили имат партньори в Русия. Ясно е, че става въпрос не само на десетки или стотици милиони долари, но и на по-тясното сътрудничество между двете компании, за по-дълбокото навлизане на „Фолксваген“ в Русия. Това е полезно за всички - и за германците и за руснаците. „Фолксваген“  вече е инвестирал почти два милиарда евро в производство в Русия и е готов да инвестира повече. Съгласно думите на Озегович, за следващите пет години – до половин милиард евро. Купуването на дял в групата на ГАЗ ще подпомогне тези инвестиции. \r\nТ.е. какво се получава? Налагат се санкции, които пречат на руско-германското сътрудничество и инвестиции. Това не е печелившо за Русия, не е изгодно за Германия. И кой има полза? \r\nНе бива да търси само икономическият интерес на САЩ или транснационалните корпорации - проблемът е по-широк и по-дълбок. Разбира се, винаги има конкуренция, включително и сред Великите сили. Ясно е, че когато държавите се опитват да блокират „Северен поток-2“ или да окажат натиск върху германските автопроизводители, които изнасят колите си в САЩ, зад това стоят конкретните интереси на американския бизнес и плановете на Тръмп. Но това е само първото ниво - над което има нещо с по-важно. \r\nКакто със санкциите срещу Русия, така и с тези срещу Иран (които удариха европейците), а също и с искането за увеличаване на разходите за отбрана на европейските страни-членки на НАТО, САЩ преследват много важна цел за тях - да предотвратят откъсването на Европа от атлантическия контрол. Америка не се нуждае от независима, силна Европа, защото ще бъде конкурент и дори враг на световната сцена. Единството на Запада, културните и историческите, общите ценности, атлантическата солидарност и други красиви думи целят да прикрият една проста истина: след 1945 г. Европа е подчинена на САЩ. Или по-точно на  англосаксонския проект за глобално господство, който се осъществява с подкрепата на САЩ и Великобритания. \r\nЕвропа загуби суверенитета си, само Франция се гърчеше, но постепенно бе вкарана в „правия ред“. Нека загубилият си поплаче – Европа („обединена“ от Хитлер) загуби не само от СССР, но и от атлантистите, от САЩ и Великобритания, които я превърнаха в свой васал.  \r\nНе случайно разпадането на СССР и формирането на Европейския съюз вървяха едно след друго - Европа имаше шанс да възстанови своя суверенитет. Но това бе просто шанс, защото самият проект „Обединена Европа\" бе по-атлантически, глобалистичен, т. е. предназначен да влее старото вино в „нова кожа\" - да даде възможност на европейските елити, възпитани в духа на подчинение, да си поиграят с европейското единство. Грубо казано, англосаксонците трябваше да се уверят, че ЕС е подчинен на НАТО и така да остане по целия път на европейската интеграция. \r\nРазбира се, сред европейските елити, да не говорим за самите нации, имаше много поддръжници на една напълно различна европейска интеграция - такава, която би им позволила да отхвърлят „потисничеството на атлантизма\". И само за да направи такава възможност реална, Европа трябваше да изгради най-допълващите се отношения с Русия. Не само с нея, но и с нея особено. Без нормални връзки с Русия и още повече в конфликт с Русия, проектът на независима Европа няма никакъв шанс да бъде реализиран.  \r\nЕто защо атлантистите правят всичко, за да разделят Европа и Русия, да ги противопоставят и да ги скарат. И на първо място, разбира се, да се предотврати възможността за добри отношенията на Русия с Германия. Историята на „Фолксваген“ в този смисъл е много показателна. Германците се държат, приспособявайки се към обстоятелствата, опитвайки се да не попаднат под американските санкции, като същевременно поддържат и дори развиват връзки с Русия. \r\nЗасега това работи. Но това няма да продължи завинаги. Рано или късно Германия ще трябва да вземе решение за бунт, ако, разбира се, иска да създаде истински независим Европейски съюз. Тереза Герова", "date": "2019.03.07", "title": "„Взгляд“: САЩ нанесоха нов удар срещу сближаването на Русия и Германия"}
{"url": "http://www.focus-news.net/news/2019/03/07/2631890/vodeshtata-parlamentarna-komisiya-reshi-na-parvo-chetene-veroizpovedaniyata-da-badat-osvobodeni-ot-neplatenite-si-zadalzheniya-obzor.html", "text": "Водещата Комисия по вероизповеданията и правата на човека прие на първо четене законопроекта за изменение в Закона за вероизповеданията, внесен от ГЕРБ и ДПС, с 8 гласа „за“, един „против“ и един „въздържал се“. Гласуването му в пленарна зала е заложено като първа точка в петъчното заседание на парламента. Според промените регистрираните по закона вероизповедания се освобождават еднократно от плащане на неплатените към 31 декември 2018 г. публични вземания, с главниците, лихвите и разноските по тях. Амнистията на неплатените задължения ще се извършва по писмено искане, утвърдено от министъра на финансите. Искането ще се подава в 3-месечен срок от влизането в сила на закона. Актовете за освобождаването от неплатените публични вземания ще може да се обжалват по административен и съдебен ред. Неплатените вземания ще се отписват в 7-дневен срок от влизането в сила на административния акт за освобождаването от тях.  \r\nПо данни на Министерството на финансите 8, 267 млн. лева са задълженията на шест регистрирани вероизповедания. Зам.-министърът Росица Велкова не уточни какви са задълженията по вероизповедания заради данъчно-осигурителна тайна. Тя поясни, че 80% от задълженията са за осигурителни вноски и плащания на работни заплати. Останалите 20% от задълженията са към централния бюджет.  \r\nОт Българската православна църква обявиха, че нямат задължения, а техните свещенослужители и духовници си плащат данъците, така както повелява законът. Варненският и Великопреславски митрополит Йоан подчерта, че църквата не е поставяла въпроса за опрощаване на задължения. По думите му Министерството на финансите и Народното събрание трябва да решат дали да се опрости дълг или не, а църквата не бива да се меси в тази тема и не е от компетенциите ѝ. Зам.-председателят на ПГ на ДПС Йордан Цонев обяви, че Главното мюфтийство все още не използва държавната субсидия заради задължения и липса на упоменаване на бенефициента. Той обясни, че голяма част от задълженията са база изпълнение чрез съдия изпълнител. Цонев подчерта, че решението за опрощаването на задълженията е на Народното събрание, като не засяга религиозни права на никое вероизповедание. \r\nОт БСП реагираха остро на измененията в Закона за вероизповеданията, свързани с освобождаването от неплатените задължения. Според опозицията отхвърлянето на президентското вето върху Изборния кодекс е сделка между ГЕРБ и ДПС, а цената е опрощаването на задълженията на Главното мюфтийство. ДПС и ГЕРБ отрекоха да има сделка помежду им. От ГЕРБ заявиха, че лидерът на левицата Корнелия Нинова се заиграва с етническата толерантност, което е взривоопасно за страната. От ДПС обърнаха внимание, че решението да се финансират вероизповеданията е взето при президента Румен Радев и БСП са били там.  \r\nВ закона се уточнява, че държавната субсидия, отпускана по държания бюджет, ще се разпределя от Българската православна църква за източноправославното вероизповедание и от Главното мюфтийство за мюсюлманското. За българските православни църковни общини в чужбина държавната субсидия ще се предоставя в размери, одобрени ежегодно със Закона за държавния бюджет и ще се разпределя от Дирекция „Вероизповедания“ към Министерски съвет. Досега субсидия се предоставяше само на задгранични епархии или митрополии в диоцеза и юрисдикцията на Българската православна църква.  \r\nС промените централното ръководство на съответното вероизповедание ще може да разходва средствата, извън текущите разходи, само след като са изплатени заплатите на свещенослужителите и на служителите в религиозните институции. Максималният размер на заплатата на свещенослужителите не бива да надвишава средната месечна заплата на наетите в икономическа дейност „Образование“. Досега по закона заплатата не биваше да надвишава тази на педагогически специалист. За служителите на религиозни институции няма промяна- заплатата не бива да надвишава тази на наетите в обществения сектор. Изключение от тези изисквания правят ръководните органи на вероизповеданията. \r\nДържавната субсидия остава в размер на 10 лв. за самоопределило се лице към вероизповеданията с над 1% от преброените лица в страната. За останалите вероизповедания се запазва правилото субсидията да не бъде по-малка от 15 млн. лева.  \r\nБиляна ИВАНОВА", "date": "2019.03.07", "title": "Водещата парламентарна комисия реши на първо четене вероизповеданията да бъдат освободени от неплатените си задължения (ОБЗОР)"}
{"url": "http://www.focus-news.net/news/2019/03/07/2631906/burgas-suhi-i-prohodimi-sa-patishtata-v-oblastta-trafikat-e-intenziven.html", "text": "Сухи и проходими са пътищата в област Бургас. Това съобщиха за  Радио „Фокус“ – Бургас  от Областно пътно управление - Бургас. Температурите са положителни. Няма затворени пътни участъци на територията на областта. Интензивно се осъществява движението на моторни превозни средства по пътя Бургас – кв. „Сарафово“, както и по пътя Бургас – кв. „Банево“. Натоварен е автомобилния трафик в края на работния ден и по входно-изходните пътни артерии на областния център. Струпване на автомобили се наблюдава в района на кръстовището между булевардите „Сан Стефано“ и „Стефан Стамболов“, между улиците „Спортна“ и „Индустриална“, както и в района на пътен възел „Юг“. Водачите да се придвижват с повишено внимание и съобразена скорост и в района на кръстовището с кръгово движение „Трапезица“, където трафикът също е интензивен. \r\nМария ПОПЧЕВА", "date": "2019.03.07", "title": "Бургас: Сухи и проходими са пътищата в областта, трафикът е интензивен"}
{"url": "http://www.focus-news.net/news/2019/03/07/2631908/sliven-zatvoreni-za-tezhki-avtomobili-nad-10-t-sa-prohodite-tvardishki-i-vratnik.html", "text": "Движението  по пътищата в Сливенска област е натоварено, съобщиха от  Областно пътно управление - Сливен . Затворени за тежки автомобили над 10 т са проходите Твърдишки и Вратник. В участък от прохода Твърдица – Елена движението е в едната лента заради ремонт. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременни ограничения за движение са въведени в Сливенска област. Движението по пътя  Бероново – Градец в участъка от Садово до  Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Движението по пътя  Сунгурларе – Пъдарево в участъка от село Чубра до  Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срокът за приключване на двата ремонта е  31 март.", "date": "2019.03.07", "title": "Сливен: Затворени за тежки автомобили над 10 т. са проходите Твърдишки и Вратник"}
{"url": "http://www.focus-news.net/news/2019/03/07/2631897/afp-borbata-sreshtu-islyamska-darzhava-e-dalech-ot-priklyuchila-preduprezhdava-general-dzhouzef-votel.html", "text": "Борбата срещу близкоизточната радикална групировка „Ислямска държава“ е „далеч от приключила“ – джихадистите остават в готовност да възстановят халифата, въпреки победата над физическите им бази в Сирия. Това предупреди генерал Джоузеф Вотел, ръководител на Централното командване на Въоръжени сили на САЩ, предава  AFP . \r\n„Намаляването на физическия халифат е монументално военно постижение - но борбата срещу „Ислямска държава“ и екстремизма далеч не е приключила, нашата мисия остава същата\", подчерта американският генерал. \r\n„Членовете на „Ислямска държава“, евакуирано от останалите анклави на халифата, остава до голяма степен непокаяно и радикализирано. Ще трябва да поддържаме бдителна офанзива срещу сега широко разпръснатата и дезагрегирана организация\", подчерта Вотел. Тереза Герова", "date": "2019.03.07", "title": "AFP: Борбата срещу „Ислямска държава“ е „далеч от приключила“ , предупреждава генерал Джоузеф Вотел"}
{"url": "http://www.focus-news.net/news/2019/03/07/2631910/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-lesovo-i-dunav-most-1.html", "text": "Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 1“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Македония и Гърция трафикът е нормален на всички гранични контролно-пропускателни пунктове.", "date": "2019.03.07", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 1“"}
{"url": "http://www.focus-news.net/news/2019/03/07/2631907/ministar-kiril-ananiev-na-18-mart-shte-bade-obyavena-obshtestvena-porachka-za-izgrazhdane-na-litsevo-chelyustna-klinika-kam-umbalsm-ni-pirogov.html", "text": "На 18 март ще бъде обявена обществена поръчка за изграждане на лицево-челюстна клиника към УМБАЛСМ „Н.И. Пирогов“. Това казa министърът на здравеопазването Кирил Ананиев по време на блиц-контрол на заседание на Комисията по здравеопазване към Народното събрание, относно питане за развитието на клиниката за лицево-челюстна хирургия към лечебното заведение, предаде репортер на   Агенция „Фокус“ . „Министерството на здравеопазването е изразило подкрепа на университетска болница \"Пирогов\" за реализиране на обект за изграждане на обединена клиника по лицево-челюстна хирургия с две отделни клиники, с прогнозна стойност до 500 хил. лв. с ДДС“, обясни той. „До сега е приключило проектирането на работата с 36 хил. лв. с ДДС и болницата подготвя документация за обявяване на обществена поръчка, която се очаква да бъде обявена на 18 март 2019 г.“, посочи Ананиев. „По информация на лечебното заведение в най-оптимистичен вариант се очаква до края на месец април да има решение за класиране и сключен договор за изпълнител с прогнозна стойност 400 хил. лв. Срокът на строително-монтажните работи предвижда да бъде около 60 дни, до края на юни 2019 г. обектът следва да е готов“, обясни здравният министър. По думите му след приключване на обществената поръчка с лечебното заведение ще бъде сключен договор с болницата за получаване на държавни средства.  \r\nДаяна ДЮЛГЕРОВА", "date": "2019.03.07", "title": "Министър Кирил Ананиев: На 18 март ще бъде обявена обществена поръчка за изграждане на лицево-челюстна клиника към УМБАЛСМ „Н.И. Пирогов“"}
{"url": "http://www.focus-news.net/news/2019/03/07/2631901/ministerstvo-na-zdraveopazvaneto-86-sa-sluchaite-na-morbili-v-stranata-genotipat-e-vnesen-ot-italiya-germaniya-i-gartsiya.html", "text": "Към 7 март в Министерство на здравеопазването са съобщени 86 случая на морбили. От тях 56 са лабораторно потвърдени. Това съобщиха от пресцентъра на  министерството . Циркулиращият морбилен генотип има вносен за България характер. Лабораторно отхвърлени като случаи на морбили са 11 заболели (от областите Благоевград, Пловдив, Варна, Велико Търново, Кюстендил, Ловеч, Перник, София-област и Хасково).  \r\nТериториално са засегнати шест области в страната: Благоевград – 58 заболели, София-град – 11 заболели, София-област – 14 заболели, Бургас – 1 заболял, Пловдив – 1 заболял и Габрово – 1 заболял.  \r\nПо възрастови групи разпределението на заболелите е както следва: под 1 г. – 17 случая; 1-4 г. – 35 случая; 5-9 г. – 14 случая; 10-14 г. – 3 случая; 15-19 г. – 5 случая; 20-24 г. – 1 случай; 25-29 г. – 5 случая; 30-34 г. – 1 случай; 35-39 г. – 3 случая; над 40 г. – 2 случая.  \r\nПо отношение на имунизационния статус на заболелите:  \r\n- 78% от тях са без проведена имунизация или без данни за проведени имунизации;  \r\n- 51 лица са без имунизации срещу заболяването, от тях 48 са деца, като 19 деца не са имунизирани поради ненавършена имунизационна възраст;  \r\n- 15 лица са без данни за проведени имунизации срещу морбили.  \r\nВ германската Регионална референтна лаборатория за диагностика на морбили и рубеола, Робърт Кох Институт, Берлин, за изследване са изпратени пробите от 21 болни от морбили български граждани. Доказаният морбилен генотип е B3, вариант Dublin-4299.  \r\nТози морбилен генотип е доминантно циркулиращ в Италия, Германия и Гърция и има вносен за България характер. При всички изпратени проби на случаи на морбили от 2019 г., се доказва идентичен морбилен генотип и вариант. От министерството напомнят, че в страните от Европа продължава епидемичното разпространение на морбили. От началото на годината с най-много регистрирани случаи са Румъния – 381 сл., с три смъртни случая; Полша – 314 сл.; Република Северна Македония - 318 сл., с три смъртни случая, като през последната седмица са регистрирани 82.  \r\nМинистерството на здравеопазването апелира родителите да проверяват имунизационния статус на децата си и в случай на пропуснат прием на ваксината, незабавно да се обръщат към общопрактикуващия си лекар, особено при предстоящи пътувания в държави с епидемично разпространение на морбили.", "date": "2019.03.07", "title": "Министерство на здравеопазването: 86 са случаите на морбили в страната, генотипът е внесен от Италия, Германия и Гърция"}
{"url": "http://www.focus-news.net/news/2019/03/07/2631914/sport-napoli-presledva-trofeya-v-liga-evropa.html", "text": "Наполи приема днес Залцбург в мач от първите осминафинали на Лига Европа и не крие апетитите си за спечелването на турнира. Наполи е вдигал трофея, когато още бе Купа на УЕФА през 1989 година. Според треньора Карло Анчелоти престижът на надпреварата се повишава с всеки изминал сезон и той и футболистите му имат голямо желание да го спечелят. Той сподели, че атмосферата в отбора е спокойна, но всички са крайно мотивирани, както и срещу Ювентус преди дни. В последните години Манчестър Юнайтед, Севиля, Челси и Атлетико Мадрид спечелиха Лига Европа, така че престижът на турнира се вдига, завърши треньорът на Наполи. \r\nВенцислав ДРАГОМАНОВ", "date": "2019.03.07", "title": "Спорт: Наполи преследва трофея в Лига Европа"}
{"url": "http://www.focus-news.net/news/2019/03/07/2631911/pregled-na-mezhdunarodnite-novini-do-18-chasa-agentsiya-fokus.html", "text": "Във вторник вечер федералният министър на икономиката Петер Алтмайер (ХДС) даде официален старт на Международното туристическо изложение в Берлин – един от най-мащабните панаири за туристическата индустрия, в който участват около 10 хиляди изложители от почти всички страни в света – включително и България, отбелязва германското издание  Der Spiegel . \r\nНикаква политическа криза или терористична атака няма да повлияят на индустрията тази година: повече от 1,5 млрд. души са планирали да почиват през 2019 г. „Каква цифра само!“, коментират от редакцията, като припомнят, че това е една пета от населението на света. \r\nОчакванията са броят на посетителите да нараства в редица страни, които през последните години преживяха трудности: Тунис, Египет и Турция. \r\nИзданието подчертава, че в началото на годината туристическият пазар в страната е бил слаб. Стартът на 2019 г. е бил разочароващ – продажбите са паднали с девет на сто само през първия месец на годината. „Нещо пречеше на клиентите да резервират отрано лятната си ваканция“, констатира Рене Херцог от  DER Touristik Central Europe.  \r\nСега обаче картината се променя. От редакцията са категорични – любима дестинация на германците и през това лято ще бъде… Германия. Следват Турция, Египет и Тунис. След тях по популярност се нареждат България и Хърватия. Интересът към Испания към настоящия момент е по-слаб от очакваното.  \r\nПодчертава се, че изложителите са разпределени в 26 зали, в които хилядите посетители ще имат възможност не само да се запознаят с атрактивни оферти, но и да се порадват на колоритните служители, които ще ги презентират. Повечето от тях ще бъдат облечени в традиционни за страната им облекла. В програмата на изложението са включени приключенски и културни събития. \r\n***  Борбата срещу близкоизточната радикална групировка „Ислямска държава“ е „далеч от приключила“ – джихадистите остават в готовност да възстановят халифата, въпреки победата над физическите им бази в Сирия. Това предупреди генерал Джоузеф Вотел, ръководител на Централното командване на Въоръжени сили на САЩ, предава  AFP . \r\n„Намаляването на физическия халифат е монументално военно постижение - но борбата срещу „Ислямска държава“ и екстремизма далеч не е приключила, нашата мисия остава същата\", подчерта американският генерал. \r\n„Членовете на „Ислямска държава“, евакуирано от останалите анклави на халифата, остава до голяма степен непокаяно и радикализирано. Ще трябва да поддържаме бдителна офанзива срещу сега широко разпръснатата и дезагрегирана организация\", подчерта Вотел. \r\n***  Севернокорейска площадка за изстрелване на ракети на далечни разстояния е възобновила „нормален режим на работа“ , предава  AFP , като се позовава на информация от други медии.  \r\n„Като се има предвид строителството, както и активността в други райони на обекта, площадката изглежда е върната към нормален режим на работа”, разкрива специализираният уебсайт 38 North. \r\nУебсайтът и Центърът за стратегически и международни проучвания са проследили активността на площадката, използвайки спътникови изображения, пояснява агенцията. \r\n***  Министър-председателят на югозападната ни съседка Зоран Заев потвърди медийните доклади, според които в началото на следващия месец на посещение в Скопие може да пристигне гръцкият премиер Алексис Ципрас, предава излъчващият на албански език македонски телевизионен канал  „Алсат-М“ . \r\nЗаев обаче отказа да коментира за възможна дата или дневен ред на подобна визита. Съгласно думите на македонския премиер, ако Ципрас посети Скопие, то тогава би се очаквало и той да направи посещение в Атина. \r\n***  Във вечерните часове на деня в Македония пристига заместник-министърът на външните работи на Гърция Сиа Анагностопулу, предава скопската телевизия  „Канал 5“ . \r\nВ Скопие тя ще проведе редица срещи, включително с външния министър на югозападната ни съседка Никола Димитров и с вицепремиера за европейските въпроси  Буяр Османи. Предвидена е и среща с премиера Зоран Заев.  \r\nЦелта на посещението на Анагностопулу е по-нататъшното укрепване на отношенията между двете страни след подписването на Преспанското споразумение, поясни от външнополитическото ведомство в Атина.  \r\nГръцката делегация ще включва депутатите Теодора Сакри и Йоанис Сифакис, както и други служители от гръцкото външно министерство. \r\n***  Европейският съюз обяви в четвъртък, че се надява Венецуела да размисли за експулсирането на германския посланик, тъй като Брюксел иска да запази отворени линиите на комуникация с враждуващите страни в южноамериканската страна, предава  AFP . \r\n„Съжаляваме за факта, че германският посланик е принуден да напусне страната“, заяви Мая Кочиянчич, говорителят на върховният представител на ЕС за външна политика Федерика Могерини. „Съюзът се надява, че решението ще бъде преразгледано“. \r\n***  Кандидатът за президент на Украйна и лидер на партия „Баткивщина“ Юлия Тимошенко писмено се задължи да „върне Донбас и Крим“ под контрола на Киев в случай, че победи на изборите за държавен глава на страната, предава  РИА Новости . \r\nВотът ще се състои на 31 март. За поста президент претендират 43 кандидата. Според социологическите проучвания, през последните месеци лидер в рейтинга е била именно Тимошенко, но през януари шоуменът Владимир Зеленский я задмина. Рейтингът на действащия държавен глава Петро Порошенко е около 20%. \r\n„Поставям подписа си под това задължение. Ако не изпълня своя ангажимент, ще се откажа от длъжността президент... Ще върнем Донбас и Крим“, заяви Тимошенко на пресконференция. \r\nОсвен това тя обещи да внесе изменения в Конституцията, включително да отмени имунитета на депутатите, да въведе безплатно образование и да осигури на младите семейства нисколихвени кредити. \r\nСъщо така Тимошенко обещава да увеличи доходите на гражданите „до нивото на Полша“ и да направи заплатите на военните „един път и половина по-високи от средните доходи в страната“. Политикът се ангажира също да „унищожи“ олигархическите кланове, корупцията, както и да не допусне бягството на корумпирани чиновници от страната. \r\nТимошенко призова и другите кандидати за държавен глава да подпишат аналогични декларации за своите предизборни обещания. \r\n***  Паметник, издигнат в чест на отвлечени и убити сърби в косовската община Ораховац е бил разрушен, като кръстът, поставен над него, е бил разбит, предава  белградското радио „Б92“ . \r\nДържавната телевизия РТС съобщи в четвъртък, че инцидентът се е случил в село Велика Хоца. \r\nКакто се съобщава, от площадката е отстранен и флаг на Република Сърбия \r\nСлучаят е докладван на полицията, която е изпратила екип на мястото. \r\n***", "date": "2019.03.07", "title": "Преглед на международните новини до 18 часа  (Агенция „Фокус“)"}
{"url": "http://www.focus-news.net/news/2019/03/07/2631913/predstoyashti-sabitiya-v-stranata-za-8-mart-agentsiya-fokus.html", "text": "*** \r\nОт 09.00 часа започва редовното заседание на Народното събрание. \r\n***  \r\nОт 10.00 часа вицепрезидентът Илияна Йотова ще участва в дебат със студенти и ученици на тема „Разбират ли младите езика на Брюксел?“, който ще се проведе в залата на Библиотечно-информационен център, Пети корпус на ВТУ „Св. св. Кирил и Методий“. \r\n*** \r\nОт 10.30 часа министърът на земеделието, храните и горите Румен Порожанов, българският еврокомисар по цифровата икономика и общество Мария Габриел и комисарят по земеделие и развитие на селските райони Фил Хоган ще открият конференцията „Цифровизация в пчеларството: ползи и предизвикателства“ в хотел „Холидей Ин“. \r\n*** \r\nОт 10.30 часа министърът на вътрешните работи Младен Маринов ще връчи  ключовете за нови автомобили с висока проходимост на ГД „Гранична полиция“. Събитието ще протече в Зонално жандармерийско управление – София, ул. „Патриарх Герман“ № 5. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Юлиян Т., Христо С. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Мелиад Ф. и Хасан Х., на които са повдигнати обвинения за тероризъм.  \r\n*** \r\nОт 10.30 часа 30-и състав на Софийски градски съд ще заседава по делото срещу бившия дeпутат Илия Илиев и Иван Тодоров, на които са повдигнати обвинения за купуване на гласове. \r\n*** \r\nОт 11.00 часа в Националния пресклуб на БТА ще се проведе пресконференция на  Национална асоциация „Българско Черноморие“ и Национално сдружение за защита собствениците на имоти на тема „Българските дюни и законът за национализация“. \r\n*** \r\nОт 11.00 часа 16-и състав на Специализирания наказателен съд ще заседава по делото срещу Стефан Б., Христо А. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Валентин Х., Николай Й. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа в зала № 5 на Столична община ще се проведе церемония по награждаване на деца и ученици, участници в Националния конкурс за рисунка „Аз и детското полицейско управление“, областно ниво. \r\n*** \r\nОт 15.00 часа пред Народното събрание ще се проведе протест с искане народът да решава всички въпроси от национално и местно значение с референдуми.   \r\n*** \r\nОт 19.00 часа в Концертна зала „България“ ще започне етно, фюжън – джаз концертът „Хубава мома“. \r\n*** \r\nОт 11.00 часа в Регионалния исторически музей ще бъде представена историко-етнографска изложба с музейни ценности „Българки от старо време“, посветена на Международния ден на жената. \r\n*** \r\nОт 10.30 часа в малкия клуб на ОДМВР - Бургас (разположен в сградата на дирекцията на ул. „Христо Ботев“ 46) ще се проведе брифинг с участието на главният секретар на МВР главен комисар Ивайло Иванов, заместник-директора на Главна дирекция национална полиция старши комисар Тодор Гребенаров и директора на ОДМВР-Бургас старши комисар Калоян Калоянов по повод годишния анализ на дейността на ОДМВР - Бургас за 2018 г. \r\n*** \r\nОт 11.00 часа ще се проведе пресконференция на Елена Йончева – народен представител от ПП „БСП за България” в 44- то Народно събрание и Борислав Гуцанов – председател на ГС на БСП Варна в  централата на ГС на БСП - Варна на ул. „Македония” №33. \r\n*** \r\nОт 14.00 часа общинският съветник от ГЕРБ Надя Георгиева организира приемна за граждани в офиса на партията на ул. „Георги Бенковски” 1.  \r\n*** \r\nОт 15.00 часа в сградата на ОД на МВР – Варна ще се проведе брифинг във връзка с годишния отчет - анализ за дейността на Областната дирекция на МВР за 2018 година. В него е предвидено участието на главен комисар Ивайло Иванов - Главен секретар на МВР и стaрши комисар Тодор Гребенаров – заместник директор на ГДНП. - Диана \r\n***  \r\nОт 15.00 часа пред Община Велико Търново ще започне благотворителна кампания „С цвете в ръка срещу репродуктивните проблеми, организирана от „Ротаракт“.  \r\n*** \r\nОт 10.00 часа в Клуб на пенсионера „Кале“ ще започне рецитал, посветен на Международния ден на жената - „Моето  име е  жена“. \r\n*** \r\nОт 11.00 часа в Клуб на пенсионера „Нов век“ ще започне празнична програма по повод Международния ден на жената. \r\n*** \r\nОт 11.30 часа в НЧ „Градина“ а ще започне празнична програма по повод Международния ден на жената под надслов „Твоето име е жена“. \r\n*** \r\nОт 11.30 часа в НЧ „Звезда 1905“ ще започне празнична програма по повод Международния ден на жената с участието на самодейни колективи. \r\n*** \r\nОт 10.00 часа в спортна зала „Олимпиада“ ще се проведе областен турнир по хандбал. \r\n*** \r\nОт 09.00 часа сертифицирана гримьорка ще отдели професионална грижа и внимание към възрастните дами в дом за стари хора „Св. Василий Велики“ по повод Деня на жената. Инициативата е на доброволците на БМЧК – Пловдив. \r\n*** \r\nОт 11.00 часа в ТЦ „Форум“ ще се проведе детско тържество под надслов „С любов за мама“. \r\n*** \r\nОт 13.30 часа в зала 5 на Окръжния съд ще се проведе заседание по делото срещу Никола К., обвинен, че като непълнолетен умишлено е умъртвил другиго – Б. М., като убийството е извършено по особено мъчителен начин.  \r\n*** \r\nОт 16.00 часа в Народна библиотека „Иван Вазов“ ще се състои откриването на Дефиле „Уикенд в Пловдив“. \r\n*** \r\nОт 16.00 часа в Народна библиотека „Иван Вазов“ ще бъде открита изложба на тема „Непознатите къщи из Стария град на Пловдив“ и ще започне изпълнение на солистите на Опера Пловдив Евгения Ралчева и Михаил Пулиев. Събитието е част от дефиле „Уикенд в Пловдив“. \r\n*** \r\nОт 10.00 часа директорът на ГДБОП гл. комисар Ивайло Спиридонов и ст. комисар Станислав Манолов – зам.-директор на ГД „Гранична полиция“ ще присъстват на отчета на ОДМВР – Смолян за 2018 г. \r\n*** \r\nОт 14.00 часа на Многофункционалната спортна площадка на Стария стадион ще се проведе осмомартенски турнир по мини футбол за момичета. \r\n*** \r\nОт 11.30 часа в катедралния храм „Св. Николай“ ще бъде отслужен водосвет за здраве и дълголетие по повод 43-тият рожден ден на Старозагорския митрополит Киприан. След него се очаква владиката да получи поздравления от представителите на Св. Синод, официални лица, свещенослужители и епархиоти.", "date": "2019.03.07", "title": "Предстоящи събития в страната за 8 март (Агенция „Фокус“)"}
{"url": "http://www.focus-news.net/news/2019/03/07/2631915/varna-5-dushi-sa-postradali-pri-ryazko-spirane-na-gradski-avtobus.html", "text": "5 души са пострадали при рязко спиране на градски автобус във Варна. Това каза за  Радио „Фокус“ – Варна  говорителят на Областната дирекция на МВР Ивана Милева. Инцидентът е станал около 16.30 часа на бул. „Мария Луиза“ пред Общината. При избягването на сблъсък между градски автобус номер 148 и лек автомобил, пътници, возещи се в градския транспорт са паднали. „Има 5 души, които са отведени в болнични заведения за изясняване на това дали са пострадали и ако са пострадали, съответно, какви са травмите. Няма сблъсък между лекия автомобил и автобуса, по първоначални данни, но при рязката употреба на спирачки се е стигнало до падане на пътниците на земята. Петимата човека нямат видими тежки травми, всички са контактни и в съзнание, но лекарите са хората, които ще кажат какво всъщност е здравословното им състояние“, посочи Ивана Милева. \r\nБояна АТАНАСОВА", "date": "2019.03.07", "title": "Варна: 5 души са пострадали при рязко спиране на градски автобус"}
{"url": "http://www.focus-news.net/news/2019/03/07/2631917/sliven-dvizhenieto-po-patishtata-v-oblastta-e-natovareno.html", "text": "Движението по пътищата в Сливенска област е натоварено, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. В участък от прохода Твърдица – Елена движението се осъществява в едната лента заради ремонт. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по пътя  Бероново – Градец в участъка от Садово до Градец от км 9+645 до км 13+042 е ограничено за МПС над 12 т поради намалена носимоспособност на мостово съоръжение на км 10+868. Движението по пътя  Сунгурларе – Пъдарево в участъка от село Чубра до село Пъдарево е ограничено за МПС над 12 т поради намалена носимоспособност на пътното тяло в участъка в област Бургас. Срокът за приключване на двата ремонта е 31 март.", "date": "2019.03.07", "title": "Сливен: Движението по пътищата в областта е натоварено"}
{"url": "http://www.focus-news.net/news/2019/03/07/2631918/faz-alternativa-za-germaniya-e-izpravena-pred-globa-ot-nad-sto-hilyadi-evro-zaradi-aferata-s-nezakonni-dareniya.html", "text": "„Алтернатива за Германия“ е изправена пред глоба от над сто хиляди евро заради даренията за партията, отбелязва националният ежедневник  Die Frankfurter Allgemeine Zeitung . \r\nЛидерът на партията Йорг Мойтен заяви пред местни медии, че федералната администрация е изпратила първото предварително решение, но подчерта, че то все още не е официално. Той бе категоричен – ако се наложи, „Алтернатива за Германия“ ще внесе жалба в съда.  \r\nПрез 2017 г. Swiss Goal AG изработи безплатно плакати и други рекламни материали за предизборната кампания на кандидата на партията в Северен Рейн-Вестфалия Гуилдо Рейл. От „Алтернатива за Германия“ са на мнение, че дарението не е незаконно. Администрацията на Бундестага обаче не е съгласна с позицията на популистите. Ето защо заплаши партията с глоба, надвишаваща трикратно размера на дарението.  \r\nБундестагът отказа официален коментар. Говорител на германския парламент подчерта: „В споменатия случай процесът все още продължава. Затова администрацията на Бундестага не може да публикува изявления в момента\". Тереза Герова", "date": "2019.03.07", "title": "FAZ: „Алтернатива за Германия“ е изправена пред глоба от над сто хиляди евро заради аферата с незаконни дарения"}
{"url": "http://www.focus-news.net/news/2019/03/07/2631916/proverkata-po-sluchaya-alo-banov-sam-se-udalzhava-obzor.html", "text": "Проверката по случая \"Ало, Банов съм\" се удължава, тъй като вицепремиерът Томислав Дончев е изпратил допълнителни документи до прокуратурата. Информацията обяви  говорителят на главния прокурор Румяна Арнаудова . \"По сведение на наблюдаващия прокурор от Специализираната прокуратура, който извършва предварителната проверка по този случай, в края на миналата седмица бяха приключили всички действия по проверката\", заяви Арнаудова, като уточни, че това е включвало взимане на писмени обяснения, изискване на документи и на разпространения аудиозапис,  както и изготвяне на експертна справка. По думите й в сряда до главния прокурор е постъпило писмо от вицепремиера Томислав Дончев, с което той уведомява, че е извършвал собствена проверка по този случай, включваща изискване на документи от различни министерства. „Тези документи, които са в значителен обем, са изпратени още във вчерашния ден до наблюдаващия прокурор в Специализираната прокуратура. Така че въпреки намерението на наблюдаващия прокурор тази седмица да се произнесе с краен прокурорски акт, проверката ще се наложи да се удължи, за да се направи анализ и да се разгледат всички документи, които Томислав Дончев е изпратил, както и да се направи собствен анализ\", обясни прокурор Арнаудова. \"Освен това след като се запознаят, колегите от Специализираната прокуратура ще преценят дали не се налагат допълнителни действия по проверката\", допълни тя. \"Не можем да коментираме в какво качества, защо и в рамките на какви правомощия вицепремиерът е извършвал проверка, но така или иначе тези документи са изпратени, постъпили са в прокуратурата и за нас възниква веднага задължение да ги анализираме, да ги сравним дали разполагаме вече с тях и да направим допълнителен правен анализ\", каза още Румяна Арнаудова.  Вицепремиерът Томислав Дончев  заяви от своя страна, че проверката по „Ало, Банов съм“ не е лично разследване, а стандартна процедура, която се извършва при всяко съмнение за злоупотреби със средства от еврофондове. По думите му подобна информация прокуратурата е получавала и при други случаи. „Доколкото случаят е с характер на публична сензация, доколкото аз знам, че органите на прокуратурата работят, реших, че всичко, което е събрано в администрациите под формата на документи, проверки, доклади и така нататък, би било от полза на прокуратурата заради целите на разследването или проверката, която тече там“, коментира вицепремиерът. „Мен не ме притесни информацията, която получих, а и сигнали от подобен тип ние получаваме много. Примерно преди настъпването на местни избори обичайният брой сигнали, които се получават, се удвоява или се утроява“, отбеляза още Дончев.  Министърът на културата Боил Банов  бе лаконичен по темата, като заяви, че ще предприеме действия едва след като приключи проверката. „Вече се чувствам спокоен по отношение на сигнала на Елена Йончева, нормално е първоначално да реагирам нервно. Интересите на БСП изключително не ме интересуват“, заяви още той. „Фокус“ припомня, че в края на януари Говорителят на ПГ на \"БСП за България\" Елена Йончева представи запис, за който твърди, че уличава министъра на културата Боил Банов в корупционни схеми със строителството на \"Ларгото\" по времето, когато е бил зам.-министър. Според Йончева записът представлява част от разговори на министър Банов от март 2016 г. По думите на Елена Йончева тогава той е опростил поне 700 хил. лева неустойка на фирма-строител, като е давал указания на служители от Министерството на културата от своя кабинет - как да бъдат подправени документите. Министър Боил Банов от своя страна отхвърли обвиненията на Елена Йончева и обяви, че от четири години е рекетиран чрез записи от бивш служител на Министерство на културата. По думите му излъченият запис е монтаж, като различни думи са вземани от оперативки, които е правил със служителите на министерството. Той подчерта, че е готов да подаде оставка веднага, ако тя му бъде поискана от премиера. Веднага след изнасянето на записа  прокуратурата се самосезира и говорителят на главния прокурор Румяна Арнаудова заяви, че ще започнат разпити на хора, които имат отношение към случая с \"Ларгото\", като първият, който ще бъде разпитан ще бъде министърът на културата Боил Банов. По думите й данните, които са били представени от Елена Йончева, сочат за евентуално извършено престъпление по служба или безстопанственост, окачествени от народния представител като корупционни прояви от тогавашния зам.-министър, сегашен министър на културата Боил Банов. Говорителят на главния прокурор подчерта, че ако се окаже, че тези факти и събрани данни, които са иззети от прокуратурата, са верни и се докажат с подкрепени доказателства, при повдигнато обвинение може да се поиска отстраняване от длъжност на министъра на културата. \r\nВесела АЛЕКСАНДРОВА", "date": "2019.03.07", "title": "Проверката по случая „Ало, Банов съм“ се удължава (ОБЗОР)"}
{"url": "http://www.focus-news.net/news/2019/03/07/2631919/direktorat-na-gdbop-glaven-komisar-ivaylo-spiridonov-otseni-kato-mnogo-dobri-rezultatite-ot-deynostta-na-odmvr-kardzhali.html", "text": "Директорът на ГДБОП главен комисар Ивайло Спиридонов оцени като много добри резултатите от дейността на ОДМВР-Кърджали след отчета днес, представен от директора старши комисар Венцислав Момчилов, съобщиха от пресцентъра на  МВР . Главен комисар Спиридонов открои като впечатляващ успех увеличената с 6 пункта разкриваемост на регистрираните криминални престъпления в сравнение с предходната година. Сред резултатите той постави подобрената обстановка по пътната безопасност, охраната на обществения ред и отличните резултати на разследването, което през изтеклата година е приключило 159 бързи производства. Отбелязана беше и активната работа на ОДМВР с ученици по многобройните инициативи, свързани с детската аудитория. \r\nКато предизвикателства през тази година главен комисар Спиридонов изтъкна необходимостта от активизация по линия на противодействие на икономическата престъпност и особено на разпространението на контрабандни стоки. Акцент върху противодействие на разпространението на наркотици и на акцизни стоки без бандерол постави и зам.-директорът на  ГДГП старши комисар Светослав Манолов с оглед на обстоятелството, че на територията на област Кърджали се намира ГКПП „Маказа“. \r\nПрез 2018 година броят на регистрираните криминални престъпления на територията на ОДМВР-Кърджали са 799, от които са разкрити 492. Постигната разкриваемост е 61,6 процента, което е с 6 пункта по-висока от предходната година. Структуроопределящи са общоопасните престъпления, които са 54 процента от извършените криминални деяния. Разкрити са и двете умишлени убийства, извършени през 2018 година. От регистрираните 147 кражби 47 процента са разкритите, 78 процента е разкриваемостта на кражбите от магазини. Установени са извършителите на 3 от регистрираните 4 грабежа, разкрити са 4 от регистрираните 5 противозаконни отнемания на МПС. Установени са 7 души, съпричастни към извършени измами, които са 27 за периода. Иззети са 186 588 къса цигари, 38 кг тютюн и 1086 литра алкохол. Значително е подобрена обстановката по безопасността на движение – трима са загиналите при пътнотранспортни произшествия през 2018 г. спрямо 10 за предходната година. Няма тежки посегателства върху възрастни хора, живеещи в малки и отдалечени населени места \r\nНа отчет-анализа на областната дирекция на МВР присъстваха областният управител Никола Чанев, окръжният прокурор Желязко Стефанов, председателят на Окръжния съд Георги Милушев, районният прокурор Гергана Колева, зам.-председателят на Районния съд Валентин Спасов. Те изразиха  удовлетвореност от добрата работа и ефективното институционално взаимодействие с ОДМВР-Кърджали.", "date": "2019.03.07", "title": "Директорът на ГДБОП главен комисар Ивайло Спиридонов оцени като много добри резултатите от дейността на ОДМВР-Кърджали"}
{"url": "http://www.focus-news.net/news/2019/03/07/2631921/mvr-dopalnitelnoto-vpisvane-na-ekokategoriya-v-svidetelstvoto-za-registratsiya-na-mps-ne-e-zadalzhitelno.html", "text": "Допълнителното вписването на екологичната категория на двигателя в свидетелството за регистрация на превозните средства, не е задължително. Това съобщиха от пресцентъра на  МВР .В Република България има регистрирани автомобили, които са стари и не са произведени в съответствие с изискванията за екологична категория на двигателя. В свидетелствата за регистрация на внесени у нас употребявани автомобили може да липсва информация за екологичната категория, поради което тя не е отразена в българското свидетелство за регистрация.  \r\nТози проблем не съществува за новите превозни средства. Те се регистрират след представяне на сертификат за съответствие, издаден от производителя. В този сертификат е записана и екологичната категория на двигателя, която е в съответствие с европейските изисквания. \r\nСъгласно чл.54, ал.1 от Закона за местните данъци и такси, размерът на данъка се определя от общинската администрация въз основа на данни от регистъра на пътните превозни средства, поддържан от Министерството на вътрешните работи, и се съобщава на данъчно задълженото лице. \r\nКогато в регистъра няма данни за екологичната категория на моторното превозно средство, се приема, че то е без екологична категория. Екологичната категория на двигателя, може да бъде вписана допълнително, по желание на собственика, след определянето й от производителя на превозното средство. \r\nС приетите промени на чл.55, ал.1 от ЗМДТ, обнародвани в ДВ, бр. 98 от 2018 г., в сила от 01.01.2019 г., за леки и товарни автомобили с технически допустима максимална маса не повече от 3,5 т годишният данък се състои от два компонента - имуществен и екологичен, като екологичният се определя от общинския съвет, в зависимост от екологичната категория на автомобила в следните граници: \r\nбез екологична категория, с екологични                     \r\nкатегории \"Евро 1\" и \"Евро 2\"                             1,10 - 1,40 \r\n\"Евро 3\"                                                  1,00 - 1,10 \r\n\"Евро 4\"                                                  0,80 - 1,00 \r\n\"Евро 5\"                                                  0,60 - 0,80 \r\n\"Евро 6\" и \"ЕЕV\"                                          0,40 - 0,60", "date": "2019.03.07", "title": "МВР: Допълнителното вписване на екокатегория в свидетелството за регистрация на МПС не е задължително"}
{"url": "http://www.focus-news.net/news/2019/03/07/2631920/ministar-temenuzhka-petkova-v-podalite-oferti-za-turski-potok-konsortsiumi-uchastvat-poznati-mezhdunarodni-kompanii-sledvashtata-sedmitsa-shte-e-yasno-imat-li-podizpalniteli.html", "text": "За наша радост постъпиха три оферти, от три различни консорциума, с участието на изключително добре познати компании в международното пространство. Участват австрийски, италиански, унгарски компании, както и компания от Саудитска Арабия. Това каза в предаването „Лице в лице“ по  БТВ  министърът на енергетиката Теменужка Петкова след отварянето на офертите за участие в изграждането на „Турски поток“ на българска територия. В отговор на въпрос съдържа ли се информация за подизпълнители, тя уточни: „На този етап, броени часове, след като бяха отворени офертите публично не може да стане ясно дали тези консорциуми ще използват подизпълнители. Следващата седмица ще бъде ясно дали те имат подизпълнители и кои са те“. „Вчера беше последният срок, в който можеха да бъдат предоставяни заявления за участие в откритата процедура, съгласно Закона за обществените поръчки, свързана с избора на изпълнител за изграждане, реализация, инженеринг, доставка на материали за разширението на газопреносната инфраструктура, от турско-българската граница до българо-сръбската граница“, обясни Теменужка Петкова. „Ще имаме възможност за избор. Това означава, че обществената поръчка, която „Булгартрансгаз“ обяви е проведена максимално публично, прозрачно, не съдържа критерии, които ограничават възможността за участие на потенциалните кандидати за реализацията на проекта“, изтъкна тя. По думите й това е първата гаранция за това, че България спазва всички правила в областта на обществените поръчки и в третия либерализационен пакет. „Оттук нататък следва процедурата, която законодателството в областта на обществените поръчки, е предвидило. Има назначена комисия, абсолютно публично и прозрачно, която ще направи преглед и оценка на всички постъпили оферти“, поясни енергийният министър. „Ще бъде направен преглед на това дали подадените оферти отговарят на критериите за подбор от страна на „Булгарстрангаз“. Дали като технически параметри компаниите отговарят на съответните изисквания, дали има пропуск по отношение на документацията“, обясни Теменужка Петкова и допълни, че предстои техническа оценка на офертите, а след нея ще бъдат отворени ценовите оферти и ще се направи комплексната оценка и избора на изпълнител. „Тази инфраструктура е изцяло българска. Ще се финансира от „Булгарстрансгаз“. Не трябва да има колебания по отношение на финансирането“, коментира Петкова. Попитана колко би ни струвало, тя уточни: „Обществената поръчка, която към момента е обект на възлагане, е в размер на 2,2 млрд. лева. Отделно от това за компресорните станции, които трябва да бъдат изградени, също ще се проведе обществена поръчка. Цялата стойност на проекта е близо 2,7 млрд. лева“. „При прогнозната стойност на обществената поръчка са направени много сериозни анализ и преглед за разходите, които трябва да бъдат извършени, за да бъде реализиран такъв тип проект“, обяви Теменужка Петкова. Според нея оценката на „Булгартрансгаз“ за прогнозната стойност на обществената поръчка е актуална и съвсем реалистична.", "date": "2019.03.07", "title": "Министър Теменужка Петкова: В подалите оферти за „Турски поток“ консорциуми участват познати международни компании, следващата седмица ще е ясно имат ли подизпълнители"}
{"url": "http://www.focus-news.net/news/2019/03/07/2631922/aktsenti-v-sutreshniya-blok-dobro-utro-balgariya-po-radio-fokus-na-8-mart.html", "text": "Летните почивки са все още далеч, но подготовката за туристическия сезон започва. Как протича тя в Каварна и с какво друго е ангажирана Общината ще научим от кмета Нина Ставрева. Ще се задържим на родното Черноморие, гостувайки и на Поморие. Стана ясно, че ще бъде осигурено финансиране за реализирането на втория етап от модернизацията на рибарското пристанище в града. Повече за това ще ни разкаже кметът на Поморие Иван Алексиев.  \r\nПарламентарната Комисия по вероизповеданията и правата на човека реши на първо четене вероизповеданията да бъдат освободени от неплатените си задължения. По данни на Министерството на финансите става дума за сума от над 8 милиона лева, дължими от шест регистрирани вероизповедания. Решението предизвика спор между управляващи и опозиция, като от левицата обвиниха ГЕРБ и ДПС в сключване на сделки. Мястото на финансите в религията и правилните управленски ходове ще коментираме с д-р Борислав Цеков, преподавател по църковно право, доктор по конституционно право и основател на Института за модерна политика.  \r\nИ още - как от БЧК поощряват доброволното кръводаряване и има ли необходимост от узаконяване на платеното даряване на кръв? За това ще разговаряме със зам.-генералния директор на червенокръстката организация Надежда Тодоровска.  \r\nВ минутите след 09.00 часа ще насочим внимание и към Международния ден на жената - 8 март, а Сияна Бухларска от  Радио „Фокус“-Варна  ще ни представи един любопитен начин, по който дамите в морския град отбелязват празника.  \r\nТези и още теми - в сутрешния блок  „Добро утро, България“  на  Радио „Фокус“  от 06.00 до 10.00 часа на 8 март, с водещ Виктория Месробович - Кувенджиева.", "date": "2019.03.07", "title": "Акценти в сутрешния блок „Добро утро, България“ по Радио „Фокус“ на 8 март"}
{"url": "http://www.focus-news.net/news/2019/03/07/2631924/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\nТемпературите са в интервала от  1 ° до 24°. Времето над страната е предимно ясно. \r\nВятър духа в областите Варна, Кърджали и Хасково. \r\nПътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140 до 31.03.2019 г. Скоростта на движение е ограничена до 90 км/ч.  \r\nОбласт Стара Загора: \r\nДо 31.03.2019 г. движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка.  \r\nОбласт Пазарджик: \r\nДо 31.05.2019 г. движението при км 89 на АМ „Тракия“ /мост над река Елшишка/ се осъществява двупосочно в платното за София поради ремонтни дейности на платното в посока Пловдив.  \r\nЗа улеснение на трафика от 13 ч. всеки петък до 17 ч. в събота, в района на ремонтирания участък, ще има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив.  \r\nАМ „Хемус“:  \r\nОбласт София: \r\nНа 08.03.2019 г. от 10 до 11 ч. движението при Ябланица от км 74+640 до км 79+300 е ограничено поради ремонтни дейности. Трафикът се отклонява по път I-3 /Ботевград – Ябланица/.  \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДо 21.04.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  \r\nОбласт Кюстендил: \r\nДо 08.03.2019 г. шофьорите да ссе движат с повишено внимание и съобразена скорост, спазвайки пътната сигнализация в участъка Дупница - Благоевград /от км 58 до км 79/ поради подмяна на ограничителни системи.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т. \r\n- „Твърдишки“ - забранен за МПС над 10 т -  целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа: \r\nОграничения в движението на МПСД по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента до 01.04.2019 г. поради ремонт на анкерна стена при км 210+200 /проход „Витиня“/. Движението се регулира от светофарна уредба.  \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Велико Търново: \r\nДвижение с повишено внимание по път Бяла – Плевен в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Велико Търново: \r\n\t\t\t   Движение с повишено внимание по път Полски Тръмбеш - Дебелец в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор - Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня - Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 08.03.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС над 3.5 т поради влошените метеорологични условия през зимния период. Срок до 31.12.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.07", "title": "Актуална пътна обстановка"}
{"url": "http://www.focus-news.net/news/2019/03/07/2631926/montana-bakteriyata-esherihiya-koli-e-otkrita-vav-vodata-ot-cheshmite-v-selata-lehchevo-beli-breg-i-ohrid.html", "text": "Бактерията ешерихия коли е открита във водата, която тече от чешмите в селата Лехчево, Бели брег и Охрид, община Бойчиновци, съобщиха за  Радио „Фокус“ Видин  от Регионална здравна инспекция (РЗИ) – Монтана. Според РЗИ най-вероятна причина е недостатъчно хлориране на водата. Пробите от чешма в центъра на село Помеждин в община Георги Дамяново показват десетократно превишение на нормата за остатъчен хлор. От РЗИ – Монтана писменно са уведомили водоснабдителното дружество  да направи ново пробонабиране и анализ на вода от четирите села и да коригира пропуските си с хлорирането на водата.  \r\nОт РЗИ отбелязват, че бактерията ешерихия коли може да предизвика стомашно чревни проблеми и наличието й в питейните води е недопустимо. \r\nАнна ЛОЗАНОВА", "date": "2019.03.07", "title": "Монтана: Бактерията ешерихия коли е открита във водата от чешмите в селата Лехчево, Бели брег и Охрид"}
{"url": "http://www.focus-news.net/news/2019/03/07/2631927/parlamentarnata-komisiya-po-byudzhet-i-finansi-odobri-pravilata-za-izbor-na-nov-podupravitel-na-bnb-s-resor-bankov-nadzor.html", "text": "Без дебати бюджетната комисия в парламента одобри правилата за избор на нов подуправител на БНБ с ресор „Банков надзор“, предаде  БНР . До три работни дни след гласуването им в пленарна зала трябва да е ясно името на кандидата, който ще предложи гуверньорът Димитър Радев. Той е уверил председателя на комисията Менда Стоянова, че има готовност да предложи експерт веднага.  \r\nДо процедурата за избор на нов подуправител с най-тежкия ресор в БНБ се стигна, след като миналата седмица Димитър Костов подаде оставка. Това се случва в момент, когато България се подготвя за влизане във валутно-курсовия механизъм ERM II и механизма за тясно сътрудничество с Единния европейски банков надзор. Именно заради това Европейската централна банка проверява шест банки у нас. Още при оставката от БНБ увериха, че тя е по собствено желание и е обмисляна отдавна. \r\nЗаради напредналата фаза на кандидатстването за т.нар. „чакалня за еврозоната“ е необходимо бързо да се намери нов титуляр на поста. Затова от бюджетната комисия съкратиха сроковете за издигане на кандидатури и изслушването им.", "date": "2019.03.07", "title": "Парламентарната комисия по бюджет и финанси одобри правилата за избор на нов подуправител на БНБ с ресор „Банков надзор“"}
{"url": "http://www.focus-news.net/news/2019/03/07/2631929/zam-ministar-valentin-yovev-ministerstvoto-na-regionalnoto-razvitie-i-blagoustroystvo-zapochva-razrabotvaneto-na-tsyalostna-kontseptsiya-za-novo-zakonodatelstvo-v-oblastta-na-proektiraneto-i-stroitelstvoto.html", "text": "„Със заповед на министъра на регионалното развитие и благоустройството е създадена междуведомствена работна група, с участието на представители на МРРБ, ДНСК, Камарата на архитектите в България, Камарата на инженерите в инвестиционното проектиране, Камарата на строителите в България и Националното сдружение на общините в Република България, чиято задача е да се разработи цялостна концепция за ново законодателство в областта на проектирането и строителството.“ Това съобщи заместник–министърът на регионалното развитие и благоустройството инж. Валентин Йовев по време на кръгла маса на тема „Проблеми в устройственото планиране, инвестиционното проектиране и строителството“, в рамките на международното изложение „Архитектурно-строителна седмица“, съобщиха от  Министерството .       \r\nЦелта е да се постигнат необходимите нормативни промени и прилагането на добрите европейски практики, за да се стимулират инвестиционните процеси в страната и да се улесни бизнеса при тяхното изпълнение, каза още заместник-министърът. \r\n„През последните месеци правителството, в това число и МРРБ, предприе редица мерки в посока намаляване на административната и финансовата тежест за гражданите, общините и бизнеса в областта на устройственото планиране и инвестиционното проектиране“, обясни Йовев и изтъкна някои от направените промени в Закона за устройство на територията. Като пример той даде присъединяването на потребители към мрежите и съоръженията на техническата инфраструктура от съответните експлоатационни дружества, при които бяха  въведени процедури за служебно съгласуване и предоставяне на информация от експлоатационните дружества. В тези случаи услугите ще се предоставят безвъзмездно, като няма основание експлоатационните дружества да претендират заплащане на такси.  \r\n„Нещо повече – възложителят или упълномощено от него лице може да поиска с визата за проектиране да му бъдат предоставени и изходни данни, необходими за проектирането и присъединяването към мрежите на техническата инфраструктура от съответните експлоатационни дружества, като опише инвестиционното си намерение“, подчерта заместник-министърът.  Той съобщи още, че с приетите от Народното събрание промени в Закона за устройство на територията преместваемите постройки ще се контролират от ДНСК.  \r\nПо думите му, стъпвайки на опита до момента предстои да се направят още промени в ЗУТ отново с цел оптимизация на строителния и инвестиционния процес. \r\nНа събитието Валентин Йовев подчерта още, че в момента се изпълняват одобрени от правителството 1528 мерки за трансформация на модела на административно обслужване. Подготвя се и промяна в Наредба № 4 от 2001 г. за обхвата и съдържанието на инвестиционните проекти. Вече е изготвен проект на Наредбата от междуведомствена работна група с участието на представители на Камара на архитектите в България и Камара на инженерите в инвестиционното проектиране, стана ясно при откриването на кръглата маса. Продължава общественото обсъждане по нея.  \r\nПред участниците в кръглата маса заместник–регионалният министър беше категоричен, че само с взаимен диалог и поставяне на конкретни въпроси може да се насърчават инвестиционните процеси в България и да се  развива строителният отрасъл.", "date": "2019.03.07", "title": "Зам.-министър Валентин Йовев: Министерството на регионалното развитие и благоустройство започва разработването на цялостна концепция за ново законодателство в областта на проектирането и строителството"}
{"url": "http://www.focus-news.net/news/2019/03/07/2631930/gotvyat-novo-otlagane-na-elektronnite-dokumenti-za-samolichnost.html", "text": "Държавата се готви да отложи отново въвеждането на електронните документи за самоличност, предаде  БНР . Пред форума за електронното управление вицепремиерът Томислав Дончев каза, че държавата ще запази съществуващите системи за електронна идентификация. \r\nВъвеждането на електронните документи беше отложено за пореден път с промени в закона миналата година и сега срокът е 1-ви януари 2020 г. \r\nВицепремиерът Томислав Дончев изрази увереност, че МВР ще се справи с поставения по-дълъг срок, но направи уговорката, че дори МВР да успее, подмяната на документите няма да стане изведнъж. Поради тази причина е нужно до въвеждането на новите електронни документи да бъдат „мобилизирани всички досега съществуващи системи за електронна идентификация“. \r\nОще миналата година МВР обещаха, че ще направи всичко възможно, за да спази дадената му допълнителна година срок за новите документи. \r\nНяма данни какво е направено досега. Законодателните инициативи за електронните услуги изпреварват значително технологичната готовност на администрациите за прилагането им, отчетоха пък от Сдружението на общините. \r\nСофтуерните лицензи и липсата на желание за електронизация остава проблем. От Агенцията за електронно управление пък смятат, че тази година може да бъде изградена облачната инфраструктура, върху която да бъдат разположени съществуващите в момента и новите информационни системи на централните и общински администрации.", "date": "2019.03.07", "title": "Готвят ново отлагане на електронните документи за самоличност"}
{"url": "http://www.focus-news.net/news/2019/03/07/2631909/afp-severnokoreyska-ploshtadka-za-izstrelvane-na-raketi-e-vazobnovila-normalen-rezhim-na-rabota.html", "text": "Севернокорейска площадка за изстрелване на ракети на далечни разстояния е възобновила „нормален режим на работа“ , предава  AFP , като се позовава на информация от други медии.  \r\n„Като се има предвид строителството, както и активността в други райони на обекта, площадката изглежда е върната към нормален режим на работа”, разкрива специализираният уебсайт 38 North. \r\nУебсайтът и Центърът за стратегически и международни проучвания са проследили активността на площадката, използвайки спътникови изображения, пояснява агенцията. Тереза Герова", "date": "2019.03.07", "title": "AFP: Севернокорейска площадка за изстрелване на ракети е възобновила „нормален режим на работа“"}
{"url": "http://www.focus-news.net/news/2019/03/07/2631933/shumen-rozi-laleta-i-frezii-sa-sred-nay-tarsenite-na-tsvetniya-pazar-za-8-mart.html", "text": "Рози, лалета и фрезии са сред най- търсените на цветния пазар в Шумен за 8 март, предаде репортер на  Радио „Фокус“ - Шумен . В навечерието на Международния ден на жената оживление цари и пред временните щандове за цветя, разкрити на различни места в града. Розите се предлагат на цени от 3 до 6 лева, лалета и фрезии- 2-3 лв. за стрък, зюмбюл- 3 лв. гербер- 3 лв., хризантеми- 2,50- 3,50 лв. за стрък. Карамфилите са от 1 до 2 лв. Все по- търсени са и пролетните цветя в саксии. Игликата е 3 лв., цикламата между 6 и 10 лв. Готовите букети са масово между 8 и 20 лв. \r\nИвелина ИВАНОВА", "date": "2019.03.07", "title": "Шумен: Рози, лалета и фрезии са сред най- търсените на цветния пазар за 8 март"}
{"url": "http://www.focus-news.net/news/2019/03/07/2631931/ministar-petya-avramova-prez-2023-godina-avtomagistrala-hemus-shte-stigne-do-veliko-tarnovo.html", "text": "През 2023 година автомагистрала „Хемус“ ще стигне до Велико Търново. Това съобщи министърът на регионалното развитие и благоустройство Петя Аврамова, която участва в дискусия от платформата за граждански диалог „Европа в нашия дом“ в Ритуалната зала на Община Велико Търново, предаде репортер на  Радио „Фокус“ – Велико Търново . По време на дискусията министър Петя Аврамова отговаря на въпроси за подобряване на инфраструктурата и облагородяване на региона. Тя припомни, че през месец декември са осигурени 1.35 млрд. лева за строителството на магистралата до Велико Търново. „Тези средства са целеви. Те са в специална сметка и министерството и ще бъдат харчени единствено и само за магистралата, така че тя да стане необратим проект за всички живеещи в Северна България“, посочи Петя Аврамова. Тя допълни, че след изграждането на „Хемус“ до Велико Търново ще останат още 90 км, като ще се работи за тяхното проектно и финансово осигуряване. През април ще стартират строителните дейности на първите три участъка, за които има изготвени технически проекти. Предстои възлагането и изготвянето на проекти и за останалите три участъка. Министър Аврамова отбеляза, че строителството се бави основно заради отчуждителните процедури. „Те забавят процеса. Ние искаме да строим, а хората от Северна България искат магистрала, като магистрала „Тракия“ в Южна България, която доведе до ускорен икономически растеж. Там изграждането на магистрала привлече много инвестиции“, заяви Петя Аврамова. \r\nРегионалният министър информира също, че през тази година ще започне строителството на скоростната отсечка Русе – Велико Търново, в участъка до Бяла. Тя посочи, че са осигурени 505 млн. лева за участъка. В момента се изготвят тръжни процедури и ако няма обжалване строителството ще започне още тази година. Министър Аврамова съобщи, че има идея за даване на концесия на участъка Бяла – Велико Търново, както и на прохода Шипка. Има инвестиционно намерение и в момента се водят преговори. По думите и може да се очаква забавяне заради процедурите по отчуждаване. Тя съобщи, че в момента е сформирана работна група , която подготвя предложения за промени в закона, които ще дадат възможност за възлагане преди приклчването на съдебните дела. „Тоест - да обезщетим собствениците на имоти с това обезщетение, което оценителите  са изготвили и ако има обжалване след това да доплащаме сумата, която Съдът е определил“, допълни министър Аврамова. \r\nНадежда КРЪСТЕВА", "date": "2019.03.07", "title": "Министър Петя Аврамова: През 2023 година автомагистрала „Хемус“ ще стигне до Велико Търново"}
{"url": "http://www.focus-news.net/news/2019/03/07/2631912/vetko-i-marinela-arabadzhievi-sa-zadarzhani-kray-barselona-obzor.html", "text": "Издирваните от август миналата година Ветко и Маринела Арабаджиеви са установени от испанските власти в 08.45 часа сутринта в четвъртък в жилище, което се ползва от български гражданин, намиращо се в Кабрера де Мар в близост до Барселона. Това обяви на брифинг говорителят на главния прокурор Румяна Арнаудова. Тя уточни, че жилището, в което са установени семейство Арабаджиеви, се е използвало от българския гражданин Георги Семерджиев, за който е имало искане за арест от швейцарските власти. „Прокуратурата беше уведомена, че испанските власти в изпълнение на българската европейска заповед за разследване са предприели действия. Два екипа са влезли в този имот на две различни основания. Едното е искане за задържане на българския гражданин Семерджиев от швейцарските власти. Вторият екип е предприел действията, поискани от българската прокуратура по претърсване на имота. На практика с влизането на екипите в този имот са установени на място лицата, които ние издирваме с европейска заповед за арест, тя е била задействана и лицата са задържани“, обясни още прокурор Арнаудова. По думите й Ветко и Маринела Арабаджиеви могат да бъдат предадени на българските власти за около половин месец, ако изразят такова желание пред испанките органи на реда. „От тук насетне предстои българската прокуратура да извърши превод на европейската заповед за арест на испански език, представянето ѝ пред съответния испански съд и решението на испанския съд дали ще разреши предаването на лицата. Ако се разреши това предаване, при навлизането им на територията на България, ще бъдат задържани за 72 часа и ще се поиска от съда взимане на най-тежката мярка „задържане под стража“, обясни Арнаудова. „Всичко зависи от испанските съдебни власти. Нека ги оставим да си изпълнят процедурата и тогава ще можем да говорим“, допълни Арнаудова. По думите ѝ европейската заповед за арест е издадена в резултат на събрани доказателства, че най-вероятно семейство Арабаджиеви се укрива в имот на Георги Семерджиев. Прокурор Арнаудова уточни, че Семерджиев не е издирван от българските власти, а от швейцарските и не би могла да даде подробности около този случай. „Повече информация към този момент не можем да предоставим, защото продължават действията по претърсване“, посочи тя, като допълни и, че на този етап няма информация и дали семейство Арабаджиеви са се укривали в Барселона през цялото време на издирването им. „Фокус“ припомня:  Ветко и Маринела Арабаджиеви са издирвани с европейска заповед за арест от края на август миналата година. През декември снимките на издирваните бяха публикувани в общия сайт на Интерпол. До преди това снимките им бяха достъпни само за служители на Интерпол. На двамата задочно са повдигнати обвинения за участие в организирана престъпна група за данъчни престъпления - укриване на данъци и пране на пари.  \r\nПри специализирана операция на 31 август 2018 г. в офиси и хотели на семейство Арабаджиеви в София и Пловдив бяха задържани 10 лица във връзка с разследване за данъчни престъпления и пране на пари. Впоследствие имуществото на Арабаджиеви беше запорирано от НАП. Зам. главният прокурор Иван Гешев тогава коментира, че нанесената от сем. Арабаджиеви щета върху държавата е в размер на около 9 млн. лв. При акцията бяха иззети над 10 млн. лева в брой и автопарк за 5-10 млн. лева. Впоследствие обвинения бяха повдигнати на шест души, сред които и на син на семейство Арабаджиеви – Вълчо. Към момента Вълчо Арабаджиев е в ареста по обвинения за участие в престъпна група за пране на пари, ръководен от родителите му. Съдът остави за постоянно в ареста двете служителки Елена Караянева и Ромелия Кирилова, които също са обвинени за участие в групата. \r\nПрез януари т.г. Апелативният съд в Пловдив отмени окончателно наложените от НАП запори на сметки и имоти на Ветко и Маринела Арабаджиеви на стойност 16 млн. лв. с мотива, че имотите и сметките са били запорирани като обезпечение на задължения, които обаче са значително по-малки и възлизат на малко над 640 000 лв. \r\nВесела АЛЕКСАНДРОВА", "date": "2019.03.07", "title": "Ветко и Маринела Арабаджиеви са задържани край Барселона (ОБЗОР)"}
{"url": "http://www.focus-news.net/news/2019/03/07/2631925/kmetat-yordanka-fandakova-nuzhni-sa-normativni-promeni-davashti-realna-vazmozhnost-na-obshtinite-i-na-darzhavata-da-remontirat-pametnitsi-na-kulturata.html", "text": "Нужни са нормативни промени, които да дадат реална възможност на общините и на държавата да ремонтират паметници на културата, чийто собственици отказват доброволно да ги реставрират и ги оставят да се рушат. Това написа кметът на София Йорданка Фандъкова в профила си в социалната мрежа  „Фейсбук“ . Тя посочва, че процедура за налагане на законна ипотека в полза на общината/държавата в момента е реално неприложима. Кметът съобщава, че е поискала официално от министъра на културата Боил Банов възстановяване на статута на културна ценност на къщата на ул. „Кузман Шапкарев“ №3. „Къщата е била декларирана като архитектурна културна ценност до 2008 г., когато статутът й е свален“, обяснява Фандъкова и изтъква, че къщата притежава всички качества да е паметник на културата, заедно с другите запазени стари сгради, които формират облика на площада около Народния театър „Иван Вазов“. „Намерението на собствениците на къщата да изградят нова 8-етажна сграда ще промени чувствително целия квартал. Сградата на ул. „Кузман Шапкарев“ №3 е построена през 1924 г. по проект на арх. Ст. Атанасов“, коментира столичният кмет. Фандъкова обявява, че в последните няколко години е поискала  \r\nвъзстановяване/даване на статут на 10 сгради, които са част от културно-историческото наследство на града. „Наложили сме глоби на недобросъвестни собственици за над 700 хил. лв. За съжаление, заповедите за реставрация и наказателните постановления се обжалват от собствениците и това води до дълги съдебни дела, вместо до ефективни действия за възстановяване на сградите. Това и причината да настоявам за сериозни промени в Закона за културно наследство“, пише тя. Кметът Фандъкова подчертава, че до момента в централна градска част са възстановени 118 сгради със статут на единична културна ценност. „В началото на годината направихме авариен ремонт на покрива на Царските конюшни. Похарчените над 180 хил. лв. ще предявим на собствениците на сградите“, припомня Йорданка Фандъкова и допълва, че предстои ремонт на сграда на бул. „Христо Ботев“ и ул. „Пиротска“, като срокът за доброволно изпълнение вече е изтекъл и е стартирана  процедура по принудително изпълнение.", "date": "2019.03.07", "title": "Кметът Йорданка Фандъкова: Нужни са нормативни промени, даващи реална възможност на общините и на държавата да ремонтират паметници на културата"}
{"url": "http://www.focus-news.net/news/2019/03/07/2631935/predstoyashti-mezhdunarodni-sabitiya-za-8-mart-agentsiya-fokus.html", "text": "Заместник-министърът на външните работи на Гърция Сиа Анагностопулу ще проведе срещи с премиера на Македония Зоран Заев, с министъра на външните работи Никола Димитров и с вицепремиера за европейските въпроси  Буяр Османи.  \r\n***  САЩ изпращат заместник-държавният секретар по политическите въпроси Дейвид Хел в Косово и Белград  със задачата да съживи блокирания диалог за нормализиране на двустранните отношения. \r\n***  Международният ден на жената ще бъде отбелязан с маршове и други събития. \r\n***  Генералният секретар на НАТО Йенс Столтенберг ще изнесе реч на конгреса на ЕНП, фокусирана върху сигурността. \r\n***  Нов протест на „жълтите жилетки“.  \r\n***  Държавният глава на САЩ Доналд Тръмп ще посети опустошения от торнадо щат Алабама. \r\n***", "date": "2019.03.07", "title": "Предстоящи международни събития за 8 март (Агенция „Фокус“)"}
{"url": "http://www.focus-news.net/news/2019/03/07/2631936/ministar-petya-avramova-shte-tarsim-sredstva-za-remontirane-na-tunelite-vav-veliko-tarnovo-i-mosta-nad-reka-yantra.html", "text": "Ще търсим средства за ремонтиране на тунелите във Велико Търново и моста над река Янтра. Това съобщи министърът на регионалното развитие и благоустройство Петя Аврамова по време на дискусия от платформата за граждански диалог „Европа в нашия дом“ в Ритуалната зала на Община Велико Търново, предаде репортер на  Радио „Фокус“ – Велико Търново . Министър Аврамова припомни, че е направено обследване на всички виадукти, тунели, мостове и надлези. Тунелите във Велико Търново също са обследвани и тяхното ремонтиране щ бъде възложено. Министър Аврамова съобщи, че в момента Агенция „Пътна инфраструктура“ (АПИ) изготвя своята програма, в която ще включи всички приоритетни и проблемни обекти. Тя ще е готова в края на месец март. „В края на месец март ще имам цялостната програма на агенцията и тогава ще мога да дам точна информация кои пътища и съоръжения ще бъдат окончателно включени. За такива съоръжения винаги търсим допълни средства, тъй като бюджетът на АПИ никога не стига. Това е един сектор, който от години е недофинансиран и затова разчитаме на въвеждането на тол системата. Винаги във втората половина на година получаваме разбиране от премиера за това, че нямаме средства, а имаме приоритетни обекти“, посочи министър Петя Аврамова. \r\nНадежда КРЪСТЕВА", "date": "2019.03.07", "title": "Министър Петя Аврамова: Ще търсим средства за ремонтиране на тунелите във Велико Търново и моста над река Янтра"}
{"url": "http://www.focus-news.net/news/2019/03/07/2631923/ombudsmanat-maya-manolova-zayavi-kategorichnata-si-podkrepa-kam-meditsinskite-spetsialisti-te-izlizat-na-protest-na-21-mart.html", "text": "Аз съм категорична, че Вашите искания са абсолютно справедливи и Вашите права са в съответствие и в пълна хармония с правата на пациентите. Те също настояват за добре платени и достатъчно на брой медицински специалисти, които да полагат очакваната и качествена здравна грижа. Това заяви омбудсманът Мая Манолова на среща в институцията, организирана по искане на медицинските специалисти, на която дойдоха медицински сестри, акушерки, лаборанти, рехабилитатори, кинезитерапевти и фелдшери от цялата страна, съобщиха от  пресофиса на омбудсмана.  Манолова подчерта, че в институцията през времето са постъпвали много жалби по темата здравеопазване, както и че няма място в България, в което медицинските специалисти да не са поставяли проблемите си с цялата им острота. „Навсякъде ситуацията е една и съща – унизително подценяване на труда на медицинската сестра, акушерката, на медицинските специалисти и в резултат – недостиг на хора, които да работят, както и влошаване на качеството на медицинската грижа“, заяви Манолова.  Според обществения защитник проблемът тръгва от клиничните пътеки и медицинските стандарти, където липсва остойностяване на минималната медицинска грижа, полагана от професионалистите по здравни грижи. „Има регламент, който изисква, определен брой лекари в съответните отделения по съответните специалности, но изискванията за определен брой сестри са пожелателни“, категорична бе Манолова. По думите й здравният министър Ананиев и управителят на НЗОК трябва да предприемат действия за създаването на ясен регламент на минималната медицинска грижа, предоставяна от специалистите по здравни грижи и остойностяването на труда им. \r\nТя допълни, че вчера е разговаряла със здравния министър Кирил Ананиев, който я е уверил, че работи по проблемите и е поел конкретни  ангажименти и скокове за тяхното изпълнение.  \r\nВъпреки това на срещата стана ясно, че медицинските сестри и специалисти излизат на национален протест на 21 март 2019 г., като към тях на 25 март т.г. ще се присъединят и фелдшерите. От името на организаторите на протеста Мая Илиева благодари на омбудсмана и посочи, че разчитат на нея да бъде посредник между тях и управляващите. Професионалистите по здравни грижи настояват за достойни условия на труд, смяна на статута на лечебните заведения, осъвременяване на възнагражденията, получаване на поне две минимални работни заплати, промяна в Закона за съсловните организации, връщане на медицинските стандарти по специалности, изработени от съсловните организации, задължителен Колективен трудов договор за всички структури в здравеопазването и др. \r\nМедицинските специалисти изтъкнаха, че в България работят близо 25 000 медицински сестри, но на системата са й необходими още 30 000, акушерките са 4 000, като са необходими още толкова. Според тях средната възраст на работещите е 55 години, а повече от 80% от завършилите специалност по здравни грижи няма да упражняват професията си, поради неадекватното заплащане, неуважението, проявата на насилие, неблагоприятните условия на труд и пр.", "date": "2019.03.07", "title": "Омбудсманът Мая Манолова заяви категоричната си подкрепа към медицинските специалисти, те излизат на протест на 21 март"}
{"url": "http://www.focus-news.net/news/2019/03/07/2631928/business-insider-sasht-rusiya-mozhe-da-unishtozhi-f-35-s-pomoshtta-na-turtsiya.html", "text": "Русия може да унищожи F-35 с помощта на Турция, твърдят в редакцията на американския аналитичен портал   Business Insider . \r\nАмериканският F-35 е разработен като част от програмата Joint Strike Fighter. Това е най-скъпата оръжейна система на всички времена и изтребител, чиято цел е да направи истинска революция във военната авиация. Но Турция, която е съюзник на САЩ в НАТО, изглежда ще позволи на Русия да унищожи програмата отвътре. Анкара участва в Joint Strike Fighter като страна-партньор. Анкара обаче планира да използва западния изтребител едновременно с руската система за противовъздушна отбрана С-400. \r\nНавлизането на Русия в системата на НАТО за противовъздушна отбрана и получаването на подробни характеристики на F-35 ще бъде шокиращ удар върху сигурността. Американските власти се опитаха да забранят доставките на нови самолети за Турци. Но всъщност тя вече има два от тях. Освен това споразумението за закупуване на руски С-400 също се възприема като свършен факт в Анкара. По-рано тази седмица командващият американските войски в Европа генерал Къртис Скапароти заяви пред сенатската комисия за въоръжените сили, че ситуацията се развива изключително негативно. „Моят съвет е да не позволяваме на съюзник, който използва руски системи, и особено на системи за противовъздушна отбрана, да лети или да работи с F-35. С-400 дава възможност да проучите по-добре възможностите на F-35 и това няма да е от полза за Алианса”, заяви на свой ред главнокомандващият на НАТО ВВС генерал Тод Уолтерс. Той обясни, че НАТО е особено обезпокоено  от това „колко дълго, тясно и близко” F-35 ще работи със C-400. „Всичко това изисква изясняване. Но отсега знаем добре, че това е предизвикателство”, добави Уолтърс. \r\nПенсионираният генерал от Военновъздушните сили на САЩ Дейвид Дептула подчерта пред Business Insider, че страните от НАТО не искат руските системи да действат на тяхна територия и в тяхната отбранителна мрежа, тъй като това може да доведе до изтичане на технологии и да подкопае предимствата на F-35 над руската С-400. \r\nМалко вероятно е Русия просто да продаде системите на Турция и след това просто да си тръгне. Тя ще обучава и оказва активна подкрепа на турците. Така Москва може да получи достъп до системата на НАТО за противовъздушна отбрана, както и да проучи възможностите на F-35. \r\nНАТО бе създаден като военен съюз с цел сдържане на Русия. И ако сега Москва получи информация за противовъздушната отбрана на Алианса, това ще влезе в противоречие с основната цел на западната военна организация. И не само – подобна ситуация може да направи и най-скъпата оръжейна система в историята безполезна. \r\nСАЩ имат малък избор. След опита за държавен преврат от лятото на 2016 г., който провокира президентът Реджеп Тайип Ердоган да поеме консолидацията на властта, Турция се отдалечи от принципите на демокрацията и често се сблъсква със съюзниците си в НАТО. . Тереза Герова", "date": "2019.03.07", "title": "Business Insider (САЩ): Русия може да унищожи F-35 с помощта на Турция"}
{"url": "http://www.focus-news.net/news/2019/03/07/2631934/hristo-prodanov-bsp-ne-postavyame-razdeleniya-na-religiozna-osnova-vaprosat-ni-e-printsipen-vseki-tryabva-da-si-plashta-zadalzheniyata-kam-darzhavata.html", "text": "Не поставяме разделения на религиозна основа, въпросът ни е принципен – всеки трябва да си плаща задълженията към държавата. Това каза заместник-председателят на ПГ на „БСП за България“ Христо Проданов в интервю за „Червена линия“ по  Радио „Фокус“.   По думите му сделката между ГЕРБ и ДПС е видима. „Това, което ще направят утре в Народното събрание да приемат промени в Закона за вероизповеданията беше залог, в който ДПС да подкрепи ГЕРБ в отхвърлянето на ветото на президента във връзка с Изборния кодекс. ДПС искат данъчна амнистия на задълженията на Мюфтийството, които възлизат на около 8, 5 млн. лв. С  лихвите стават около 12 млн. лв. Това са просрочени задължения за осигуровки и данъци към държавния бюджет. Това е залогът за отхвърляне на ветото на президента“, посочи той. „Защо ние да не направим данъчна амнистия за задълженията, които имат многото болници в България, училища, детски градини?“, попита Проданов.  Той зададе въпроса и на какъв принцип и защо точно на Мюфтийството трябва да се опростят тези задължения. „Не поставяме тук някакви разделителни линии на религиозна основа, а по-скоро принципния въпрос, че всеки, който оперира в България, трябва да си плаща задълженията както физическите, така и юридическите лица“, допълни Проданов. \r\nДеница КИТАНОВА", "date": "2019.03.07", "title": "Христо Проданов, БСП: Не поставяме разделения на религиозна основа, въпросът ни е принципен – всеки трябва да си плаща задълженията към държавата"}
{"url": "http://www.focus-news.net/news/2019/03/07/2631937/varna-natsionalno-dvizhenie-za-mir-startira-ot-grada-po-initsiativa-na-pp-abv.html", "text": "Национално движение за мир беше представено в Клуба на стопанския деятел във Варна. Инициативата за сформиране на организацията, която ще е неформална и надпартийна, идва от страна на младежката структура на ПП АБВ, предаде репортер на  Радио „Фокус“ – Варна . Негов председател ще е лидерът на младежката структура на партията Пламена Заячка. Според нея обаче, мирът е универсална тема и амбицията е движението да прерасне в европейско и световно. Една от причините да стартира от Варна е темата за сигурността в Черноморския регион. Тя обясни, че вече са формулирани три искания за българска страна. На първо място е това България да остане територия без ядрено оръжие. На второ място се настоява да няма допълнителни военни контингенти у нас, а статутът на базите да не се променя от ненападателни към нападателни. Третото е да не се допуска разрушаване на европейската архитектура на сигурност. Идеята е организацията да е масова, отворена за включване на граждани, родолюбиви организации, партии, хора от академичните среди, лекари. „Мирът е универсална ценност и ние няма да го монополизираме. Всеки, който иска да се включи, може да ни потърси на нашия сайт, да ни последва в социалните мрежи. Това, което нас ни притеснява като млади хора е, че никъде не се говори за мир. Все повече сме свидетели на нарастващи конфликти“, обясни днес Заячка. Тя припомни, че през другия месец се навършват 20 години от бомбардировките над Югославия от НАТО. „Този конфликт не само, че не е решен, но и се задълбочава. За това тук никой нищо не говори. Варна е стратегически град. Черноморието и черноморската сигурност са под всякакъв въпрос, има ежедневни конфликти. Една от основните причини да стартираме е, че от 1945 година през последните 30 години, в които свърши Студената война, има над 60 войни в света и 110 държави, които участват във военния конфликт“, каза още председателят на новото движение. Пламена Заячка допълни, че още през другата седмица, организацията трябва да стане световна, тъй като ще бъде представена на международния форум в Делхи на групата страни, с влияние в икономиката БРИКС – Бразилия, Русия, Индия, Китай и Южна Африка. В срещата се очаква да се включат участници от 50 държави. \r\nДиана СТОЕВА", "date": "2019.03.07", "title": "Варна: Национално движение за мир стартира от града по инициатива на ПП АБВ"}
{"url": "http://www.focus-news.net/news/2019/03/07/2631940/dots-georgi-kyuchukov-abv-varna-novi-bazi-na-nato-po-chernomorieto-zaplashvat-sigurnostta-na-evropa.html", "text": "Евентуалното разполагане на ядрени оръжия  у нас и създаването на нови бази на НАТО по Черноморието заплашва сериозно сигурността на Европа. Това коментира на пресконференция за създаването на ново Национално движение за мир, доц. Георги Кючуков от варненската структура на ПП АБВ, предаде репортер на  Радио „Фокус“ – Варна . Той припомни, че през миналата седмица бившият министър на външните работи Соломон Паси е призовал именно в България да бъдат разположени ядрени оръжия и да се създадат нови бази и заяви, че това е контрапродуктивно и действа срещу интересите на голяма част от страните от Западна и Южна Европа. Според доц. Кючуков тези държави в никакъв случай не искат в рамките на Европейския съюз да има шеста страна ястреб на НАТО. „Това заплашва и тяхната сигурност. За сериозните неща трябва да се говори сериозно. В тази връзка прави впечатление, че докато по-рано всички политически партии, движения и неправителствени организации говореха за мир, сега мирът не е на дневен ред. Войната стана средство на диалог и средство за убеждаване на противника“, коментира още доц. Кючуков. Той добави, че при една евентуална война ще пострада само Европа, докато Русия и САЩ ще се разберат да нямат поражения помежду си. \r\nДиана СТОЕВА", "date": "2019.03.07", "title": "Доц. Георги Кючуков, АБВ – Варна: Нови бази на НАТО по Черноморието заплашват сигурността на Европа"}
{"url": "http://www.focus-news.net/news/2019/03/07/2631939/ministar-petya-avramova-poetapno-shte-se-osiguryavat-sredstva-za-remont-na-vodoprovodnata-mrezha-v-kvartal-varusha.html", "text": "Поетапно ще се осигуряват средства за ремонт на водопроводната мрежа в квартал „Варуша“. Това съобщи по време на дискусия от платформата за граждански диалог „Европа в нашия дом“ в Ритуалната зала на Община Велико Търново министърът на регионалното развитие и благоустройство Петя Аврамова, предаде репортер на  Радио „Фокус“ – Велико Търново . Тя посочи, че кметът инж. Даниел Панов е подал искане за държавно финансиране. Средствата ще бъдат отпускани поетапно през 2019 година. Инж. Панов уточни, че улиците се намират освен в кв. „Варуша“, също така и около Старопрестолната гимназия по икономика. Те са попаднали извън обхвата на проекта, финансиран по Оперативна програма „Региони в растеж“. Със средствата, освен че ще бъдат подменени водопроводите, също така ще бъде подновена и настилката. \r\nНадежда КРЪСТЕВА", "date": "2019.03.07", "title": "Министър Петя Аврамова: Поетапно ще се осигуряват средства за ремонт на водопроводната мрежа в квартал „Варуша“"}
{"url": "http://www.focus-news.net/news/2019/03/07/2631942/posolstvoto-ni-v-skopie-sabra-politicheskiya-elit-na-republika-severna-makedoniya-za-treti-mart.html", "text": "Над 1500 гости, сред които министър-председателят на Република Северна Македония Зоран Заев, председателят на Събранието Талат Джафери, вицепремиери и министрите на външните и вътрешните работи, на културата, здравеопазването и други, се събраха във вторник на прием, организиран от посолството на Република България в Скопие по случай Трети март. Това съобщиха от пресцентъра на  МВнР . В началото посланик Ангел Ангелов приветства гостите. В речта си той подчерта значението на добросъседските отношения между нашите две приятелски държави и подкрепата, която България оказва на Република Северна Македония по пътя към членството в ЕС и НАТО. Българският посланик припомни значението на празника, който ознаменува възстановяването на българската държавност и създаването на Третата българска държава. Посланик Ангелов заяви, че за 14 века присъствие на Балканите, от 681 година, България се е превърнала в пример за мъдрост, търпение, толерантност и достойнство.  Проявата, която премина с участието на гвардейци от почетната рота на България, уважиха също представители на Националната академия на науките и изкуствата, общественици, журналисти, представители на неправителствени организации и на българската общност в Република Северна Македония. По повод Баба Марта бяха раздадени мартеници на всички присъстващи.", "date": "2019.03.07", "title": "Посолството ни в Скопие събра политическия елит на Република Северна Македония за Трети март"}
{"url": "http://www.focus-news.net/news/2019/03/07/2631941/veliko-tarnovo-suhi-sa-patnite-nastilki-v-oblastta.html", "text": "Сухи са пътните настилки на територията на област Велико Търново, предаде репортер на  Радио „Фокус“ – Велико Търново . Времето е ясно. Температурата е 18 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма-Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма-Сливовица-Горско Ново село-Джулюница-Кесарево. \r\nПътят Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижение по пътя Бяла – Плевен и по път Полски Тръмбеш – Дебелец, в участъка на територията на област Велико Търново, се осъществява с повишено внимание поради полагане на хоризонтална маркировка. Срокът е до 15 март. \r\nНадежда КРЪСТЕВА", "date": "2019.03.07", "title": "Велико Търново: Сухи са пътните настилки в областта"}
{"url": "http://www.focus-news.net/news/2019/03/07/2631944/nezavisen-makedoniya-vseki-mesets-v-balgariya-izchezva-po-edno-selo.html", "text": "Най-бедната страна в Европейския съюз – България, имаше около девет милиона души население след падането на комунизма през 1989 г. Близо три десетилетия по-късно броят му падна до около седем милиона, а основната причина за това това са намаляването на раждаемостта и икономическата миграция, отбелязва електронното издание на македонския вестник  „Независен“ , като се позовава на медийни доклади и данни от Националния статистически институт. \r\nБългария, която стана член на ЕС през 2007 г., е загубила около два милиона души в периода между 1989 г. и 2017 г. Данните показват, че през 2018 г. в страната са родени 60 000 бебета, а същевременно 110 000 души са починали. \r\nОсвен факта, че смъртността през този период е постоянно по-висока спрямо раждаемостта, много млади хора напускат родината си в търсене на по-добри условия на живот и се преместват в една от останалите страни-членки на ЕС, което допълнително влошава положението в страната.  \r\nДанните от 2018 г. показват, че най-малко 36 000 български студенти са получили образование извън границите на страната си. \r\nАко икономическо положение не бъде подобрено, а емигрирането – прекратено, до 2050 г. населението в България може да падне до 5,2 млн.  \r\nПо-рано българският вицепрезидент Иляна Йотова заяви, че от картата на България, която има най-високата смъртност в страните от ЕС, изчезва по едно село всеки месец. Тереза Герова", "date": "2019.03.07", "title": "„Независен“ (Македония): Всеки месец в България изчезва по едно село"}
{"url": "http://www.focus-news.net/news/2019/03/07/2631945/shumen-kontsert-posveten-na-120-godini-ot-rozhdenieto-na-pancho-vladigerov-shte-se-provede-na-13-mart.html", "text": "На 13 март ще се проведе концерт в Драматично-кукления театър „Васил Друмев“, посветен на 120 години от рождението на Панчо Владигеров. Входът за зрители ще бъде безплатен. Това съобщиха от  Община Шумен . Всеки, който желае да посети концерта, от 7 март, може да получи пропуск с номер на ред и място от касата на театъра. Програмата за честванията ще започне от 11.00 на 13 март в Музеен комплекс „Панчо Владигеров“ с Ден на отворените врати и концерт – матине с участието на деца от Шумен. От 18.00 часа в Драматично-куклен театър „Васил Друмев“ ще бъде представена изложба от документи и снимки „120 години от рождението на Панчо Владигеров“, организирана от Държавен архив- Шумен. На 13 март в музеен комплекс „Панчо Владигеров“ ще започне и двудневна национална кръгла маса, посветена на творческото наследство на композитора, с участието на студенти и докторанти от цялата страна.", "date": "2019.03.07", "title": "Шумен: Концерт, посветен на 120 години от рождението на Панчо Владигеров, ще се проведе на 13 март"}
{"url": "http://www.focus-news.net/news/2019/03/07/2631932/kanal-5-makedoniya-i-mani-smenya-imeto.html", "text": "Македонската академия на науката и изкуството (МАНИ) също ще получи ново име. Предстои да бъде взето решение дали в бъдеще институцията да бъде наречена „Национална академия на науката и изкуството“ или да се допълни определението „северна“ към настоящото й име, уточнява скопската телевизия  „Канал 5“ . \r\nМинистър-председателят на югозападната ни съседка Зоран Заев поясни, че разговорите за преименуването на МАНИ „вървят добре“. Новото име на институцията ще бъде факт, допълвайки, че е важно не само как ще се казва тя, но и новото име да не бъде оспорено от „приятелите от Гърция“.  \r\nМеждувременно властите в Скопие работят за преименуване на 136 държавни институции, съгласно разпоредбите в Преспанското споразумение. Тереза Герова", "date": "2019.03.07", "title": "„Канал 5“ (Македония): И МАНИ сменя името"}
{"url": "http://www.focus-news.net/news/2019/03/07/2631943/ministar-petya-avramova-vazstanovili-sme-sredstvata-na-golyama-chast-ot-platilite-vinetkata-si-nyakolko-pati.html", "text": "Възстановили сме средствата на голяма част от платилите винетката си няколко пъти. Това съобщи по време на дискусия от платформата за граждански диалог „Европа в нашия дом“ в Ритуалната зала на Община Велико Търново министърът на регионалното развитие и благоустройство Петя Аврамова, предаде репортер на  Радио „Фокус“ – Велико Търново . Тя припомни, че в първите дни на 2019 година при стартирането на електронната система за продажба на винетки се е получил проблем, който е бил констатиран от фирмата-изпълнител и е бил отстранен. „Действително има хора, които са платили два или три пъти винетка. Ние приемаме документи на всички, които са имали проблем с плащанията. Минава процедура в Агенция „Пътна инфраструктура“ и възстановяваме средства. На голяма част то тези, които имаха този проблем, средствата са възстановени, а на другите продължават да се възстановяват. Най-голям е броят на тези, заплатили два пъти винетка. Плащането може да бъде проследено. IT специалисти изваждат справка за всеки конкретен случай къде и колко е платено“, посочи Петя Аврамова. Тя допълни, че им един случай на винетка, платена четири пъти. \r\nНадежда КРЪСТЕВА", "date": "2019.03.07", "title": "Министър Петя Аврамова: Възстановили сме средствата на голяма част от платилите винетката си  няколко пъти"}
{"url": "http://www.focus-news.net/news/2019/03/07/2631946/gabrovo-dvizhenieto-v-uchastak-ot-patya-mezhdu-sevlievo-i-selo-draganovtsi-se-osashtestvyava-s-povisheno-vnimanie-zaradi-remonti.html", "text": "Сухи са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е ясно. Температурата е 18 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 март. Поставена е необходимата сигнализация. \r\nНадежда КРЪСТЕВА", "date": "2019.03.07", "title": "Габрово: Движението в участък от пътя между Севлиево и село Драгановци се осъществява с повишено внимание заради ремонти"}
{"url": "http://www.focus-news.net/news/2019/03/07/2631952/svilen-atanasov-bsp-obshtina-pleven-pokazva-edna-izkonno-konservativno-dyasna-politika.html", "text": "Община Плевен показва една изконно консервативно дясна политика. Това каза председателят на Общинския съвет на БСП – Плевен Свилен Атанасов за предаването на „Червена линия“ по  Радио „Фокус“ . „БСП, както смея да твърдя единствената лява и най-голямата лява партия в България, залага на изконно социална политика и лява политика по своята същност“, коментира той и обърна внимание, че проблемите на хората в града-герой са твърде много. „Нека започнем с една суха статистика. Ако в началото на 90-те години на миналия век, Плевен беше над 150 хил. жители, в момента градът е под 97 хил. души. Това показва, че ситуацията в Плевен може да бъде обрисувана не като демографска криза, а като една категорична демографска катастрофа“, заяви Атанасов. По думите му до това са довели липсата на инвестиции, липсата на перспектива. „Плевен от един индустриален център на Северна България се превърна в град не просто със затихващи, а със затихнали функции“, обясни Свилен Атанасов. По думите му другите проблеми са изцяло от битов характер. „Да започнем с уличната мрежа. Тя е в катастрофално състояние. Години наред Община Плевен акцентира вниманието си само единствено върху централна градска част“, подчерта Атанасов. Той обясни, че общината неглижира, както двата големи квартала на града, така и пътната инфраструктура в малките на населени места. „Ще цитирам бюджетите от 2018 и 2019 г., които са приети на сесия на Общинския съвет на града. 2018 и 2019 г. Община Плевен заделя 1, 3 млн.  лв. за ремонт на пътна инфраструктура. Това на фона на гласуван кредит края на миналата година близо 6 млн. лв., от които 3,1 млн. лв. ще отидат за ремонт на централна градска част“, посочи председателят на Общинския съвет на БСП – Плевен. Той изброи като проблеми и битовата престъпност, липсата на денонощна аптека,  бездомните кучета и липсата на приют за тези животни, което е било ясно оповестен ангажимент на настоящия кмет. Според него неразрешаването на тези проблеми уязвява плевенските граждани. „Проблем също така е увеличаването на данъчната тежест на обикновените плевенски граждани“, добави още Свилен Атанасов. Той определи бюджета на Община Плевен за 2019 г.  като  рестриктивен и консервативен и обясни, че БСП – Плевен е взела решение да не го подкрепя. \r\nДеница КИТАНОВА", "date": "2019.03.07", "title": "Свилен Атанасов, БСП: Община Плевен показва една изконно консервативно дясна политика"}
{"url": "http://www.focus-news.net/news/2019/03/07/2631950/lyudmila-kutieva-kts-morsko-kazino-obshtina-burgas-i-filialat-na-nha-v-grada-organizirat-konkurs-za-uchebna-risunka.html", "text": "Община Бургас и филиалът на Националната художествена академия в града организират конкурс за учебна рисунка. Това каза за  Радио “Фокус” - Бургас  Людмила Кутиева, уредник на Културен център “Морско казино”. По думите ѝ конкурсът ще се проведе за втора поредна година и ще премине в два етапа. „Първият представлява предварителният подбор и е свързан с представяне на три рисунки по конкурсната задача за съответната възрастова група. Идеята е в него да се подберат деца, които могат да се явят на самия конкурс – втори етап, който ще се бъде организиран в новите учебни сгради на филиала. Там те ще рисуват в две направления. Първа възрастова група ще рисува натюрморт, а втората – седнала фигура“, обясни Кутиева. Тя добави, че вторият кръг на конкурса ще се проведе на 4-ти и 5-ти май. „Участниците ще работят с черен материал по техен избор – графит, въглен, креда или туш. Форматите са различни за различните възрастови групи“, каза още уредникът. По думите ѝ в предстоящия конкурс участие могат да вземат ученици от всички части на страната. „Вече сме изпратили регламента до всички инспекторати и училища, които изучават изобразително изкуство в страната. Миналата година имаше много участници, очакваме тази година те да бъдат още повече“, добави Кутиева. Тя каза още, че журито ще бъде съставено от представители на Националната художествена академия и директори на училища за изобразително изкуство. „След конкурса, всички деца ще получат диплом за участие. Наградите за първо, второ и трето място са дипломни плакети. Освен тях, има и три специални награди. Ученикът от 12 клас, който е получил оценка, не по-малка от 5.50, ще бъде освободен от конкурсния изпит по рисунка за кандидатстване във филиала и следователно ще му предстои само един кандидатстудентски изпит“, обясни уредникът. Тя добави, че наградата от Община Бургас ще бъдат едногодишни стипендии по правилата на програмата „Бургаски деца“ на учениците от 11 клас, класирани на първо, второ и трето място. „Третата специална награда носи името на големия бургаски художник Георги Баев. Неговите роднини ще подарят материали за рисуване спечелилият ученик“, каза още Кутиева. \r\nМария ПОПЧЕВА", "date": "2019.03.07", "title": "Людмила Кутиева, КЦ “Морско казино”: Община Бургас и филиалът на НХА в града организират конкурс за учебна рисунка"}
{"url": "http://www.focus-news.net/news/2019/03/07/2631949/vidin-kmetat-ognyan-tsenkov-provede-sreshta-s-potentsialni-investitori-ot-nemska-kompaniya.html", "text": "Кметът Огнян Ценков проведе среща с потенциални инвеститори от компания Gerd Bar GmBH, която се организира със съдействието на Германо - Българската индустриално – търговска камара. Това съобщиха за  Радио „Фокус“ – Видин  от общината. На срещата присъстваха представители на фирмата – Тобиас Бер, собственик и управител, Дитер Бадер – директор „Производство“ и Михаел Киман – търговски управител, експерти от Общината и представители на видински фирми. \r\nЦенков приветства гостите с добре дошли и представи накратко Видин и региона. Той подчерта, че инвестиционният интерес към нашия град е много голям, заради географското разположение, преминаващите два трансевропейски коридора и културно-историческите забележителности. Кметът обясни на гостите, че още в началото на мандата Общински съвет – Видин е приел наредба за насърчаване на инвестициите и местната власт може да издава сертификат клас “В“. Друг важен момент, който изтъкна, е намерението на правителството до 2022 г. да бъде изграден като магистрален път участъкът от Видин до Ботевград. Огнян Ценков запозна гостите и с втория мост на река Дунав при Видин и Калафат, който е сред най-модерните съвременни инфраструктурни съоръжения. Той се спря и на темата за образованието: „Имаме профилирани и професионални училища, които са технически ориентирани. Открихме и Филиал на Русенския университет „Ангел Кънчев“, в който има технически специалности, хуманитарни и общообразователни. Мотивираме младите хора да останат тук както заради високото ниво на образование, така и заради непрекъснатото подобряване качеството на живот“ – каза Ценков. \r\nПредставителите на немската фирма направиха кратка презентация на своята дейност. Заводът произвежда  подемни платформи за автомобили от всякакъв вид – от миниванове до камиони. Те са номер едно в Германия за последните 15 години, а от няколко години са втори за Европа. Тяхното намерение е да разширят своята дейност, като инвестират в други страни и региони. Собственикът на фирмата сподели, че за тях е важно на място да получат информация за наличната работна ръка и за възможностите за инвестиране във Видин.", "date": "2019.03.07", "title": "Видин: Кметът Огнян Ценков проведе среща с потенциални инвеститори от немска компания"}
{"url": "http://www.focus-news.net/news/2019/03/07/2631938/ministar-neno-dimov-mezhdunarodnata-kompaniya-deloyt-shte-konsultira-balgariya-po-kontsesiyata-na-ski-zonata-v-bansko.html", "text": "Международната консултантска компания „Делойт“ ще консултира България по концесията на ски зоната в Банско. Това каза в предаването „Още от деня“ по  БНТ  министърът на околната среда и водите Нено Димов. „В рамките на един месец „Делойт“ ще даде становище и ще направи препоръки в съответствие с препоръките на главния прокурор за привеждане на концесията в съответствие с най-новите изисквания за концесиите“, обяви той. Министърът съобщи, че договорът с \"Делойт\", една от четирите най-големи консултантски компании в света, вече е сключен, по препоръка на Съвета по концесиите. Правителството възложи на министъра да преговаря с концесионера на ски-зоната в Банско \"Юлен\". След като анализът е готов Димов ще се обърне отново към Координационния съвет по концесиите, за да се намери решение. \r\nМинистър Димов призова общините да са по-активни в кандидатстването за средства по европейски програми и даде за пример с 7 български общини, чийто проект за комплексни мерки за подобряване качеството на въздуха, получи одобрение от Програма LIFE, която ще даде 10 млн. евро по проект за замяна на горивните инсталации с по-екологични. Общата стойност на проекта е 17 млн. евро. „Призовавам общините да са по-активни. Това е пътят, по който могат да се привлекат допълнителни средства“, коментира Нено Димов. Той обяви, че 9 български града вече отговарят на европейските стандарти за замърсяване с фини прахови частици, а 3 повече от година. „България предлага Европейският съюз да създаде фонд, чрез който да подпомага електрифициране на транспорта в Източна Европа, за да помогне усилията на страните за подобряване качеството на въздух“, заяви министърът. Нено Димов коментира и двете нови наказателни процедури, открити днес от Европейската комисия: „Министерството на околната среда вече е намерило решение за събиране на данни за състоянието на морските води“.", "date": "2019.03.07", "title": "Министър Нено Димов: Международната компания „Делойт“ ще консултира България по концесията на ски зоната в Банско"}
{"url": "http://www.focus-news.net/news/2019/03/07/2631951/nimh-utre-shte-bade-slanchevo-s-maksimalni-temperaturi-mezhdu-19-i-24.html", "text": "През нощта ще бъде ясно и почти тихо. Минималните температури ще са предимно между 0° и 5°. През деня ще е слънчево, с разкъсана висока облачност. Ще духа слаб западен, в Източна България - до умерен югозападен вятър. Максималните температури ще са между 19° и 24°. Атмосферното налягане слабо ще се понижи, но ще остане по-високо от средното за месеца. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) .  \r\nНад Черноморието ще бъде предимно слънчево. Ще духа слаб, след обяд – до умерен югозападен вятър. Максималните температури ще са 12°-18°. Температурата на морската вода е 7-8°. Вълнението на морето ще бъде 1 - 2 бала. \r\nВ планините ще бъде предимно слънчево. Ще духа умерен, по билата - до силен вятър от запад-югозапад. Ще се затопля още и максималната температура на 1200 метра ще бъде около 13°, а на 2000 метра - около 7°. \r\nВ събота ще има разкъсана висока облачност. Вятърът ще бъде със западна компонента, слаб, в Дунавската равнина до умерен. Максималните температури в по-голямата част от страната ще са между 18° и 23°. Привечер и през нощта срещу неделя, главно над Северна България облачността временно ще се увеличи и на изолирани места ще превали слаб дъжд. В неделя северозападният вятър временно ще се усили. Облачността ще е променлива, по-често до слънчево. Температурите ще са без особена промяна. В понеделник облачността ще се увеличава и вплътнява, към вечерта в крайните северозападни райони ще завали дъжд. Температурите слабо ще се понижат.", "date": "2019.03.07", "title": "НИМХ: Утре ще бъде слънчево с максимални температури между 19° и 24°"}
{"url": "http://www.focus-news.net/news/2019/03/07/2631947/hristo-prodanov-bsp-blagodarenie-na-shuma-koyto-vdignahme-shte-ima-nova-tsik.html", "text": "Благодарение на шума, който вдигна БСП, ще имаме нова ЦИК. Това каза заместник-председателят на ПГ на „БСП за България“ Христо Проданов в интервю за предаването „Червена линия“ по  Радио „Фокус“ . Той обясни, че няма особено голям смисъл БСП да участва в това заседание на Народното събрание. „Както ви казах управляващото мнозинство на ГЕРБ и ДПС ще избере това, което са се договорили“, изтъкна заместник-председателят на ПГ на „БСП за България“.  Той уточни, че БСП е удовлетворена от стартиралата процедура за избор на нов състав на ЦИК. „Още действащата ЦИК има петгодишен мандат, който приключва на 21 март тази година и дотогава трябва да бъде избрана нова. Все пак благодарение на БСП, и както всички станаха свидетели на публичните дебати, на шума, който вдигна БСП, се стигна до това да се предложи тази нова ЦИК“, допълни Христо Проданов. Той изрази надежда новият състав на ЦИК да подходи по-професионално и да съумее да организира и проведе едни честни избори. Проданов призова новия състав да изпълнява  задълженията, които са му вменени от законите. „Сега действащата ЦИК трябваше примерно да изпълни Закона за изборите, като подсигури машинно гласуване за всичките секции. Спомняте си колко оправдания си намериха те в предишните избори да не изпълнят това свое задължение“, коментира той. „Всичко, на което се надяваме, е да изпълняват закона и да съблюдават за честното и прозрачно провеждане на изборите“, каза още Проданов.  \r\nДеница КИТАНОВА", "date": "2019.03.07", "title": "Христо Проданов, БСП: Благодарение на шума, който вдигнахме, ще има нова ЦИК"}
{"url": "http://www.focus-news.net/news/2019/03/07/2631954/statistichesko-byuro-varna-edin-chovek-v-oblastta-generira-sredno-po-574-kilograma-bitovi-otpadatsi-na-godina.html", "text": "Повече от средното за страната е средното количество на генерираните отпадъци на човек от населението във Варненска област. Данните са за 2017 година, съобщават от  Териториалното статистическо бюро . Според данните, през периода, събраните битови отпадъци на човек от обслужваното население са оценени на 547 кг, докато средно за страната количеството на човек е 436 кг. Цифрата за Варна е с 16.9% завишена спрямо предходната 2016 година. 53 хиляди тона битови отпадъци са депонирани във Варненско през 2017 година, а предадените за предварително третиране са 195 хиляди тона. Предадените директно за рециклиране отпадъци в областта са били 11 хиляди тона. Количеството на събраните битови отпадъци се оценява чрез преки измервания, а при липса на такива – на базата на транспортни документи. Делът на обслужваното население във Варненско от системи за организирано сметосъбиране през 2017 година е било на 100%, като за страната обхванатото население с тази услуга е 99.7%. Обслужените населени места в областта са 158. На територията на област Варна през 2017 г. функционират 3 депа с 38 дка заета площ. Общо образуваните битови отпадъци са оценени на 258 хил. т, при общо количество за страната 3 080 хил. тона. Спрямо предходната 2016 г. количеството на общо образуваните битови отпадъци в областта нараства с 16.6%.", "date": "2019.03.07", "title": "Статистическо бюро – Варна: Един човек в областта генерира средно по 574 килограма битови отпадъци на година"}
{"url": "http://www.focus-news.net/news/2019/03/07/2631955/sport-gabriela-mihaylova-i-zinoviya-vaneva-sa-shampionki-na-dvoyki-na-darzhavnoto-lichno-parvenstvo-po-tenis-za-zheni-v-zala-vsk-kentavar.html", "text": "Габриела Михайлова (ТК \"Сливен 92\", гр.Сливен) и Зиновия Ванева (ТК \"Стоянстрой\", гр.Пловдив) спечелиха титлата на двойки на Държавното лично първенство по тенис на закрито за жени \"ВСК КЕНТАВЪР\". \r\nНадпреварата се провежда в зала „София\" в Борисовата градина. \r\nВъв финалната среща Михайлова и Ванева победиха с 6:3, 6:1 Хюлия Велиева (ТК \"Про спорт\", гр.София) и Лютфия Велиева (ТК \"Про спорт\", гр.София). \r\nВанева има възможност да направи златен дубъл. Тя се класира и за финала на сингъл, след като победи парньорката си на двойки Михайлова с 4:6, 6:3, 7:5. В спор за първото място Ванева ще играе срещу 16-годишната квалификантка Дария Радулова (ТК \"НСА\", гр.София). \r\nСестри Велиеви пропуснаха възможността да спечелят 13-ата в кариерите им титла при двойките. \r\nВенцислав ДРАГОМАНОВ", "date": "2019.03.07", "title": "Спорт: Габриела Михайлова и Зиновия Ванева са шампионки на двойки на Държавното лично първенство по тенис за жени в зала \"ВСК КЕНТАВЪР\""}
{"url": "http://www.focus-news.net/news/2019/03/07/2631948/washington-examiner-tramp-planira-finansovo-udushavane-na-kubinskiya-rezhim.html", "text": "Администрацията на държавния глава на САЩ Доналд Тръмп се готви да „удуши финансово кубинския режим” заради подкрепата на Хавана за венецуелския президент Николас Мадуро, пише американското издание  Washington Examiner . \r\n„Напълно сме готови да направим това“, разкри старши служител от администрацията във Вашингтон, пожелал анонимност при молба да прогнозира натиска, който САЩ възнамеряват да окажат на Куба.  \r\nАдминистрацията е намерила начин да упражни натиск в закон, който разрешава на американци, чиято собственост е била национализирана от комунистическата диктатура на Фидел и Раул Кастро, да съдят чуждестранните компании, управляващи имота им към настоящия момент.  Първоначално съдебните дела обхващаха само малък брой случаи, насочени само към кубински структури, свързани със службите за сигурност на режима, но Вашингтон може да добави други чуждестранни компании към този списък само за „две седмици“, според официалния представител на администрацията на Тръмп.  \r\n„Казахме им много ясно, че намерението ни е да създадем по същество напълно неприятна чуждестранна инвестиционна среда за Куба, да й окажем икономически натиск заради действията й във Венецуела“, обясни  старши служителят на администрацията. \r\nКубински ястреби харесват тази идея. Те настояват за агресивно прилагане на закона, за който се смята, че разрешава на около 200 000 души да търсят реституция от компании, които си партнират с режима. \r\nСпоред сенатора от Флорида Марко Рубио, Тръмп няма много избор, ако Държавният департамент на САЩ прецени, че това ще осигури напредък в постигането на американските национални интереси и ще ускори прехода на Куба към демокрация. \r\n„Фирмите, които са изложени, са пристанищата и много от операциите на хотела са от отчуждени имоти“, казва Рубио. - И това е кръвта. Това и преводите са как те генерират цялата си валута в Куба. \" \r\nАдминистрацията обмисля начини за оказване на натиск върху Куба от ноември миналата година, когато съветникът по националната сигурност на Белия дом Джон Болтън определи Куба и Венецуела като двама партньори в „тройката на тиранията\" в Западното полукълбо, заедно с Никарагуа.  През януари тази година държавният секретар Майк Помпео обяви нови мерки срещу Хавана.  \r\nЕвропейските съюзници биха могли да се опитат да защитят своите компании от последиците от подобен ход от страна на Вашингтон, но Тръмп може да бъде в състояние да принуди корпорациите да следват неговите разпоредби поради опасения от последствия за техните операции в страната.  \r\nТактиката може да изостри напрежението с европейските съюзници, които вече са разочаровани от подновяването на санкциите на САЩ срещу Иран, което до голяма степен е за тяхна сметка. Вашингтон обаче е силно мотивиран да избере борбата.  Тереза Герова", "date": "2019.03.07", "title": "Washington Examiner: Тръмп планира „финансово удушаване на кубинския режим“"}
{"url": "http://www.focus-news.net/news/2019/03/07/2631956/veselin-penchev-bsp-shumentsi-plashtat-nay-skapata-voda-v-balgariya-makar-i-upravlyavashtite-ot-gerb-da-poeha-angazhiment-kam-grazhdanite-za-tova.html", "text": "Шуменци плащат най-скъпата вода в България, макар и управляващите от ГЕРБ да поеха ангажимент към гражданите. Това каза председателят на Общинския съвет на БСП – Шумен  и общински съветник Веселин Пенчев за предаването на „Червена линия“ по  Радио „Фокус“ . „В изминалата повече от година вече мисля, че основният проблем, който остана нерешен за шуменци, въпросът с водата, както по отношение на нейната цена, така и на качеството“, посочи той. „Това е въпрос, по който управляващите от ГЕРБ поеха сериозен ангажимент към шуменци. Това, което свършиха доведе до влошаване на качеството на услугата и вдигане на цената до ниво 3, 4 лв. за кубик. Именно най-скъпата на вода в България“, коментира Пенчев. По отношение на бюджет 2019 г. той уточни, че в бюджета не е намерено решение на редица проблеми в шуменската община. „Този бюджет има и една доста скромна капиталова програма, което показва, че няма да бъдат реализирани обекти, които имат важно значение за жителите на общината. Забелязва се един спад в капиталовата програма и разбира се, в общата рамка на бюджета. Т.е. той намалява, за сметка на това, че държавата увеличава дела си в него“, обясни Веселин Пенчев. „Делът от местни приходи е по-малък спрямо миналата година. Това според нас е една категорична оценка, която може да се даде за лошо управление от страна на управляващите на местно ниво“, допълни той. Пенчев подчерта, че БСП – Шумен дава алтернативи на всяка една политика, с която не са съгласни на местно ниво. Той обърна внимание, че БСП е възразила срещу закриването на детските ясли и откриването на кухня-майка. „Ние предложихме средствата за кухня-майка да бъдат разпределени в сега съществуващи детски ясли, но за съжаление това не беше прието. Не говоря изобщо, че не е правено обществено обсъждане. Това се осветли след наше питане“, заяви Пенчев. По думите му на дневен ред стои въпросът със случващото се със спортна зала „Арена“ – Шумен. \r\nДеница КИТАНОВА", "date": "2019.03.07", "title": "Веселин Пенчев, БСП: Шуменци плащат най-скъпата вода в България, макар и управляващите от ГЕРБ да поеха ангажимент към гражданите за това"}
{"url": "http://www.focus-news.net/news/2019/03/07/2631958/inzh-emiliya-darakchieva-inspektsiya-po-truda-smolyan-558-narusheniya-na-trudovoto-zakonodatelstvo-sa-konstatirani-pri-proverki-v-oblastta-prez-fevruari.html", "text": "През месец февруари 2019 г. Дирекция „Инспекция по труда“ – Смолян е извършила 97 проверки на територията на областта. Това каза за  Радио „Фокус“ – Смолян  директорът на Инспекцията, инж. Емилия Даракчиева. При тези проверки са констатирани 558 нарушения на нормативните актове на трудовото законодателство. 274 от тях са свързани със  здравословните и безопасни условия на труд и 284 са  по трудовите правоотношения. За тяхното отстраняване са дадени 544 принудителни административни мерки. През отчетния период са установени 2 случая на работа без сключен трудов договор, поясни инж. Даракчиева. \r\nТя допълни, че при извършените проверки през февруари, в едно предприятие е констатирано забавяне изплащането на дължими трудови възнаграждения на 8 работници, които са в размер общо на 11 661,95 лв. „Дадени са предписания на работодателя в кратки срокове да изплати дължимите месечни работни заплати. През месец февруари 2019 г. са издадени 3 наказателни постановления, с които са наложени имуществени санкции на работодател, забавил изплащането на  дължимите месечни  заплати на работник“, уточни инж. Даракчиева. \r\nПрез февруари са съставени 7 акта за установени административни нарушения на работодатели. Шест от тях са съставени за нарушения на нормите, регламентиращи трудовите правоотношения и един акт  е съставен на работодател за неоказване на съдействие на контролен орган при изпълнение на неговите функции. Влезлите в сила наказателни постановления за отчетния месец са 6, с обща  сума на наложените имуществени санкции на работодатели в размер на 10 500 лв., каза още инж. Даракчиева. \r\nНели ГЕРГЬОВСКА", "date": "2019.03.07", "title": "Инж. Емилия Даракчиева, Инспекция по труда – Смолян: 558 нарушения на трудовото законодателство са констатирани при проверки в областта през февруари"}
{"url": "http://www.focus-news.net/news/2019/03/07/2631953/tass-es-shte-prieme-otvetni-merki-na-izgonvaneto-na-germanskiya-poslanik-ot-venetsuela.html", "text": "Европейският съюз осъди решението на венецуелските власти да изгонят от страната посланика на Германия Даниел Кринер и обяви готовността си да приеме ответни мерки. Съответното става ясно от изявление на Върховния представител на ЕС по външните въпроси и политиката за сигурност Федерика Могерини, предава  TACC . \r\n„ЕС осъжда остро факта, че посланикът на Германия в Каракас е дадено указание да напусне страната. ЕС заявява готовността си да предприеме всички необходими мерки в отговор на развитието на ситуацията“, се казва в документа. \r\nВ сряда министърът на външните работи на Венецуела Хорхе Ареас написа в „Туитър“, че изгонването на Кринер е прието „заради извършени действия за намеса във вътрешните работи на страната“. В изявлението от МВнР в Каракас се подчертава, че действията на Кринер „противоречат на основни норми, уреждащи дипломатическите отношения“.  \r\nНа германския дипломат бе даден срок от 48 часа, за да напусне латиноамериканската страна. Тереза Герова", "date": "2019.03.07", "title": "ТАСС: ЕС ще приеме ответни мерки на изгонването на германския посланик от Венецуела"}
{"url": "http://www.focus-news.net/news/2019/03/07/2631957/the-washington-post-sled-izlizaneto-ot-drsmo-sasht-nyamat-plan-kak-da-poprechat-na-rusiya-da-razraboti-novi-raketi.html", "text": "Командващият американските сили в Европа генерал Къртис Скапароти призна, че САЩ все още нямат план как ще се противопоставят на разработването на руски ракети със среден обсег след изтичането на срока, след който Договорът за ракети със среден и малък обсег на действие (ДРСМО) ще бъде прекратен. Този изтича след пет месеца, припомнят от редакцията на водещото американско издание  The Washington Post . \r\n„Казахме на нашите съюзници от НАТО, че ще разработим такъв план в сътрудничество с тях. Започнахме да работим в тази насока. Но днес нямаме план“, обясни Скапароти, говорейки пред сенатската комисия по въоръжените сили, като поясни, че Вашингтон и съюзниците му обмислят различни варианти за действие.  \r\nАмериканският генерал сподели мнението си, че САЩ трябва да помислят за нов договор с Русия или за преразглеждане на съществуващия, за да се определят граници и да гарантира стабилност. \r\n„Според мен, когато имаме равностоен на нас съперник като Русия, която се модернизира и ни предизвиква, трябва да вземем предвид договорните възможности, за да осигурим известна стабилност, канали за комуникация и да установим разбираеми ограничения, с които можем да работим”, предложи Скапароти.  \r\nРусия отправя предизвикателства към САЩ в Европа не само в ядрената област. Москва сключи сделка с Турция за снабдяването с противоракетната система С-400, като по този начин предизвика гнева и раздразнението Вашингтон, който възприе споразумението като посегателство срещу член на НАТО. В тази връзка Скапароти предложи САЩ да се въздържат от доставките на изтребители F-35 за Турция, докато Анкара не се откаже от покупката на С-400 от Русия. \r\nТози проблем се превърна в неразделна част от мащабната конфронтация с Русия в Европа, а ДРСМО е само пореден източник на напрежението. Договорът бе подписан през 1987 г. от президента на САЩ Роналд Рейгън и съветския лидер Михаил Горбачов. Той забранява производството, тестването и разполагането на ракети с наземна база в ядрено или конвенционално оборудване с обхват от 500 до 5 500 километра. \r\nМиналия месец САЩ се оттеглиха от договора, заявявайки, че Русия го е нарушила, заради разгръщането на крилати ракети 9M729, които според Вашингтон не отговарят на условията на ДРСМО. Русия опроверга тези твърдения и на свой ред обвини САЩ за нарушаване на споразумението заради разполагането на системи за противоракетна отбрана. Държавният департамент също отрече обвиненията.  \r\nБелият дом обяви оттеглянето от договора по настояване на съветника по националната сигурност Джон Болтън, не само защото Русия нарушава споразумението, но и защото Китай не участва в производството на ракети със среден обсег. \r\nВ началото на седмицата държавният глава на Руската федерация Владимир Путин, в отговор на оттеглянето на САЩ от ДРСМО, официално прекрати участието на Москва в него. Путин предупреди, че Русия ще бъде принудена да отговори, ако САЩ разгърнат допълнителни ракети в Европа. Това предизвика разговори за началото на нова ракетна надпревара на континента. \r\nИзлизайки от договора, администрацията на Тръмп заяви, че не обмисля разполагането на нови ядрени ракети в Европа. Белият дом обмисля дали да удължи Третия договор за Ограничаване на стратегическите нападателни оръжия (СТАРТ-3), който ограничава броя на ядрените оръжия и е последният важен пакт за контрол над въоръженията, в който участват Вашингтон и Москва. Споразумението, подписано от президента Обама, изтича след по-малко от две години, но има разпоредба за автоматично подновяване, ако и двете страни се споразумеят. \r\nАко СТАРТ-3 не бъде удължен, за първи път от 1972 г., светът ще се върне към ера, в която двете най-големи ядрени сили не са ограничени от никаква правна и задължителна рамка. Тереза Герова", "date": "2019.03.07", "title": "The Washington Post: След излизането от ДРСМО: САЩ нямат план как да попречат на Русия да разработи нови ракети"}
{"url": "http://www.focus-news.net/news/2019/03/07/2631959/varna-fotograf-predlaga-blagotvoritelni-fotosesii-za-da-sabere-sredstva-za-operatsiya-na-mazh-ot-grada.html", "text": "Фотограф от Варна предлага благотворителни фотосесии, за да събере средства за операция на мъж от града. Инициативата е организирана от приятели на Богомил Люцканов, като средствата ще бъдат дарени за събитието „Да помогнем на Богомил Люцканов“. Това съобщи за  Радио „Фокус“ – Варна  фотографът Силвия Петрова, която участва в каузата. През 2015 г. Богомил е диагностициран с множествена склероза – цереброспинална форма. В повечето случаи това заболяване води до проявата на много тежки симптоми и в някои случаи инвалидност.  УМБАЛ „Света Марина – Варна предлага на Богомил лечение, чрез присаждане на стволови клетки. Силвия Петрова обясни, че тя се познава с Богомил Люцканов от клуба по колоездене и след като разбира за неговото състояние тя избира да помогне с каквото може. „От мои приятели аз разбрах за неговата операция, за която се събират пари. И реших да се включа с благотворителна фотосесия, която се казва „Цветно ми е“. Просто съвсем спонтанно реших да го направя това, за може както хората да получат своите вълшебни фото моменти, така и по този начин да помогнат на човека да събере необходимите средства“, каза Силвия Петрова. Тя обясни, че благотворителния пакет включва две едночасови фотосесии, чиято обща стойност е 50 лв. като по избор може да се избере детска, семейна или индивидуална фотосесия, която да бъде проведена навън през пролетта или лятото, или в студио. Силвия Петрова обясни, че снимките ще бъдат направени в удобен време и място за желаещите, като се надява на повече интерес с повишаването на температурите и идването на по-слънчеви дни. \r\nБояна АТАНАСОВА", "date": "2019.03.07", "title": "Варна: Фотограф предлага благотворителни фотосесии, за да събере средства за операция на мъж от града"}
{"url": "http://www.focus-news.net/news/2019/03/07/2631960/sport-dariya-radulova-i-zinoviya-vaneva-shte-sporyat-za-titlata-na-darzhavnoto-lichno-parvenstvo-po-tenis-za-zheni-v-zala-vsk-kentavar.html", "text": "Дария Радулова (ТК \"НСА\", гр.София) и Зиновия Ванева (ТК \"Стоянстрой\", гр.Пловдив) се класираха за финала на сингъл на Държавното лично първенство по тенис на закрито за жени \"ВСК КЕНТАВЪР\". Надпреварата се провежда на кортовете в зала „София\" в Борисовата градина, а финалната среща е утре от 9.00 часа. \r\n16-годишната квалификантка Дария Радулова елиминира поставената под номер 2 Хюлия Велиева (ТК \"Про спорт\", гр.София) с 6:4, 6:4. Радулова е настояща национална шампионка в зала за девойки до 16 години. Велиева пък не успя да стигне до четвърти финал в кариерата си след 2018, 2016 и 2014 година, когато спечели единствената си титла. \r\nШампионката от 2016 година Зиновия Ванева победи водачката в схемата Габриела Михайлова (ТК \"Сливен 92\", гр.Сливен) с 4:6, 6:3, 7:5. Третата поставена Ванева спаси мачбол и направи обрат от 2:5 до 7:5 в третата решителна част. \r\nВенцислав ДРАГОМАНОВ", "date": "2019.03.07", "title": "Спорт: Дария Радулова и Зиновия Ванева ще спорят за титлата на Държавното лично първенство по тенис за жени в зала \"ВСК КЕНТАВЪР\""}
{"url": "http://www.focus-news.net/news/2019/03/07/2631964/bloomberg-angela-merkel-ne-se-ogana-pred-natiska-na-sasht-za-provezhdane-na-voenni-manevri-kray-krim.html", "text": "Канцлерът на ФРГ Ангела Меркел не се е огънала пред натиска на САЩ за провеждане на военноморски маневри в задния двор на Русия с цел провокиране на лидера на Кремъл Владимир Путин, предава  Bloomberg , като се позовава на свои източници, запознати със случая.  \r\nНа среща на 16 февруари в рамките на Конференцията по сигурността в Мюнхен, вицепрезидентът на САЩ Майк Пенс е призовал Меркел да изпрати германски кораби през тесния проток, свързващ Кримския полуостров и континенталната част на Русия. Целта на Вашингтон е била да се демонстрира пред Путин, че западните сили няма да предадат достъпа до тези води, разкриват източниците, пожелали анонимност.  \r\nГерманският лидер е отказала операцията. Bloomberg подчертава, че говорител на канцлера на ФРГ не е пожелал коментира информацията.  \r\nШирокият два километра Керченски проток е критична точка, когато става въпрос за стремежа на Путин да консолидира контрола си над Кримския полуостров и Източна Украйна, в нарушение на санкциите на Европейския съюз и САЩ. \r\nМеркел се бе съгласила, заедно с французите, да изпрати конвой за еднократна маневра в района. Държавният глава на Украйна Петро Порошенко обаче е заявил, че акцията не е достатъчна за разрешаване на проблема, а именно – гарантиране, че протокът е отворен за преминаване по всяко време. Франция също е отказала да вземе участие, определяйки идеята като ненужна провокация. \r\nРусия присъедини Крим през 2014 г. и използва контрола си върху канала, за да задуши достъпа до украинските пристанища на Азовско море на север. Миналия ноември руските военноморски сили задържаха три украински кораби, преминаващи през пролива. Впоследствие Путин отхвърли исканията на Меркел и на френския президент Еманюел Макрон за освобождаване на 24-мата заловени украински моряци. \r\nМиналата година Русия завърши изграждането на първия мост, свързващ Крим с континенталната й част. В момента се работи за завършването на железопътна връзка.  Тереза Герова", "date": "2019.03.07", "title": "Bloomberg: Ангела Меркел не се огъна пред натиска на САЩ за провеждане на военни маневри край Крим"}
{"url": "http://www.focus-news.net/news/2019/03/07/2631962/makfaks-makedoniya-po-povod-8-mi-mart-v-sloveniya-puskat-svetofari-sas-siluet-na-zheni.html", "text": "Светофарите за пешеходци в словенския град Кран ще показват женски, вместо обичайните мъжки силуети. Поводът е 8-ми март, когато се отбелязва Международният ден на жената, предава македонската информационна агенция  „Макфакс“ . \r\nПървите такива специалните сфетофари ще бъдат монтирани пред Акушеро-гинекологичната болница в града, пояснява агенцията, като подчертава, че въпреки усилията на дамите, мъжките силуети все още доминират този тип устройства.  Тереза Герова", "date": "2019.03.07", "title": "„Макфакс“ (Македония): По повод 8-ми март – в Словения пускат светофари със силует на жени"}
{"url": "http://www.focus-news.net/news/2019/03/07/2631963/veliko-tarnovo-kampaniya-pod-nadslov-v-kravta-ti-e-da-spasyavash-zhivoti-shte-se-provede-na-16-mart.html", "text": "Доброволна кръводарителска кампания под надслов „В кръвта ти е да спасяваш животи“ ще се проведе в старата столица на 16 март. Организатори са младежите от Ротаракт клуб със съдействието на Отделението по трансфуционна хематология при МОБАЛ „Д-р Стефан Черкезов“, разказа за  Радио „Фокус“ – Велико Търново  Станислава Пенчева, член на клуба. Акцията се провежда за трета поредна година, като инициаторите отчитат завишен интерес с всяко следващо издание. „Има много хора, които вече са запознати с нашата кампания и водят свои приятели и близки. Успяваме да наберем повече доброволци, които са склонни да дарят кръв и са сигурни, че го правят на правилното място. Има медицински екип, който извършва процедурата, всичко е стерилно и отговаря на всички изисквания. Преди да дарят кръв хората попълват въпросник, който определя дали здравословното им състояние позволява да участват“, пояснява още Станислава. \r\nАкцията ще се проведе на 16-ти (събота) от 09.00 до 12.00 часа, в Mall Veliko Turnovo. Повече информация можете да откриете на страницата в клуба във фейсбук. До края на месеца предстои и още една кампания – за набиране на книги за деца до 14-годишна възраст, които ще бъдат дарени на читалище „Надежда“. Подробности за това очаквайте през следващата седмица. \r\nЛуиза ТРАНЧЕВА", "date": "2019.03.07", "title": "Велико Търново: Кампания под надслов „В кръвта ти е да спасяваш животи“ ще се проведе на 16 март"}
{"url": "http://www.focus-news.net/news/2019/03/07/2631965/nikolina-mircheva-blogar-horata-chesto-realizirat-sobstveniya-si-blog-na-shega.html", "text": "Един блог може да бъде посветен на най-различни теми. Това каза за  Радио „Фокус“ – Пирин  Николина Мирчева, блогър. По думите й темите може да са свързани с пътувания, изучаване на нови неща и занимания. „Човек може да посвети блогът си на нещо, което му е хоби“, допълни Николина Мирчева. Тя заяви, че сайтът може да бъде посветен на всичко, на което си помисли човек. „Това е страхотно, защото това са възможности, които не се разкриват в другите сфери“, добави Мирчева. Тя посочи, че хората често реализират собствения си блог на шега. „Лично аз бях провокирана в един разговор от приятел, който ми каза: „Ти така и така пътешестваш най-често до Египет, защо не си направиш един блог?“. Аз бях обмисляла идеята доста преди това, но неговият въпрос беше провокацията, която ме накара да реализирам тази идея“, посочи Николина Мирчева. Тя каза още, че е посветила сайта си на Древен и Съвременен Египет като в него разглежда двата свята в един. „Блогът ми е пътешественически и е свързан с непознатите места в Египет, които много туристи дори не са посещавали, защото не са част от туристическите програми. Това прави информацията, която споделям за Египет интересна, различна и екзотична“, допълни Николина Мирчева. \r\nДенис НИКИФОРОВ", "date": "2019.03.07", "title": "Николина Мирчева, блогър: Хората често реализират собствения си блог на шега"}
{"url": "http://www.focus-news.net/news/2019/03/07/2631967/kyustendil-v-grada-se-organizira-otkrit-turnir-po-shahmat-v-pamet-na-mezhdunarodniya-maystor-bogomil-andonov-na-10-mart.html", "text": "В Кюстендил се организира открит турнир по шахмат в памет на международния майстор Богомил Андонов. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. Шахматното състезание ще се проведе на 10 март от 10.00 часа в „Голямата зала” на читалището. Организатори на турнира са Община Кюстендил, читалище „Братство”, Шахматен клуб „Богомил Андонов” и Българска федерация по шахмат. Първият турнир, в памет на починалия през 2010 година международен майстор Богомил Андонов, се проведе през 2012 година и вече е традиция в областта на шахмата. \r\nВенцеслав ИЛЧЕВ", "date": "2019.03.07", "title": "Кюстендил: В града се организира открит турнир по шахмат в памет на международния майстор Богомил Андонов на 10 март"}
{"url": "http://www.focus-news.net/news/2019/03/07/2631970/prof-nikolay-radulov-ima-aktivizirane-na-pravoohranitelnite-organi-no-ne-e-yasna-posokata-dali-e-obezpechavane-na-grazhdanskata-sigurnost-ili-porednata-reklamna-aktsiya.html", "text": "Има активизиране на правоохранителните органи, но не е ясна посоката – дали е обезпечаване на гражданската сигурност или поредната рекламна акция. Това заяви за обзорното предаване „Това е България“ на  Радио „Фокус“  проф. Николай Радулов, бивш секретар и заместник -министър на вътрешните работи,  по случая с полицейската операция в кв. „Орландовци“ и участието на двама полицаи в разбитата престъпна група. „Видимо е, че има активизиране, но трябва да се замислим за посоката. Имам много сериозни съмнения, дали това е реално активизиране за обезпечаване на гражданска сигурност или е поредната рекламна акция. Само преди седмици бяха арестувани над 40 души като организирана престъпна група за издаване на фалшиви ТЕЛК решения, след това съдът ги освободи. Свикнахме на такива гръмки изявления и тихо подвиване на опашката още след първото заседание на съда. Дано да си вършат работата и да задържат тези хора, наистина престъпници. Иначе започвам да се притеснявам от това, че МВР, освен че губи доверието на хората, започва да се подозира от хората в нежелание да си върши работата и дори в известно съучастие в престъпна дейност“, каза проф. Николай Радулов. \r\nВъв връзка със задържането на Ветко и Маринела Арабаджиеви проф. Николай Радулов коментира, че те са били установени на адрес, обявен в някои медии още преди половин година.  \r\nЦоня СЪБЧЕВА", "date": "2019.03.07", "title": "Проф. Николай Радулов: Има активизиране на правоохранителните органи, но не е ясна посоката – дали е обезпечаване на гражданската сигурност или поредната рекламна акция"}
{"url": "http://www.focus-news.net/news/2019/03/07/2631988/sport-chelsi-vodi-s-10-na-poluvremeto-sreshtu-dinamo-kiev.html", "text": "Челси води с 1:0 на полувремето срещу Динамо Киев в първи осминафинален мач от турнира Лига Европа. Голът отбеляза Педро в 18-тата минута. \r\nОстаналите резултати от мачовете, започнали в 22:00 часа: \r\nВаленсия – Краснодар  2:0 \r\nНаполи – Залцбург  2:0 \r\nПо-рано тази вечер се играха още пет мача от този турнир, които завършиха при следните резултати:   \r\nРен – Арсенал  3:1 \r\nДинамо Загреб – Бенфика 1:0 \r\nАйнтрахт Франкфурт – Интер 0:0 \r\nСевиля – Славия Прага 2:2 \r\nЗенит – Виляреал 1:3", "date": "2019.03.07", "title": "Спорт:  Челси води с 1:0 на полувремето срещу Динамо Киев"}
{"url": "http://www.focus-news.net/news/2019/03/07/2631989/tass-amerikanskiyat-prezident-i-cheshkiyat-premier-se-zastapiha-za-zapazvane-na-sanktsiite-sreshtu-rusiya.html", "text": "Американският президент Доналд Тръмп и чешкият премиер Андрей Бабиш се изказаха в подкрепа на териториалната цялост и суверенитета на Украйна, като подкрепиха санкциите срещу Русия. Това се посочва в съвместно изявление на политиците в четвъртък след срещата им в Белия дом, цитирано от  TACC . \r\n\"Ние оставаме твърди в подкрепа на суверенитета и териториалната цялост на Украйна, както и [възнамеряваме] да продължим санкционния натиск върху Русия,\" се казва в документа. Тръмп и Бабиш също изразиха мнението, че \"НАТО гарантира трансатлантическа и европейска сигурност\". \r\n„Ние ще работим заедно, за да се възползваме от възможностите, произтичащи от трансформацията на енергийните пазари, и в същото време ще подкрепим по-нататъшната диверсификация на енергийните източници в Европа, гарантирайки взаимно сигурността”, каза съвместното изявление. Освен това политиците се съгласиха да засилят сътрудничеството между държавите в областта на киберсигурността. \r\nТръмп и Бабиш се срещнаха в Белия дом в четвъртък. Андрей Бабиш е първият чешки премиер от 2011 г., който получи покана за Белия дом.  Юлиян Марков", "date": "2019.03.07", "title": "ТАСС: Американският президент и чешкият премиер се застъпиха за запазване на санкциите срещу Русия"}
{"url": "http://www.focus-news.net/news/2019/03/07/2631966/yens-stoltenberg-nato-ne-planira-razpolagane-na-yadreni-raketi-s-nazemno-bazirane-v-evropa.html", "text": "НАТО не планира разполагане на ядрени ракети с наземно базиране в Европа след изтичане на срока на дейстие на Договора за ракети със среден и малък обсег (ДРСМО). Това увери генералният секретар на Алианса Йенс Столтенберг в рамките на пресконференция във Варшава, където пристигна по повод 20-годишнината от присъединяването на Полша към военния съюз на Запада, предава  TACC . \r\n„Не планираме да разполагаме нови ядрени ракети с наземно базиране в Европа“, подчерта норвежецът. \r\nПри това Столтенберг допълни, че НАТО „е длъжно да започне да планира свят без ДРСМО“. Съгласно думите му, следва да се отчете възможността за увеличаването на броя на ракетите на Русия. „Отговорът ни ще бъде координиран, премерен“, увери Столтенберг.  . Тереза Герова", "date": "2019.03.07", "title": "Йенс Столтенберг: НАТО не планира разполагане на ядрени ракети с наземно базиране в Европа"}
{"url": "http://www.focus-news.net/news/2019/03/07/2631969/afp-podsadim-po-deloto-sreshtu-katalunskite-separatisti-be-izbran-za-vodesht-kandidat-za-evropeyskite-izbori.html", "text": "Основният обвиняем в процеса на Мадрид срещу каталунските сепаратисти бе избран за т.нар. шпитценкандидат на европейска регионалистка партия за изборите през май, предава  AFP . \r\nОриол Жункерас, бивш вицепрезидент на Каталуния, бе задържан през последните 16 месеца заради събитията, свързани с едностранното обявяване на независимост на североизточния испански регион. Неговата партия е една от 45-те, влизащи в Европейския свободен алианс. \r\n„Ако испанската държава иска да го накара да млъкне, ние ще му дадем глас\", увери Жорди Соле, депутат в Европейския парламент. \r\nОт фракцията на партията подчертаха, че в момента има десетина евродепутати от различни политически групи, които призовават за предоставянето на повече права за региони като Фландрия в Белгия или Корсика във Франция. Тереза Герова", "date": "2019.03.07", "title": "AFP: Подсъдим по делото срещу каталунските сепаратисти бе избран за водещ кандидат за европейските избори"}
{"url": "http://www.focus-news.net/news/2019/03/07/2631991/marko-dzhurich-kosovskta-platforma-za-dialog-s-belgrad-e-kray-na-dialoga-sas-sarbiya.html", "text": "„Прищина, с платформата, приета за диалог с Белград, изпраща съобщение, че това е краят на диалога“, каза директорът на Канцеларията за Косово и Метохия в сръбското правителство Марко Джурич, цитира думите му македонското електронно издание  \"Плюс инфо\" .  \r\n„С приемането на платформа, според която единственият възможен резултат от диалога е признаването, без да се третират правата и състоянието на сърбите, означава, че Прищина изпраща съобщение, че това е краят на диалога“, каза Джурич. \r\n„Решението на властите в Прищина поставя Сърбия в най-лошото положение от 2011 г. насам, когато албанците, заедно със своите западни партньори, създават границата при Ярине и Бърняк, каза Джурич и добави, че сръбският президент Александър Вучич утре планира спешно заседание на Съвета за национална сигурност. \r\nПлатформата предвижда взаимно признаване на Косово и Сърбия в рамките на съществуващите граници, зачитане на правата на албанската общност в Сърбия, решаване на всички открити въпроси със Сърбия, прекратяване на действието на резолюция 1244 на Съвета за сигурност на ООН. \r\nВ нея се подчертава, че политическият приоритет на Косово е да се постигне споразумение със Сърбия, което ще позволи на Косово да постигне напредък към всеобщо признаване и членство в Съвета на Европа, Европейския съюз и ООН. \r\n\"Целта на това споразумение е да се решат всички открити въпроси, които позволяват на двете страни да признаят суверенитета един на друг и да проправят пътя за Косово на ООН и ЕС\", се казва в документа. \r\nВъз основа на тези принципи основната цел на Косово е да гарантира, че Сърбия признава суверенитета и независимостта му чрез правно обвързващи обещания, че Сърбия ще прекрати всички дейности, които възпрепятстват Косово в областта на международното признание, че зачита суверенитета и териториалната цялост на Косово и ще се откаже от опозицията, когато кандидатства за Косово в международни организации. \r\nТвърди се, че няма да има договор, ако не бъде постигнато общо съгласие. \r\nОтбелязва се също, че окончателното споразумение трябва да бъде в съответствие с Конституцията на Косово, която постановява, че \"суверенитетът и целостта на Република Косово са безспорни, неотменими и неразделни\". \r\nКосовският парламент прие платформата за държавния преговарящ екип с Белград, която предвижда постигането на всеобхватно и правно обвързващо споразумение за нормализиране на отношенията между Косово и Сърбия. \r\nПремиерът Рамуш Харадинай, в обръщението си в началото на днешната сесия, изключи възможността поставянето на платформата да доведе до оттегляне на решение за митата срещу внос от Сърбия, като заяви, че те ще бъде премахнати, когато Белград признае независимостта на Косово.  Юлиян Марков", "date": "2019.03.07", "title": "Марко Джурич: Косовскта платформа за диалог с Белград е край на диалога със Сърбия"}
{"url": "http://www.focus-news.net/news/2019/03/07/2631990/afp-evrokomisaryat-po-targoviyata-predupredi-che-sasht-mozhe-da-razrushat-globalnata-targovska-sistema.html", "text": "Комисарят по търговията на ЕС Сесилия Малмстрьом предупреди в четвъртък, че действията на САЩ заплашват да разрушат световната търговска система и призова Вашингтон вместо това да си сътрудничи за реформиране на търговските правила, предава  AFP . \r\nАгресивната търговска политика на президента Доналд Тръмп е насочена и срещу приятели и срещу съперници, но той е фокусирал най-голямото внимание върху Китай за предполагаеми нелоялни практики, включително принудително прехвърляне на американски технологии, огромни субсидии и ползи за държавните предприятия. \r\nМалмстрьом заяви, че докато американските опасения за неспособността на правилата на световната търговия да се справят адекватно с Китай, са разбираеми, действията на Вашингтон в Световната търговска организация (СТО), включително блокирането на органа за уреждане на спорове, са обезпокоителни. \r\nЕС и Съединените щати \"често се съгласяват с диагнозата\" за заплахите за световната търговия, но \"не винаги се съгласяваме с лечението\", каза тя в реч на конференция по търговско право. \r\n\"Действията на САЩ сега заплашват да разрушат цялата система\", каза Малмстрьом. \r\nКитай \"се възползва от\" правилата на СТО, каза тя, но призова САЩ да обединят усилията си, за да \"работят заедно по решенията\". \r\nТокио, Брюксел и Вашингтон миналата година съвместно обявиха, че ще работят за реформиране на правилата на СТО, за да се справят с нелоялните търговски практики, по-специално тези, за които обвиняват Пекин.  Юлиян Марков", "date": "2019.03.07", "title": "AFP: Еврокомисарят по търговията предупреди, че САЩ може да разрушат глобалната търговска система"}
{"url": "http://www.focus-news.net/news/2019/03/07/2631961/prof-mihail-konstantinov-ostavat-neyasnoti-okolo-mashinnoto-glasuvane-deputatite-da-pobarzat-s-promenite-v-izborniya-kodeks.html", "text": "Остават неясноти около машинното гласуване, депутатите да побързат с промените в Изборния кодекс. Това каза в обзорното предаване на  Радио „Фокус“  „Това е България“ политическият анализатор проф. Михаил Константинов. На местните избори ще има до 4-5 вида гласуване, между които избирателя трябва да избере, каза още той и обърна внимание, че за 10 часа на една машина могат да гласуват 200 души. Това значи, че в секция с регистрирани 500 гласоподаватели трябва да се гласува 2 дни, или да се закупят повече машини, което ще увеличи общата цена за тях безсмислено и може да стигне до 150 милиона лева, предупреди експертът. „В европейските избори е не е толкова сложно. Трябва да изберете партия и преференции. Дори да я откажете, трябва да извършите тази операция с машината. Предстоящите местни избори ще са сложни. Между двата избора трябва да бъдат препрограмирани машините във всички 265 общини, за да може да се подготвят за втори тур и т.н.  Това не е исканото от мен в българския изборен процес“, обясни той. Проф. Михаил Константинов попита, кое ни дава повод да се доверим на човека, който ще борави с машините, а не се доверяваме на комисия от 9-10 души от различни политически парии, които броят резултатите и пишат протокола. Според него номинациите за членове на новата ЦИК са стабилни и комисията може да влезе с летящ старт. Предстои им да направят поне 5 национални избори, но могат да се окажат и повече. Мандата на ЦИК изтича през 2024г., каза още той. \r\nЦоня СЪБЧЕВА", "date": "2019.03.07", "title": "Проф. Михаил Константинов: Остават неясноти около машинното гласуване, депутатите да побързат с промените в Изборния кодекс"}
{"url": "http://www.focus-news.net/news/2019/03/07/2631986/tass-sasht-anuliraha-vizite-na-poveche-ot-250-venetsuelski-grazhdani.html", "text": "САЩ наложиха визови ограничения за повече от 250 граждани на Венецуела. Това съобщи на редовен брифинг за журналистите заместник-началника на пресслужбата на Държавния департамент на САЩ Робърт Паладино, цитиран от  TACC . \r\n\"Вчера бяха отменени още 77 визи, а като цяло днес този брой е повече от 250\", каза той. \r\nВ сряда, вицепрезидентът на САЩ Майкъл Пенс обяви, че Вашингтон ще отнеме визите на още 77 венецуелци, включително членове на венецуелското правителство и техните роднини. На 2 март Държавният департамент обяви, че САЩ са наложили визови санкции срещу 49 представители на Венецуела. Преди това още шест души бяха включени в списъка за санкции, включително генерал Рикардо Лопес Варгас, командир на венецуелската национална гвардия, Кристиан Моралес Замбрано, командир на държавната полиция в щата Тачира (граничещ с Колумбия). Тогава Държавният департамент обясни, че е добавил шестима венецуелски служители към черния списък, които са свързани с венецуелския президент Николас Мадуро и \"са замесени във възпрепятстването на доставката на хуманитарна помощ за Венецуела на 23 февруари 2019 г.\".  Юлиян Марков", "date": "2019.03.07", "title": "ТАСС: САЩ анулираха визите на повече от 250 венецуелски граждани"}
{"url": "http://www.focus-news.net/news/2019/03/07/2631968/petar-kurumbashev-evrodeputat-za-poreden-pat-predsedatelskiyat-savet-na-ep-otlozhi-razglezhdaneto-na-paket-mobilnost-za-sledvashto-zasedanie.html", "text": "За пореден път Председателският съвет на ЕП отложи разглеждането на пакет „Мобилност“ за следващо заседание, което е в наш плюс. Това каза интервю за обзорното предаване „Това е България“ на  „Радио Фокус“  евродепутатът от групата на Прогресивния алианс на социалистите и демократите в Европейския парламент Петър Курумбашев. Взето е решение този въпрос да се обсъжда отново след две седмици. Той обясни, че съществуват нередности, ако на предстоящата среща в Страсбург попаднат за гласуване 3-те доклада по плана „Макрон“. „Първата нередност е, че след като председателския съвет е решил да не се включва, няма логика някой да иска да се включи отделно, защото за да го направи трябва да има предмет на спешност. Пакетът „Мобилност“ не е такова събитие. Второ – продължаваме да задаваме простия въпрос: какво ще гласуваме, какви текстове, след като водещата комисия по транспорт е отхвърлила всички текстове. Какъв текст може да бъде внесен? За сега се коментира вариантът от другата страна да предложат оригиналните предложения на комисията, а не това, което са изработили докладчиците като компромиси. Според нас не е редно да се внасят тези две предложения, тъй като те са отхвърлени от водещата комисия и реално няма оригинални текстове, по които да се гласува в пленарна зала“, каза той. Петър Курумбашев каза още, че пленарната зала може да реши всичко и трябва да имаме готовност за това.  Той обясни, че гласуването е по-скоро на географски признак, от колкото на политически. Държавите от периферията са срещу държавите от центъра, уточни той. Българските евродепутати ще се борят до последно тези предложения да не влезнат. \r\nЦоня СЪБЧЕВА", "date": "2019.03.07", "title": "Петър Курумбашев, евродепутат: За пореден път Председателският съвет на ЕП отложи разглеждането на пакет „Мобилност“ за следващо заседание"}
{"url": "http://www.focus-news.net/news/2019/03/07/2631987/afp-frantsiya-osadi-dzhihadist-veteran-na-16-godini-zatvor.html", "text": "Парижки съд в четвъртък осъди джихадист-ветеран от алжирски произход на  16 години затвор за пътувания в Сирия между 2012 и 2014 г., където се е бил на страната на джихадистите, предава  AFP . \r\nПрисъдата е една от най-големите във Франция на завърнали се джихадисти от сирийските бойни полета. Тежката присъда се дължи отчасти на предишните му престъпления. \r\nАхмед Лайдуни, на 50 години, е лежал  в затвора седем години след 2004 г. заради участието си в набирането на бойци за Афганистан. По време на този процес той отрече да е бил на военни тренировъчни лагери в Босна и Афганистан. Смята се, че след изтърпяването на тази присъда той е пътувал до Сирия и се е присъединил към свързания с „Ал Кайда“ фронт \"Ан-Нусра\" между 2012 и 2014 г. \r\nЛайдуни е \"проповядвал смъртоносна идеология\" от повече от 20 години, е заявил прокурорът.  Юлиян Марков", "date": "2019.03.07", "title": "AFP: Франция осъди джихадист-ветеран на 16 години затвор"}
