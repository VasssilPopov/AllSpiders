{"url": "http://www.focus-news.net/news/2019/02/16/2624384/sport-milan-pobedi-atalanta.html", "text": "Милан победи Аталанта като гост с 3:1 в мач от 24 кръг на италианската Серия А. След тази победа, отборът на Милан заема четвърто място с актив от 42 точки и се доближи на една от третия Интер, който е с мач по-малко. Аталанта се намира на пета позиция с 38 точки, колкото имат тимовете на Рома и Лацио.  В следващият кръг Милан е домакин на Емполи, а Аталанта гостува на Торино. Лидер в класирането продължава да е Ювентус с 66 точки, следван от Наполи с 52 точки.", "date": "2019.02.16", "title": "Спорт: Милан победи Аталанта"}
{"url": "http://www.focus-news.net/news/2019/02/16/2624355/varna-mobilni-politseyski-ekipi-sa-posetili-27-malki-naseleni-mesta-v-oblastta-prez-yanuari.html", "text": "През месец януари мобилни екипи са посетила 27 малки населени места без постоянно полицейско присъствие в областта. Това съобщиха за  Радио „Фокус“ – Варна  от пресцентъра на  Областната дирекция на МВР . По време на посещенията, екипите са извършили проверка на 66 лица, 16 обекта,  и 51 моторни превозни средства. В изпълнение на плана за противодействие на конвенционалната престъпност на МВР, въведената от ръководството на ОД на МВР във Варна организация, целяща по-активно присъствие на полицейски служители в малките населени места в областта, продължава да действа и през 2019 година. Сформираните мобилни екипи за посещения в населени места без постоянно полицейско присъствие, с участието на служители от отделите „Криминална полиция”, „Охранителна полиция” и районните управления, продължават по график да реализират срещи с жители на населените места и представители на местната власт. На срещите могат да бъдат поставени актуални проблеми и да бъдат подавани сигнали за престъпления или различни нарушения. \r\nДиана СТОЕВА", "date": "2019.02.16", "title": "Варна: Мобилни полицейски екипи са посетили 27 малки населени места в областта през януари"}
{"url": "http://www.focus-news.net/news/2019/02/16/2624352/insp-dimitar-nikolov-patna-politsiya-blagoevgrad-noviyat-svetofar-pri-obshtezhitiyata-na-ulitsa-slavyanska-be-postaven-s-tsel-zapazvane-zhivota-i-zdraveto-na-peshehodtsite-i-mislya-che-tova-se-sluchva.html", "text": "Новият светофар при общежитията на улица „Славянска“ бе поставен с цел – запазване живота и здравето на пешеходците и мисля, че това се случва. Това каза пред  Радио „Фокус“ – Пирин  инсп. Димитър Николов, началник на КАТ „Пътна полиция“ – Благоевград. По думите му за сега няма настъпили произшествия в района, които да будят безпокойство. „От разговори с граждани разбрахме, че единственото, което ги притеснява е режимът на работа на светофара. Според тях се получава доста по-бавно преминаване на кръстовището, затова ѝ се образуват колони от автомобили в пиковите часове. Целта всъщност там беше да се запази живота на пешеходците и мисля, че това се случва“, каза още инсп. Николов. Той посочи, че към момента няма някакви сериозни проблеми, във връзка с този светофар. „Фокус“  припомня: \r\nИзграждането на светофар при кръстовището на улиците „Славянска“, „Дойран“ и  „Александър фон Хумболт“ започна в края на 2018 година. Целта бе с монтирането на светлинната уредба регулирано да се пропуска движението на моторни-превозни средства и да бъде улеснено преминаването на пешеходци по една от най-натоварените артерии в града. В края на 2017 година, на място, бяха изградени изкуствени неравности на уличните платна по продължение на улица „Славянска“. Беше направена и нова повдигната пешеходна пътека, срещу Второ студентско общежитие. По улицата бяха поставени допълнителни светлинни знаци с автономно ел. захранване, указващи, наличието на пешеходни пътеки. Около кръстовището беше монтирано и видеонаблюдение. Дейностите бяха предприети след като на пешеходната пътека на улица „Славянска“ загина студентка, учеща в Югозападен университет „Неофит Рилски“. \r\nЛивия НИНОВА", "date": "2019.02.16", "title": "Инсп. Димитър Николов, „Пътна полиция“ – Благоевград: Новият светофар при общежитията на улица „Славянска“ бе поставен с цел – запазване живота и здравето на пешеходците и мисля, че това се случва"}
{"url": "http://www.focus-news.net/news/2019/02/16/2624359/veliko-tarnovo-chetiri-talantlivi-momicheta-ot-su-nikolay-katranov-v-svishtov-vlizat-v-kluba-na-uspelite-detsa-na-balgariya-za-2018-godina.html", "text": "Четири талантливи момичета от СУ „Николай Катранов“ в Свищов са сред номинираните за традиционните „Награди за успелите деца на България” за 2018 година на фондация „Димитър Бербатов“. Това са Любомира Димитрова, Виктория Георгиева, Вилияна Иванова и Божидара Щърковска, съобщават от  учебното заведение . \r\nЗа единайсетокласничката Любомира Димитрова това е девета номинация в Клуба на успелите деца на България, след като членува в него вече 8 поредни години. Успехите, за които е номинирана, са в областта на математиката и математическата лингвистика. Ръководител на Любомира е учителят по математика Йордан Димов. Сред най-добрите ѝ постижения за изминалата година са специалната награда в направление „Математически модели на реални процеси в природата и обществото“ (за разработката „Вебер, Фехнер и маркетингът“), национален кръг – гр. София, 05.02.2018 г.; първо място и златен медал – номинация „Математически модели на реални процеси“, международен кръг – Москва, Русия, 28.04-03.05.2018 г. , XII Международен конкурс „Методология и информационни технологии в образованието“ (MITE) и трета награда (Bronze Award, поделена) – група Senior Secondary (X-XII клас), финален кръг – Банкок, Тайланд, Тайландска международна математическа олимпиада (TIMO), 20-23.02.2018 година. \r\nЗа четвърти път в Клуба на талантливите деца на България на Фондация „Димитър Бербатов” влиза шестокласничката Виктория Георгиева. Изявите, за които е номинирана, също са в област математика. Ръководител на Виктория е учителката по математика и информационни технологии Милена Николаева. Сред най-добрите постижения на Виктория за изминалата година са първо място за V клас, регионално класиране на XXVI Национално Великденско математическо състезание – 21 април 2018 г.; първо място за VI клас, есенен кръг – дистанционно, октомври 2018 г. VI Международен турнир „Математика без граници” и второ място за VI клас, регионално класиране, XXVII Национално Коледно математическо състезание – 08 декември 2018 г. \r\nЗа трети път в Клуба на успелите деца на България влиза петокласничката Вилияна Иванова. Нейната сфера на изява е поп и рок пеене, а ръководител е вокалният педагог Антоанета Георгиева. Сред най-високите постижения на Вилияна за 2018 година са първа награда в XIV Национален конкурс за млади изпълнители на популярна песен „Звездици за Лора“ – Свищов, 13-15.04 2018 г.;  първо място в X Национален конкурс за изпълнители на популярна песен „Една българска роза“ – Казанлък, 26.05.2018 г. и първа награда в XXII Международен конкурс за изпълнители на българска и популярна песен „Северно сияние“ – Русе, 12-14.10.2018 г. През юли 2018 г. Вилияна бе селектирана и представи успешно България на един от най-големите музикални форуми – „Славянски базар“ – Витебск (Беларус). \r\nНовият катрановски член на Клуба на Фондация „Димитър Бербатов” е третокласничката Божидара Щърковска. Нейните успехи и постижения също са в областта на математиката, а ръководител е „Академия 21 век“ – гр. Пловдив. През 2018 година Божидара спечели общо 15 отличия от международни, национални и областни състезания, сред които 4 първи, 9 втори и 2 трети места. Сред най-впечатляващите са: първа награда (Gold Award, с най-висок резултат за България) за III клас, квалификационен кръг в Тайландска международна математическа олимпиада (TIMO), 25 ноември 2018 г.; втора награда (Silver Award) за II клас в Сингапурска международна математическа олимпиада (SIMOC) – Сингапур, 08.07.2018 г.; втора награда (Silver Award) за II клас в XIII Открита международна математическа олимпиада на Сингапурските и Азиатските училища (SASMO) – дистанционно, 7 май 2018 г. \r\nСпоред условията на конкурса на Фондация „Димитър Бербатов“, номинираните в Клуба на успелите деца за 2018 година ще бъдат оценявани от жури, което ще включва, освен представители на фондацията и експерти от всяка област (спорт, изкуства, наука). \r\nЗа 2018 година ще бъдат наградени общо 9 деца: по три във всяка област на изява и в нея – по едно във всяка възрастова група (от І до ІV клас, от V до VІІІ клас и от ІХ до ХІІ клас). Номинациите няма да се оценяват по точкова система или спрямо броя събрани аплодисменти в сайта на Фондацията, а спрямо цялостното представяне на участниците, уточняват организаторите. Награждаването ще се извърши на официална церемония през 2019 г., на която ще присъства Димитър Бербатов. \r\nВсички деца, попаднали в КЛУБ 2018, независимо дали са наградени, ще бъдат включени в алманаха „Успелите деца на България“ на Фондация „Димитър Бербатов“ за 2018 година.", "date": "2019.02.16", "title": "Велико Търново: Четири талантливи момичета от СУ „Николай Катранов“ в Свищов влизат в клуба на „Успелите деца на България“ за 2018 година"}
{"url": "http://www.focus-news.net/news/2019/02/16/2624360/smolyan-atelie-za-izrabotvane-na-traditsionni-rodopski-martenitsi-otvarya-vrati-na-19-fevruari-v-regionalniya-istoricheski-muzey.html", "text": "Ателие за изработване на традиционни родопски мартеници отваря врати на 19 февруари в Регионален исторически музей „Стою Шишков“ – Смолян. Това каза за  Радио „Фокус“ – Смолян  Тинка Белегова – уредник в музея. Тя допълни, че по време на ателието, участниците ще научат повече за старите поверия, свързани с изработване на родопските мартеници, както и за обичаите около жизнерадостния празник 1 март, наричан още Баба Марта. Всички участници ще се запознаят с традициите за носенето на мартениците в различните краища на Смолянски регион и ще могат да изпробват своята сръчност и въображение при изработването на автентични родопски мартеници. Ателието ще е отворено всеки ден от 19 до 22 февруари от 14 до 16 часа. Белегова отбеляза, че желаещите да участват е добре да заявят това предварително. Както всяка година, така и тази се очаква в него да се включат деца, ученици, майки, баби, както и гости на Смолян, каза още Белегова. \r\nНели ГЕРГЬОВСКА", "date": "2019.02.16", "title": "Смолян: Ателие за изработване на традиционни родопски мартеници отваря врати на 19 февруари в Регионалния исторически музей"}
{"url": "http://www.focus-news.net/news/2019/02/16/2624357/tovarna-vlakova-kompozitsiya-s-propan-butan-deraylira-v-rayona-na-tsentralna-gara-v-plovdiv-nsls-poe-razsledvaneto-na-intsidenta-obzor.html", "text": "Товарна влакова композиция на компанията „Булмаркет Рейл Карго”с 2 локомотива и 25 вагона с пропан-бутан дерайлира в района на Централна гара в Пловдив рано сутринта в събота. Инцидентът е станал около 04.15 часа на гара Пловдив (пътническа) при преминаването транзит в посока от Илиянци към Пловдив. Тогава дерайлират двата локомотива и първите три вагона на композицията. \r\nДиректорът на ГДПБЗН главен комисар Николай Николов и окръжният прокурор на Пловдив Румен Попов бяха на мястото на инцидента. Главен комисар Николов заяви, че реакцията на дирекцията в такива случаи е мигновена,  има изготвен предварителен план за подобни инциденти и се работи заедно със служителите на НКЖИ. Не е имало изтичане на газ, няма пострадали. Извършва се непрекъснат контрол върху средата и няма никаква опасност както за служителите, така и за населението на Пловдив.  \r\nПо случая е образувано досъдебно производство, текат процесуално-следствени действия, посочи окръжният прокурор на Пловдив Румен Попов. Той уточни, по разпореждане на главния прокурор след извършване на първоначален оглед от следовател към Окръжната прокуратура, разследването се поема от Националната следствена служба. Трима са били машинистите в дерайлиралата товарна влакова композиция. Взетите им проби за алкохол и наркотици са отрицателни. Машинистите са в добро състояние и без травматични увреждания, проведени са им разпити. Окръжният прокурор на Пловдив подчерта, че дерайлиралият водещ локомотив на товарната влакова композиция в Пловдив е същият, който е бил и при инцидента в Хитрино. На въпрос дали и машинистите са били същите, които са управлявали композицията при трагичния инцидент в Хитрино, Попов отговори, че няма такива сведения. \r\nСпоред компанията, която е собственик на товарната композиция, причината за дерайлирането на влака е лошото състояние на железния път. Според GPS-системата за контрол на локомотива, влакът се е движел със скорост 33 км/ч при максимално разрешена 40 км/ч. Установена е счупена стрелка на приемно-отправен коловоз. \r\nПо-късно през деня цистерните от дерайлиралата композиция бяха изтеглени от района на гарата. Двата локомотива от композицията бяха изправени и стабилизирани и също ще бъдат изтеглени на безопасно разстояние от гара Пловдив.  \r\nЗа да се запознае лично със ситуацията около влаковия инцидент премиерът Бойко Борисов кацна директно в Пловдив на връщане след участието си в Мюнхенската конференция по сигурността. Той бе информиран от областния управител на Пловдив Здравко Димитров и директора на ОД на МВР-Пловдив старши комисар Атанас Илков. Областният управител Здравко Димитров увери, че категорично няма изтичане на газ както по време на инцидента, така и след него.  \"Фокус\" припомня:  На 10 декември 2016 г. в 05.37 часа товарен влак с пропан-бутан и пропилен, пътуващ от Бургас към Русе дерайлира при навлизане в гара Хитрино. Получава се теч от два вагона, който предизвиква пожар. Пожарът и ударната вълна, образувана при възпламеняването разрушават над 50 сгради, при което затрупват част от жителите на селото, а други получават различна степен на изгаряне. Следва евакуация на жителите от селото, докато 150 пожарникари се борят с пламъците. Вследствие на взрива в селото загиват 7 души, а 29 са ранени. Унищожени са десетки постройки и жилищни сгради. Машинистите на влака остават живи след инцидента.", "date": "2019.02.16", "title": "Товарна влакова композиция с пропан-бутан дерайлира в района на Централна гара в Пловдив, НСлС пое разследването на инцидента (ОБЗОР)"}
{"url": "http://www.focus-news.net/news/2019/02/16/2624354/the-los-angeles-times-vatikanat-otne-sana-na-pensioniran-kardinal.html", "text": "Папа Франциск отне сана на пенсионирания  кардинал на Вашингтон, Теодор Маккарик, след като властите на Ватикана са го признали за виновен в търсенето на секс, докато изслушвал изповеди и сексуални престъпления срещу непълнолетни и възрастни, пише американското издание  The Los Angeles Times . \r\nНаказанието за някога мощния прелат, който е служил като архиепископ на Вашингтон, е обявенo пет дни преди Франсис да проведе извънреден синод на епископи от цял свят, за да помогне на църквата да се справи с кризата на сексуалното насилие в църковната йерархия, която продължава да отеква. Десетилетните скандали разклатиха вярата на много католици и застрашиха авторитета на Светия престол, пише изданието. \r\nМаккарик, 88-годишен, който сега живее в манастир в Канзас, след като загуби титлата си кардинал през миналата година, няма да може да отслужва литургия или други църковни тайнства. \r\nВ пресслужбата на Ватикана се казва, че на 11 януари кабинетът на Светия престол, Конгрегацията на доктрината на вярата, е намерил Маккарик за виновен за „нарушение в тайнството на изповедта, и грехове срещу Шестата заповед с непълнолетни и възрастни”. , с утежняващия фактор на злоупотребата с власт. \" \r\nДлъжностните лица \"му наложиха наказанието отнемане на свещеническия сан\". \r\nШестата заповед в римокатолическия канон забранява прелюбодейството. В допълнение, Маккарик, когато бил ръкоположен за свещеник през 1958 г. е дал обет за безбрачие, в съответствие с църковните правила за свещениците. \r\nМаккарик обжалва наказанието, но официалните представители на Конгрегацията по-рано тази седмица отхвърлиха жалбата му и той бе уведомен в петък, се казва в съобщението на Ватикана. \r\nПапата \"е признал окончателния характер на това решение, взето в съответствие с [църковния] закон, като го превърна в\" res iudicata \",\", се казва в съобщението на Ватикана, използвайки латинската фраза за \"невъзможност за по-нататъшно обжалване\". \r\nТова означаваше, че Маккарик, доскорошен \"принц на църквата\", както са известни кардиналите, става най-високопоставеният църковен служител, с отнет духовен сан.  \r\nСкандалът, който се въртеше около Маккарик, беше още по-изненадващ, защото очевидно беше тайна, че е имал отношения  с пълнолетни  семинаристи, пише изданието.  Юлиян Марков", "date": "2019.02.16", "title": "The Los Angeles Times: Ватиканът отне сана на пенсиониран кардинал"}
{"url": "http://www.focus-news.net/news/2019/02/16/2624356/fokus-s-makedonniya-gordana-silyanovska-e-kandidatat-na-vmro-dpmne-za-prezident.html", "text": "Университетският професор Гордана Силяновска - Давкова ще бъде кандидат за президент на ВМРО-ДПМНЕ на предстоящите президентски избори, съобщава македонският  “Фокус“ . \r\nНикола Мичевски, делегат от конгреса в Струга, обяви, че тя е спечелила 408 гласа от 519 делегати, които са участвали в гласуването.  Юлиян Марков", "date": "2019.02.16", "title": "„Фокус“ (С. Македонния): Гордана Силяновска е кандидатът на ВМРО-ДПМНЕ за президент"}
{"url": "http://www.focus-news.net/news/2019/02/16/2624351/sofiya-ogranicheno-e-dvizhenieto-po-bul-knyaz-aleksandar-dondukov-mezhdu-bul-vasil-levski-i-ul-zletovo.html", "text": "Ограничено е движението по бул. \"Княз Александър Дондуков\" между бул. \"Васил Левски\" и ул. \"Злетово\", съобщиха от пресцентъра на  Столична община  . Причината е провеждащият се в момента Луковмарш. Шествието се движи в посока ул. \"Тракия\" 1, където е бил домът на ген. Луков. \r\nВъзстановено е нормалното движение на трамваите по линия 9.", "date": "2019.02.16", "title": "София: Ограничено е движението по бул. \"Княз Александър Дондуков\" между бул. \"Васил Левски\" и ул. \"Злетово\""}
{"url": "http://www.focus-news.net/news/2019/02/16/2624129/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Държавният глава на САЩ Доналд Тръмп официално обяви национална извънредна ситуация на границата с Мексико, за да получи достъп до милиарди долари за изграждане на стената, след като Конгресът отказа финансирането на проекта, съобщава американският вестник  The New York Times , като коментира, че „политическият спор се превърна във фундаментална конфронтация за разделяне на властите“.  \r\nПред репортери в градината на Белия дом Тръмп обяви подписването на „декларация за защита на страната от потока на наркотици, престъпници и нелегални имигранти, идващ от югозападната граница с Мексико“, която той определя като сериозна заплаха за националната сигурност.  \r\nДекларацията ще даде възможност на Тръмп да отклони от бюджета  3,6 млрд. долара за изграждането граничната стена. Пояснява се, че той ще изразходва 2,5 млрд. долара от програми за борба с наркотиците и 600 млн. долара от фонд за конфискация на активи на Министерството на финансите. \r\nВ съчетание с разрешените от Конгреса за стената 1,375 млрд. долара, Тръмп ще получи около осем милиарда долара, за да ускори строителството на нови бариери, да разпореди ремонти или подмяна на съществуващите бариери по границата. Така всъщност той ще може да похарчи много повече от 5,7-те млрд. долара, които Конгресът отказа да му отпусне за стената.  \r\nРешението на президента предизвика критика не само сред демократите, но и от някои представители на Републиканската партия. Вече стана ясно, че демократите планират въвеждането на закон, който да блокира решението на Тръмп. Ако той получи подкрепата на републиканците, които не са съгласни с мярката на държавния глава на САЩ, документът може да бъде приет, а решението на Тръмп – блокирано. Така може да се стигне до налагането на първото вето в мандата му. Ако тази законодателна стратегия не успее да спре Тръмп, въпросът вероятно ще бъде отнесен до съда или от демократи от Конгреса.  \r\nПредставителите на Белия дом отхвърлиха критиците, които предупредиха, че Тръмп създава прецедент, който бъдещите държавни глави може да използват, за да игнорират волята на Конгреса.  \r\nПрезидентите на САЩ са обявявали общо 58 пъти национални извънредни ситуации, съгласно закон от 70-те години на миналия век, като 31 от тях все още са в сила. Повечето от тях обаче се отнасят до чуждестранни кризи и включват замразяване на собственост или предприемане на други действия срещу национални противници. \r\nДлъжностни лица от Белия дом поясниха, че в историята са останали само два случая, в които се обявява извънредно положение в САЩ с цел изразходване на средства без одобрението на Конгреса - веднъж от президента Джордж Буш през ноември 1990 г. по време на подготовката за войната в Персийския залив, и за втори път от сина му Джордж Буш-младши през 2001 г. след терористичните атаки срещу Ню Йорк, Вашингтон и Пенсилвания. \r\nИ в двата случая президентите реагираха на нови събития - нахлуването на Ирак в Кувейт и нападението на „Ал Кайда“ срещу Америка. С обявяването на извънредно положение те прехвърляха средства за военни цели. Нито един от двамата не предприе действия, специално отхвърлени от Конгреса, подчертава изданието. \r\n***  В статия за вестник  The Jerusalem Post  бившият ръководител на отдела за разузнавателни изследвания на Израелските отбранителни сили Ели Бен Мейр търси отговор на въпроса кой ще запълни вакуума след „Ислямска държава“.  Агенция „Фокус“ представя превод на материала без редакторска намеса и с уточнението, че той представя единствено позициите на авторите. \r\nСАЩ наскоро обявиха, че ще изтеглят военнослужещите си от Сирия. Изявлението бе направено, след като държавният глава на САЩ Доналд Тръмп обяви победа над близкоизточната радикална групировка „Ислямска държава“. Лидерът на Вашингтон увери, че този ход е съгласуван с турския президент Реджеп Тайип Ердоган, след едномесечна сирийско-руско-турска инициатива за създаване на буферна зона в района на Идлиб. \r\nИдлиб е последната важна област, която все още е под контрола на сирийските бунтовници. Няколко хиляди терористи, принадлежащи към „Джабхат ал Нусра“, местна салафистка групировка, възприемана като сирийския клон на „Ал Кайда“, все още остават в провинцията. Борбата там все още продължава. \r\nВ резултат на това Сирия изисква жизненоважна военна подкрепа от Иран и Русия. Разбира се, Турция е загрижена за подновената кюрдска дейност, както и за международния и вътрешен дискурс относно кюрдската борба за независимост. Освен това продължаващото насилие в Сирия би могло да доведе до нова вълна от бежанци, които да се отправят към границата с Турция. \r\nМного интересно явление се случи в района на Идлиб в Сирия: присъствието на „Ислямска държава“ изчезна почти напълно. Тази радикална салафистка групировка, която внезапно се появи на сцената преди няколко години, функционираше като квазиправителствена организация. \r\n„Ислямска държава“ контролира огромни райони в Сирия и Ирак с население от над седем милиона души. Там тя осигуряваше различни услуги, включително медицински, правни, образователни и общински. Групировката оперираше и големи военни постове, в които се помещават складове за оръжие. \r\nПонастоящем, с изключение на малък брой твърдини близо граничния регион Израел-Сирия-Йордания, силите на „Ислямска държав“ изглежда са напълно изчезнали, оставяйки всички да се чудят какво ще е бъдещето им и за какво трябва да се тревожим. \r\nНа първо място, добрата новина е, че международните военни органи участват и координират дейността, която се надяваме да доведе до цялостна промяна в начина на справяне с терористичните организации. По отношение на Сирия има тежка руска и само малка американска намеса. \r\nОсвен това, имаше малка заплаха за Израел или Йордания. Интересен въпрос остава дали „Ислямска държава“ представлява и е представлявала сериозна заплаха за Израел – дори в пика на групировката.  \r\nМоже би Израел не е трябвало да отделя толкова много ресурси за разузнаване и операции, за да се справи с тази потенциална заплаха - ресурси, които биха могли да бъдат използвани за противодействие на заплахите, които са по-важни. \r\nДруги важни въпроси заслужават нашето внимание. Какво направи „Ислямска държава“ с всички оръжия, с които разполагаше, включително химически? Къде се крият членовете на терористичната организация? Къде другаде „Ислямска държава“ ще се опита да изгради салафистки халифат? Може би на Синайския полуостров или в Либия? \r\nПреди всичко обаче мисля, че най-важният въпрос е: загубила ли е „Ислямска държава“ толкова голяма част от територията си в Сирия и Ирак, че организацията да престане да съществува? Каква ще бъде съдбата на 14-те нейни клона, „поникнали“ по света, като „Боко Харам“ в Нигерия? Трябва ли международните разузнавателни организации да продължат да отделят значителни ресурси за проследяване на „Ислямска държава“ и нейните клонове? \r\nСпоред моето скромно мнение, че клоновете на „Ислямска държава“ няма да изчезнат, а загубата на територия не омеква радикалната философия на този вид групировки. „Ислямска държава“ е терористична организация, която работи в световен мащаб и трябва да очакваме да нови терористични атаки на различни места по света. \r\nМного нападения ще продължат да се извършват в Европа, тъй като терористичната организация има утвърдени клетки там, а голям брой бежанци вече живеят на Стария континент.  \r\nТрябва обаче също така да очакваме атаките на „Ислямска държава“ в сунитските арабски страни - а именно Саудитска Арабия и други държави от Персийския залив, Йордания, Турция и Египет. Това са страни, в които много сирийски бежанци намериха временно убежище и където „Ислямска държава“ вече е изградила инфраструктура за извършване на враждебна терористична дейност. \r\nОсвен това е разумно да се предположи, че израелските и еврейските обекти из цяла Европа ще бъдат подложени на по-голяма заплаха. Следователно трябва да следим отблизо всички опити от страна на „Ислямска държава“ да създаде нови клетки. \r\nБързият възход и последвалия крах на „Ислямска държава“ през последното десетилетие напомня, че съвременните военни действия са се променили значително от ранните дни на държавата Израел. Вече не се тренира традиционна армия, за да се победят паравоенните терористични организации. Физическото завладяване на територия също вече не е достатъчно, за да надделее във война. В тази модерна ера на социалните медии трябва да бъдем победители също в света на общественото мнение и политическото съзнание. \r\nМоже би най-важният въпрос за всички е: кой или какво ще запълни вакуума, оставен от „Ислямска държава“? Коя организация ще успее да стане новият световен център на враждебната терористична дейност? Струва си да инвестираме време и енергия в намирането на отговори на тези въпроси, преди да е станало твърде късно. Не искаме отново да бъдем хванати неподготвени, както когато „Ислямска държава“ дойде на власт. \r\n***  Държавният глава на САЩ Доналд Тръмп обеща, че Вашингтон ще се стреми към засилване на търговията с Великобритания след излизането й от структурите на Европейския съюз, съобщава американското издание  Washington Examiner . \r\n„Всички знаете за ситуацията по отношение на Брекзит, за сложността и проблемите. Но ние имаме много добри търговски отношения с Великобритания и това ще бъде укрепено още повече. Така че с Обединеното кралство продължаваме да търгуваме. С течение на времето ще увеличим много значително търговията\", увери американският президент, говорейки пред журналисти пред Белия дом.  \r\nБританският парламент все още е разделен относно плановете за напускане на ЕС. Обединеното кралство гласува за напускане на Общността през юни 2016 г., само няколко месеца преди Тръмп да бъде избран за президент на САЩ. Мнозина смятат, че вотът за Брекзит е бунт срещу политическия елит и го разглеждат като предшественик на изборната победа на Тръмп по-късно през годината.  \r\nТръмп се обърна към нацията в петък, за да обяви, че ще подпише декларация за обявяването на национално извънредно положение с цел да финансира изграждането на стена по границата с Мексико, припомнят от редакцията.", "date": "2019.02.16", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/16/2624353/sofiya-vazstanoveno-e-dvizhenieto-po-bul-knyaz-aleksandar-dondukov.html", "text": "Възстановено е движението по бул. \"Княз Александър Дондуков\", съобщиха от пресцентъра на  Столична община  . Временно преминаването в участъка между бул. \"Васил Левски\" и ул. \"Злетово\" бе ограничено, заради провеждащият се Луковмарш. Шествието преминава без нарушения на обществения ред и под засилено полицейско присъствие.", "date": "2019.02.16", "title": "София: Възстановено е движението по бул. \"Княз Александър Дондуков\""}
{"url": "http://www.focus-news.net/news/2019/02/16/2624131/sport-bayern-pobedi-augsburg-s-32.html", "text": "Със срещата късно в петък между Аугсбург и Байерн Мюнхен се откри 22 кръг от германската Бундеслига. Като гост Байерн се наложи на домакина с 3:2. \r\nГоловете за „баварците“ вкараха Коман (17 и 45 мин.) и Алаба (53 мин.). \r\nЗа домакините мачът започна с автогол на Горецка (1 мин.), вторият гол бе на Жи Донг Вон (23 мин.) \r\nВъв временното класиране Байерн заема 2 място с 48 т., а Аугсбург е на 15-то с 18 т.", "date": "2019.02.16", "title": "Спорт: Байерн победи Аугсбург с 3:2"}
{"url": "http://www.focus-news.net/news/2019/02/16/2624361/afp-guaydo-prizova-za-natsionalni-protesti-za-da-mozhe-amerikanskata-pomosht-da-pristigne.html", "text": "Лидерът на венецуелската опозиция Хуан Гуайдо призова за национални протести следващата седмица за подкрепа на доброволци, които планират да пътуват до границата с Колумбия, за да доставят хуманитарна помощ от САЩ, предава  AFP . \r\n„Това ще се случва не само на границата, където ще бъде доброволческото движение, но и в градовете навсякъде из страната, където ще има демонстрации на 23 февруари, за да пристигне помощта“, заяви Гуайдо пред хиляди поддръжници на митинг. Превод и редакция : Калоян Пенков", "date": "2019.02.16", "title": "AFP: Гуайдо призова за национални протести за да може американската помощ да пристигне"}
{"url": "http://www.focus-news.net/news/2019/02/16/2624130/predstoyashti-sabitiya-v-stranata-za-16-fevruari-agentsiya-fokus.html", "text": "От 16.15 часа в Министерския съвет ще се проведе среща под надслов „Заедно за България, заедно за Европа“. В срещата ще участват Румяна Бъчварова - началник на политическия кабинет на министър-председателя, заместник-министъра на външните работи и национален координатор за борба с антисемитизма Георг Георгиев, Организацията на евреите в България „Шалом“, представители на дипломатическите мисии на държавите членки на Международния алианс за възпоменание на Холокоста, сред които г-н Ерик Рубин - посланик на САЩ в България и г-жа Ирит Лилиан - посланик на Държавата Израел в България, както и хора от академичните среди. След срещата ще бъде подписан и манифест „Заедно срещу езика на омразата“.  \r\n*** \r\nОт 09.00 часа в УМБАЛ „Св. Иван Рилски” проф. Шарбел Монайе, заедно с екип на Клиникато по неврохирургия на УМБАЛ „Св. Иван Рилски”, начело с доц. Сираков, ще извърши трета сложна операция, а от 12.30 часа и четвърта. На пациентите ще бъде извършена трансвенозна емболизация на ертериовенозни малформации.  \r\n*** \r\nВ 11.30 часа в Сердика Център на ниво -1 официално ще бъдат обявени победителите в конкурса „Най-добър бизнес план на НПО“.  \r\n*** \r\nОт 19.30 часа в ДНК-пространството ще се състои спектакълът „Тотална щета“.  \r\n*** \r\nОт 19.00 часа в Американския университет Благоевград (АУБ) (в сграда „Америка за България“, ет. 3, във фоайето пред ресторанта) ще се проведе церемония по награждаване на победителите в Деветото национално състезание по творческо писане на английски език. \r\n*** \r\nОт 10.00 часа до 17.00 часа в експозиционен център „Флора“ ще се проведат информационни срещи на тема „Моето образование в чужбина – прием 2019“.  \r\n*** \r\nВ 16.30 часа в квартал „Долно Езерово“ кукери ще се съберат в центъра и ще представят обреднато заораване на засяване.  \r\n*** \r\nОт 18.00 часа в експозиционен център „Флора“ ще се състои камерен концерт.  \r\n*** \r\nОт 11.00 часа в Младежкия дом ще бъдат наградени лауреатите от XXII издание на НК „Любовта в нас“.  \r\n*** \r\nОт 11.00 часа кметът на Община Видин Огнян Ценков ще бъде гост на празника по случай честването на Трифон Зарезан в село Покрайна. \r\n*** \r\nОт 14.00 часа зам.-кметът на Община Видин Венци Пасков ще бъде гост на празника по случай честването на Трифон Зарезан в село Сланотрън. \r\n*** \r\nОт 10.00 часа в местността „Учителски колонии“ във Врачанския Балкан ще се проведе традиционен зимен спортно-туристически празник „Враца – 2019“.  \r\n*** \r\nОт 10.30 часа в куклената зала на ДКТ ще се играе спектакълът „Червената шапчица“. \r\n*** \r\nОт 11.00 часа в Спортна зала „Никола Петров“ ще се проведе турнир по баскетбол за мъже – аматьорска баскетболна лига, под домакинството на БК „Локомотив“ – гр. Горна Оряховица.  \r\n*** \r\nОт 11.00 часа в с. Обручище ще започне празник в чест на Св. Трифон. Майсторите винари ще се съревновават и в конкурс за най-добро домашно мезе за вино. \r\n*** \r\nОт 15.00 часа на ледената пързалка „Black sea ice arena” ще се проведе демонстративен мач по кърлинг с участието на Българската федерация по кърлинг и спортен отдел „Black sea ice arena”. \r\n*** \r\nОт 9.00 часа в Основно училище „Професор Марин Дринов ще се проведе областен кръг на олимпиадата по история и цивилизация. \r\n*** \r\nОт 9.00 часа в Училищна спортна школа в ж.к ,,Сторгозия\" ще се проведе турнир по фехтовка ,,Купа България\" за мъже и жени, организиран от Школа по фехтовка „Спартак”- Плевен и Българска федерация фехтовка. \r\n*** \r\nОт 13.00 часа в с. Руманя ще бъде отбелязан храмов празник „Трифон Зарезан“. Ще бъде открито и обновеното читалище в селото.  \r\n*** \r\nОт 19.00 часа в Оперния театър ще се състои концертът „Here we go…again!“ на Whitesnake.", "date": "2019.02.16", "title": "Предстоящи събития в страната за 16 февруари (Агенция „Фокус“)"}
{"url": "http://www.focus-news.net/news/2019/02/16/2624132/izvestiya-prez-proletta-shte-se-iska-impiychmant-na-darzhavniya-glava-v-cherna-gora.html", "text": "\"Демфронт“, който обединява главните опозиционни сили в Черна гора, вече са събрали 25 депутатски подписа, които са необходими, за да се открие процедура по отстраняване на президента от длъжност, пише вестник  „Известия“ . Ако блокът „Демократичен фронт“ успее да получи необходимата подкрепа, въпросът за импийчмънт ще се гласува в парламента, пояснява за вестника опозиционният лидер Милан Кнежевич. \r\n„Писма с инициативата си изпращаме на всички опозиционни партии. Да осигурим подкрепа на 25 депутати не е проблем, тъй като само „Демфронт“ има 18 депутати. В момента имаме 23 подписа. Затова мисля, че гласуването може да се проведе още през март. Тогава е нужно в негова подкрепа да се изкажат 41 парламентаристи. Тук именно сме длъжни да разчитаме на отделни депутати от управляващите среди, тъй като опозицията разполага с 39 места в 81-членния Парламент. Ако инициативата премине през парламентарната процедура, след това Конституционният съд е длъжен да излезе с решение дали в дадения случай е допустимо провеждането й.\" \r\nПолитикът отбелязва, че призивът за импийчмънт на президента се свързва с нарушение на конституцията от Мило Джуканович. Като председател на управляващата Демократическа партия на социалистите е участвал непосредствено във фалшифицирането на парламентарните избори през 2016 година.   \r\n„Неотдавна беше публикувано видео, на което бившият кмет на Подгорица получава около 100 хиляди евро в навечерието на изборите от предприемач, близък на Джуканович. Има доказателства, че той самият е знаел за това.“, разказва за руското издание Милан Кнежевич и коментира: „ Не е допустимо глава на държавата ни да е човек, който се занимава с подкупи. Затова и следващата събота в Подгорица се организират масови антиправителствени протести с искане за оставката на Джуканович.“  \r\nОсновното искане към Мило Джуканович от страна на черногорците е, че той има връзки с криминалните среди, заявява за „Известия“  проф. Елена Пономарьова от Московския Държавен институт по международни отношения: „ Той е част от различни наркопотоци, свързан е с различни сфери на организираната престъпност.Неговият криминален шлейф дразни хората.“  \r\nНа практика лидерът на управляващата Демократична партия на социалистите Мило Джуканович управлява Черна гора от 1991 г. (тя обявява пълната си независимост от Държавния съюз между Сърбия и Черна гора през 2006 г. – бел. „Известия“).  Няколко пъти той е бил премиер и дори министър на отбраната, а в май 2018 печели и президентските избори.   \r\nСпоред руския експерт много граждани на Черна гора и политическата опозиция са крайно недоволни от антируската политика на сегашния черногорски президент.   \r\nМакар че икономиката на тази държава в най-голяма степен зависи от руските инвестиции и туристически потоци, през 2014 година Подгорица, след ЕС, въведе санкции срещу Москва, като след това неведнъж ги подновяваше. При това страната не е член на Евросъюза. През март 2018 година Черна гора реши да изгони руски дипломат във връзка с „делото Скрипал“.   \r\nМило Джуканович е сред главните привърженици на идеята за присъединяване на страната към НАТО. През юни 2017-та Черна гора стана 29-та държава, членка на алианса, при масови протести в страната – повече от половината жители  изразиха недоволството си от интеграцията в този военно-политически блок.  \r\nКато оправдание на антируската си политика Демократическата партия на социалистите най-често използват тезата за намеса на РФ в парламентарните избори от 16 октомври 2016 година.  По този повод вече трета година в Подгорица се води дело макар и да няма никакви доказателства за подобна намеса.  Ивелина Ватова", "date": "2019.02.16", "title": "„Известия“: През пролетта ще се иска импийчмънт на държавния глава в Черна гора"}
{"url": "http://www.focus-news.net/news/2019/02/16/2624365/kathimerini-gratski-fermeri-slozhiha-kray-na-patnite-blokadi-zasega.html", "text": "Фермерите сложиха край на тяхната блокада на гръцките магистрали, въпреки че преговорите с представителите на правителството не допринесоха за компромис, съобщава гръцкото издание  Kathimerini . \r\nЗемеделските производители са направили 23 пътни блокади в цялата страна за три седмици, изисквайки данъчни облекчения и по-ниски производствени разходи. \r\nСиндикалната съюз, представляваща фермерите, определи правителството като „враждебно“. \r\nТой обяви планове за събиране на 1 март пред сградата на съда в Лариса, централна Гърция, където се провежда процес срещу група фермери, но също така и за митинг на 17 март в същия град.  Превод и редакция : Калоян Пенков", "date": "2019.02.16", "title": "Kathimerini: Гръцки фермери сложиха край на пътните блокади, засега"}
{"url": "http://www.focus-news.net/news/2019/02/16/2624364/violeta-radeva-bchk-burgas-balgarskiyat-cherven-krast-e-nay-golemiyat-obuchitel-po-parva-dolekarska-pomosht.html", "text": "Българският червен кръст е най-големият обучител по първа долекарска помощ. Това каза за  Радио „Фокус“  -Бургас   Виолета Радева, директор на Българския червен кръст в Бургас. По думите ѝ приоритетната дейност за структурата е организационната. „В нея се включват членският и доброволческият състав, защото в същността на движението на Червения кръст стои преди всичко доброволчеството. Организационната дейност е предпоставка да се случват и всички останали – социално-помощната дейност, която се изразява в реализиране на социални услуги и организиране на различни инициативи и кампании, както и мениджмънт на бедствията – насочена към обучение на населението по оказване на първа долекарска помощ, както и да разпознава кризисните ситуации и други. Сред останалите дейности на организацията е и водноспасителната служба“, посочи още Радева. По думите и обучението в първа долекарска помощ, характерно за организацията, е насочено не само към кандидат-водачите, но и към различните целеви групи на обществото. Като друга основна дейност на местната структура, тя изтъкна кръводаряването, което, заедно с всички останали подети инициативи, се реализира, благодарение на доброволческия състав на територията на града. \r\nМария ПОПЧЕВА", "date": "2019.02.16", "title": "Виолета Радева, БЧК – Бургас: Българският червен кръст е най-големият обучител по първа долекарска помощ"}
{"url": "http://www.focus-news.net/news/2019/02/16/2624363/dimitar-zhelyazkov-ostava-v-aresta-obzor.html", "text": "Специализираният съд наложи мярка за неотклонение „задържане под стража“ на Димитър Желязков-Митьо Очите. Магистратите взеха това решение, въпреки твърденията на неговия адвокат, Илиян Василев, че здравословният статус на клиента му е влошен и условията в ареста биха се отразили зле върху състоянието му.  Заседанието по мярката за неотклонение на Желязков продължи с часове и бе прекъснато, за да му бъде направен медицински преглед и да се установи точното му здравословно състояние. Той припомни, че е претърпял медицинска операция в областта на корема, а сега ранната му е отворена и кърви. Митьо Очите изтъкна, че при това състояние няма как да остане в ареста, защото там няма нужните условия да поддържа необходимата санитарна хигиена. Въпреки това, след като се запозна с медицинските документи от прегледа, който му е бил направен късно снощи, след екстрадицията в България, съдът реши, че Желязков трябва да остане в ареста.  \r\nНаблюдващият делото прокурор Калин Близнаков уточни, че Митьо Очите е обвинен за участие в организирана престъпна група, извършвала разпространение на наркотици, побоища и палежи. По думите на прокурора към него има и обвинения за изнудване и заплащане на такса „спокойствие“ от търговски лица на територията на Бургас, Слънчев бряг и Ямбол. „Обвиненията са за това, че е завладял целия погребален бизнес на територията на област Бургас. В продължение на 3 години е събирана тази такса „спокойствие“, като сумата е възлизала на 150 лв. на погребение“, обясни още прокурорът.  \r\nПреди началото на заседанието Желязков заяви пред журналисти, че обвиненията към него са несериозни. „Сега обвиняват и дъщеря ми, как може такова нещо?“, запита той, като допълни, че дори не знае в какво точно е обвинена. Димитър Желязков каза още, че единственото, за което има притеснение, е здравословното му състояние.  \r\nМярката може да бъде обжалвана в рамките на три дни.", "date": "2019.02.16", "title": "Димитър Желязков остава в ареста (ОБЗОР)"}
{"url": "http://www.focus-news.net/news/2019/02/16/2624138/mkd-makedoniya-merki-za-predotvratyavane-na-teroristichna-ataka-ot-islyamska-darzhava-v-severna-makedoniya.html", "text": "„Министерството на вътрешните работи, след като обмени предварително оперативна информация с партньорска държава и по повод потенциални намерения за терористичен акт на територията на Република Северна Македония от членове на радикални структури, симпатизанти на организацията „Ислямска държава“ (ИД) предприе оперативно-тактически мерки, за да се идентифицират възможни организатори, логисти и потенциални извършители на нападението“, се съобщава в изявлението на МВР, информира електронното издание  МКД .  \r\nВ съобщението се казва още: „С цел възпрепятстване на терористичното нападение и осъществяване на превантивна функция, Министерството на вътрешните работи изготви план от мерки и дейности. На няколко места на територията на държавата са извършени обиски, при които са конфискувани средства и устройства, свързани с вероятността за евентуално нападение. \", се казва в изявлението на македонското МВР, публикувано в петък вечерта.  Ивелина Ватова", "date": "2019.02.16", "title": "МКД (Македония): Мерки за предотвратяване на терористична атака от „Ислямска държава“ в Северна Македония"}
{"url": "http://www.focus-news.net/news/2019/02/16/2624362/veliko-tarnovo-regionalnata-kolegiya-na-balgarskiya-lekarski-sayuz-predlaga-dopalnitelno-zaplashtane-za-nespeshnite-pregledi-v-speshno-otdelenie.html", "text": "Регионалната колегия на Български лекарски съюз във Велико Търново предлага за неспешните прегледи  в Спешно отделение да се заплаща допълнително. Това каза за  Радио „Фокус“ – Велико Търново   д-р Христо Димитров, председател на колегията. По думите му това е естествено и логично и с предприемането на тази мярка няма да бъдат погазени човешките права. „Всеки от нас има право да се чувства спешно болен, но ако се окаже, че не е спешен, нормално, редно и съвсем естествено е да си плати. В това няма нито драма или нещо свръхнечовешко. Не нарушаваме никакви ценности. Всеки има право да бъде прегледан, но и всеки трябва да си плати задължението към обществото, защото поддръжката на Спешна помощ е много скъпо упражнение за всички нас. За да покажем, че я ценим, ние трябва да я разтоварим от несвойствените му задължения. Това става като си плащаме за несвойствените прегледи“, посочи д-р Христо Димитров. По думите му тази мярка няма как да бъде предприета самостоятелно. Според него е необходима цялостна промяна на модела и на поведението на всички български граждани като ползватели на системата на здравеопазването. \r\nНадежда КРЪСТЕВА", "date": "2019.02.16", "title": "Велико Търново: Регионалната колегия на Българския лекарски съюз предлага допълнително заплащане за неспешните прегледи  в Спешно отделение"}
{"url": "http://www.focus-news.net/news/2019/02/16/2624358/afp-200-hilyaden-protest-v-barselona-zaradi-protsesa-sreshtu-katalunskite-separatisti.html", "text": "Около 200 хиляди души шестваха в Барселона заради процеса срещу каталунските сепаратистки лидери, който започна тази седмица, съобщи полицията в средиземноморския град, предава  AFP . \r\n„Самоопределението не е престъпление“, гласеше банер най-отпред  на протеста, който беше воден от регионалния лидер Ким Тора. Превод и редакция : Калоян Пенков", "date": "2019.02.16", "title": "AFP: 200-хиляден протест в Барселона заради процеса срещу каталунските сепаратисти"}
{"url": "http://www.focus-news.net/news/2019/02/16/2624135/tass-na-16-fevruari-sasht-shte-dostavyat-v-kolumbiya-humanitarna-pomosht-za-venetsuela.html", "text": "В събота Държавният департамент и министерството на отбраната на САЩ заедно ще доставят в Кукута, Колумбия, хуманитарна помощ, предназначена за жителите на Венецуела. По този повод в петък бе разпространено специално писмено изявление на заместник ръководителя на пресслужбата на Държавния департамент Робърт Паладино, предава  ТАСС .  \r\n\"САЩ отговарят на молбата на временния президент Хуан Гуайдо да се помогне, за да се удовлетворят непосредствените потребности на народа на Венецуела. \". Дипломатът е обявил, че външнополитическото ведомство на САЩ ще бъде представено от заместника на помощник държавния секретар по въпросите за Западното полукълбо Джули Чанг, а самолетът с хуманитарната помощ ще излети от Маями, Флорида на 16 февруари.  \r\nОчаква се да се предостави над 200 тона хуманитарна помощ.  \r\nВ четвъртък официалният представител на МВнР на РФ Мария Захарова заяви, че под нейно прикритие се готви провокация във Венецуела, за да се оправдае силова акция отвън.   На свой ред президентът на Венецуела Николас Мадуро в интервю за Euronews обяви, че хуманитарната помощ, която световната общественост изпраща, се състои от „развалени и заразени продукти“. На въпроса за причините да се политизира ситуацията той е отговорил, че предоставянето на хуманитарна помощ е по желание на опозицията и на американските власти, за да се унизи страната му.  Ивелина Ватова", "date": "2019.02.16", "title": "ТАСС: На 16 февруари САЩ ще доставят в Колумбия хуманитарна помощ за Венецуела"}
{"url": "http://www.focus-news.net/news/2019/02/16/2624137/afpturtsiya-vse-oshte-ne-e-razkrila-vsichko-okolo-ubiystvoto-na-hashogi.html", "text": "Турция все още не е разкрила цялата информация, която е намерила по повод убийството на журналиста Джамал Хашоги в консулството на Саудитска Арабия в Истанбул. За това съобщава в петък президентът Реджеп Ердоган, предава  AFP . \r\nВ интервю за телевизионния канал A-Haber той е потвърдил, че „ние все още не сме предоставили всички елементи, с които разполагаме“. Според турския държавен глава Анкара \"е предопределена да изнесе този случай пред международната общност,\" е казал Ердоган, като е призовал САЩ да се ангажират по-сериозно в този случай.   Ивелина Ватова", "date": "2019.02.16", "title": "AFP:Турция все още не е разкрила всичко около убийството на Хашоги"}
{"url": "http://www.focus-news.net/news/2019/02/16/2624133/reuters-tramp-obyavi-che-voennite-shte-pomagat-na-nuzhdaeshtite-se.html", "text": "В декларацията си от петък за извънредното положение по границата между САЩ и Мексико президентът Доналд Тръмп е заявил, че ще потърси помощ от военните, ако възникне нужда и „в зависимост от конкретната ситуация“, предава  Reuters . \r\n“Настоящата ситуация относно сигурността на южната граница и хуманитарната криза там заплашва интересите, свързани с националната сигурност, и създава условия за национално извънредно положение,” е заявил Тръмп в декларацията, която той използва като инструмент, с който да заобиколи Конгреса и да получи нужните му средства за строителство на стената.  Ивелина Ватова", "date": "2019.02.16", "title": "Reuters: Тръмп обяви, че военните ще помагат на нуждаещите се"}
{"url": "http://www.focus-news.net/news/2019/02/16/2624140/svetovnoizvesten-profesor-i-balgarski-nevrohirurg-operiraha-uspeshno-dve-detsa-v-stolichnata-umbal-sv-ivan-rilski-obzor.html", "text": "Две деца с тежки артериовенозни малформации (АВМ) бяха оперирани успешно в УМБАЛ “Св. Иван Рилски”. Предстои 24-часов период, в който пациентите ще бъдат под постоянно наблюдение за евентуални усложнения. „Поне ангеографски, всичко изглежда перфектно. Имаме напълно излекувани пациенти”, каза на брифинг след интервенциите доц. Станимир Сираков, ръководител на „Референтния център по мозъчно-съдови заболявания“ в УМБАЛ „Св. Иван Рилски“ – София, който оперира малките пациенти, заедно с проф. Шарбел Монайе. Професорът, който е топ три на водещите интервенционални нерворентгенолози в света, е в България по покана на УМБАЛ „Св. Иван Рилски” и лично на доц. Сираков.  \r\nМалформациите бяха изолирани чрез т.нар. ендуваскуларна емболизация – иновативен метод не само за България, но и за света. „Ендоваскуларната емболизация беше въведена преди 10 г. и и като всяка нова техника, в началото предизвика опасения и страхове, защото тази концепция трудно се разбира. С времето колегите се убедиха, че техниката е много подходяща и тя набира все по-голяма популярност, защото решава един много сериозен проблем в ситуации, които преди това не можеха да бъдат лекувани, като дълбоки АВМ, които кървят. Подобни случаи по-рано не се третираха”, обясни проф. Монайе, който е един от пионерите в използването на този метод. \r\nЛекарите оперираха първо 4,5-годишно момиченце, чиято интервенция отне близо 2 часа. Засега детето се възстановява нормално и медиците се надяват след операцията то да може да си служи отново дясната си ръчичка и дясното краче, които са парализирани в следствие на заболяването. \r\nВторият случай, на 18-годишно момче, което в резултат на своята АВМ страда от години от тежка епилепсия, затрудни повече проф. Монайе и доц. Сираков.  „Когато са толкова големи, АВМ представляват нещо като помпа, която ако запушим от едната страна, а тя не е изцяло изолирана от другата, може да се получи „експлозия”, т.е. да доведе до много масирано кървене”, обясни проф. Монайе. Въпреки сложната интервенция, лекарите са оптимисти за крайния изход и от втората операция. „При минимално травматичните техники, каквато е тази, която използвахме днес, ако постоперативният период премине гладко, пациентите се възстановяват много бързо. Повечето от тях, ако нямат оплаквания, се връщат към нормалния си начин на живот до седмица след интервенцията”, обясни доц. Сираков.  \r\nБългарският хирург обяви, че има принципна уговорка с проф. Монайе, който е водещ специалист в Университетската болница в Лимож, Франция, колаборацията между двамата да продължи и по този начин да бъде помогнато и на други български пациенти. „Горди сме, че успяваме да работим заедно с едно от най-известните имена в тази сфера в света. Днес се разбрахме, че това може да продължи и за напред. Ще събираме такива по-сложни случаи и проф. Монайе ще идва, за да ги оперираме съвместно.  Надявам се по този начин българските лекари да натрупат повече опит и за в бъдеще да третират с един добър резултат този, много сложен вид патология”, заяви доц. Станимир Сираков. \r\nДосега в Клиниката по неврохирургия на УМБАЛ „Св. Иван Рилски” са направени 39 операции на артериовенозни малформации (АВМ). Всички те са преминали успешно, без усложнения, което е много добър резултат. До този момент най-малката пациентка е била 7-годишна, а най-възрастният – 50-годишен мъж.  \r\nПредвижда се в събота проф. Монайе и доц. Сираков да продължат с операциите. Първата пациентка е на 35 години. Тя е получавала кръвоизливи три или четири пъти досега. Третирана е неколкократно в Клиниката по неврохирургия на УМБАЛ „Св. Иван Рилски”.  „Малформацията й е много сложна и досега сме постигнали частичен резултат. Надявам се утре, с помощта на проф. Монайе, ако не успеем да приключим с цялата малформация, то поне да завършим една голяма част от нея. Този тип АВМ понякога се третират планово на няколко етапа. Утре ще преценим дали ще можем да решим проблема докрай”, обясни доц. Сираков. Втората пациентка е оперирана в Клиниката по неврохирургия преди три месеца и при нея е постигнато над 80-90% редуциране на малформацията. Лекарите са оптимисти, че след втората процедура утре, тя ще бъде излекувана докрай. \r\nСъвместната демонстрация на проф. Монайе и доц. Сираков  са част от Балканската неврологична среща „Трансвенозен достъп при емболизация на мозъчна артериовенозна малформация”, за участие в която са поканени всички водещи интервенционални неврорентгенолози от региона. И двете операции бяха предавани на живо в аулата на УМБАЛ „Св. Иван Рилски”.", "date": "2019.02.16", "title": "Световноизвестен професор и български неврохирург оперираха успешно две деца в столичната УМБАЛ „Св. Иван Рилски” (ОБЗОР)"}
{"url": "http://www.focus-news.net/news/2019/02/16/2624141/avtobusnite-prevozvachi-otmeniha-protesta-si-obzor.html", "text": "На 16 януари автобусните превозвачи обявиха, че на 18 февруари ще излязат на протест, ако проблемите в бранша не бъдат решени. Те заявиха, че в този ден автобусният превоз в цялата страна ще бъде преустановен. Последва среща на превозвачите с премиера Бойко Борисов на 7 февруари. Тогава той разпореди на транспортното министерство да провери отпускането на субсидии за превоз на пътници по нерентабилни автобусни линии в слабо населени планински и гранични райони в страната. Превозвачите настояват държавата да се бори с нерегламентирания превоз в страната. По техни данни 70% от обществените превози са обхванати от нерегламентирани такива. Браншът иска обществените поръчки за превози в общините да се контролират.  \r\nНа 14 февруари автобусните превозвачи се срещнаха с министрите на финансите и на транспорта. Беше договорено до два месеца да бъдат готови промените в наредбата и изготвянето на методика за разпределението на субсидиите и компенсациите. Предвиждат се промени и в Закона за автомобилните превози, които се очаква да бъдат внесени до месец юни. Транспортният министър Росен Желязков заяви, че ще се търси по-справедливо разпределение на субсидиите и компенсациите, така че да се постигне максимална финансова ефективност. Темите са били разисквани и с Националното сдружението на общините. Министър Владислав Горанов увери превозвачите, че до дни ще бъдат внесени промени в Закона за данъка върху добавена стойност. Двете министерства обявиха готовността си да създадат механизми за контрол и санкции за справяне с нерегламентираните превози. Участниците в срещата се договориха да бъде създадена работна група, в която ще участват всички заинтересовани страни. Тя трябва да уточни механизма за контрол върху превозите, разгледа възлагането на услугата, както и да направи оптимизация на транспортните схеми. \r\nСлед постигнатите договорености, автобусните превозвачи отмениха протеста си, насрочен за 18 февруари. Председателят на Браншовия съюз за стопанска инициатива в транспорта Магдалена Милтенова обаче коментира: „Ако сроковете не се спазят, няма да имаме друга алтернатива, освен да обявим протестни действия“. Тя посочи, че превозвачите могат да организират протест във всеки момент, но засега диалогът с правителството е добър. Милтенова обърна внимание на важността на промяната на Закона за автомобилните превози и на други документи, които са остарели, както и на необходимостта от точна дефиниция за обществен превоз на пътници. Председателят на Браншовия съюз определи като неоснователни притесненията, че с протест превозвачите се опитват да влияят на евроизборите през май. „Срокът, който сме си дали е юни, а не май, когато са изборите“, коментира Милтенова. Председателят на Националното сдружение на автобусните превозвачи в България Петър Захариев посочи, че компенсациите от държавата не се получават от превозвачите, а от потребителя на услугата. Магдалена Милтенова заяви, че браншът настоява отстъпката в билетите за ученици и пенсионери да бъде реална, не по-малка или по-голяма. Тя обясни, че сега при отстъпка от 10 лева, държавата плаща само 4. Според нея държавните пари за малките населени места са твърде малко, за сметка на големите. „От 112 млн. лева около 57 млн. лева се предоставят на големите градове София, Варна, Пловдив, Плевен, Русе и Бургас. Останалите са другите общини“, уточни тя.  \r\nБиляна ИВАНОВА", "date": "2019.02.16", "title": "Автобусните превозвачи отмениха протеста си (ОБЗОР)"}
{"url": "http://www.focus-news.net/news/2019/02/16/2624134/reuters-kaliforniya-i-nyu-york-obeshtavat-pravni-predizvikatelstva-za-deklaratsiyata-na-tramp-za-izvanrednoto-polozhenie.html", "text": "В петък Калифорния и Ню Йорк обявиха, че ще предприемат законови действия срещу декларацията на президента Доналд Тръмп, с която той обяви национално извънредно положение, за да може да разполага с милиарди долари от бюджета, с които да издигне стена по границата между САЩ и Мексико, предава  Reuters . \r\nСтъпката, предприета от Тръмп, ще заобиколи Конгреса и, както предвиждат коментари от Розовата градина на Белия дом, декларацията за извънредно положение ще се изправи пред правно предизвикателство, което ще продължи доста време.   \r\nПочти веднага след като Тръмп обяви решението си, главният прокурор на щата Ню Йорк, който е от Демократическата партия, Летиша Джеймс заяви: „ Няма да останем мълчаливо пред това нарушаване на законността и ще използваме всеки правен инструмент, с който разполагаме”. \r\nНа свой ред, отделно от нея губернаторът на Калифорния, който е също от демократите, Гейвън Нюсъм, определи националното извънредно положение като измислено и предупреди: „ Нашето послание за Белия дом е ясно и просто: с Калифорния ще се видите в съда”. \r\nРепубликанският президент търси начин да построи обещаната от него стена, която по думите му ще спре потока от наркотици и незаконна имиграция. \r\n Демократите, на свой ред, твърдят, че няма да има полза от стената и тя е неморална.    Ивелина Ватова", "date": "2019.02.16", "title": "Reuters:  Калифорния и Ню Йорк обещават правни предизвикателства за декларацията на Тръмп за извънредното положение"}
{"url": "http://www.focus-news.net/news/2019/02/16/2624136/gazeta-express-kosovo-haradinay-iska-germaniya-da-se-angazhira-s-dialoga-kosovo-sarbiya.html", "text": "Премиерът на Косово Харадинай, който участва в Конференцията за сигурност в Мюнхен, е заявил, че темите, свързани с митата за сръбските и босненските стоки, които неговото правителство въведе, трябва да се обсъждат по време на диалога между Сърбия и Косово, информира електронното издание на прищинския всекидневник  Gazeta Express .  \r\nСпоред него властите в Белград планират продължение на диалога между Косово и Сърбия, под егидата на ЕС и отмяна на митата. Харадинай обаче не е съгласен на това развитие на нещата: “Трябва да седнем и да обсъдим всички теми, включително и митата, защото те са свързани с диалога,” е заявил косовският премиер.  \r\nПред медиите той е заявил, че Германия е против прекрояване на границата между Косово и Сърбия и я отбелязал, че поне двама американски сенатори са срещу това развитие и против идеята на косовския президент Хашим Тачи. “Берлин е наясно и съвсем точно те се обявяват против преначертаване на границите, защото това ще се окаже истинска опасност за целия регион, а не само за отношенията между Косово и Сърбия. Американските сенатори са скептични по този въпрос“.   Ивелина Ватова", "date": "2019.02.16", "title": "Gаzeta Express (Косово): Харадинай иска Германия да се ангажира с диалога Косово-Сърбия"}
{"url": "http://www.focus-news.net/news/2019/02/16/2624142/mkd-makedoniya-severna-makedoniya-e-aktiven-uchastnik-v-protsesite-svarzani-s-globalnata-sigurnost.html", "text": "„Северна Македония e активен участник в процесите, свързани с глобалната сигурност“. Това е заявил македонският премиер Зоран Заев в Мюнхен на Конференцията за сигурност.  Той оглавява правителствената делегация, която участва в събитието, информира електронното скопско издание  МКД .  \r\nОсвен участие в събития и дискусии от дневния ред на програмата на конференцията, македонската делегация има планирани и двустранни срещи. В петък Заев е разговарял с президента на Черна гора Мило Джуканович. Двамата са потвърдили готовността си да разширяват отношенията между двете балкански държави, особено в икономическата сфера.   \r\nНа Конференцията за сигурност в Мюнхен Заев се съпровожда от министрите – на отбраната Радмила Шекеринска, на външните работи Николай Димитров и парламентариститът Джевад Адеми.   Ивелина Ватова", "date": "2019.02.16", "title": "МКД (Македония): Северна Македония e активен участник в процесите, свързани с глобалната сигурност"}
{"url": "http://www.focus-news.net/news/2019/02/16/2624139/mkd-makedoniyasashtestvuva-povishen-risk-ot-teroristichna-ataka-v-severna-makedoniya.html", "text": "От посолството на САЩ в Скопие информират, че има повишен риск от терористични нападения от организацията „Ислямска държава“ (ИД) в Северна Македония, пише на страницата си електронното издание  МКД .  \r\nСпоред информацията на американското посолство, ИД възнамерява да напада цивилни лица, включително и американски граждани, които пътуват в чужбина. Терористични организации и отделни индивиди, вдъхновени от екстремистката  идеология, имат намерение да нападат обществени места като използват по-малко сложни методи и превозни средства и хладно оръжие. Те избират за свои цели  \"лесни мишени\" като търговски центрове и пазари, летища, хотели, клубове и ресторанти, училища, паркове и места, където се провеждат публични събития - спортни състезания, политически митинги, демонстрации, празници, тържества\", съобщават от посолството на САЩ в Скопие. \r\nПо повод нападението в петък след обед срещу  посолството на САЩ са били призовани и части от противопожарната служба в Скопие.  \r\nПо-рано македонското МВР излезе с изявление, че са предприети мерки да се предотвратяват терористични атаки от ИД в Република Северна Македония.   Ивелина Ватова", "date": "2019.02.16", "title": "МКД (Македония):Съществува повишен риск от терористична атака в Северна Македония"}
{"url": "http://www.focus-news.net/news/2019/02/16/2624144/", "text": "За нови 4 случая на морбили информира РЗИ-Благоевград в петък. Три от тях са на деца, хоспитализирани в Инфекциозното отделение на МБАЛ – Благоевград, а четвъртият – на 27-годишен мъж. С тях болните у нас стават 21. По данни на Министерството на здравеопазването трите деца са от Разлог и са съответно на 1 г.5 м, 1 г.8 м и 13 г. Те са били хоспитализирани в МБАЛ –  Разлог с различни диагнози и са били изписани преди да се появят клиничните симптоми на първите случаи на морбили, съобщени на 14 февруари. Проучва се имунизационният им статус. 27-годишният мъж също е от Разлог. Той е пристигнал от Италия преди около седмица с оплаквания от висока температура и кашлица. Лекувал се е в домашни условия, но поради неповлияване на симптомите, след преглед от общопрактикуващ лекар, е хоспитализиран със съмнение за морбили. Мъжът е в тежко състояние с дихателна недостатъчност и е преведен в Отделение по анестезиология и интензивно лечение. До момента 19 от доказаните 21 случая на морбили са при деца. Повечето от заболелите не са били имунизирани. Като спешна мярка бе затворено Детското отделение на МБАЛ-Разлог, от където е тръгнала заразата при децата. Според специалистите за момента няма опасност от разрастване на епидемия.", "date": "2019.02.16", "title": "21 са вече случаите на морбили у нас (ОБЗОР)"}
{"url": "http://www.focus-news.net/news/2019/02/16/2624148/premierat-boyko-borisov-poluchi-nay-visokoto-otlichie-na-sarbiya-obzor.html", "text": "На официална церемония премиерът Бойко Борисов беше удостоен с „Орденът на Република Сърбия“- най-високото отличие на страната. Събитието се проведе по повод националния празник на Сърбия- Денят на държавността. Сръбският външен министър Ивица Дачич посрещна министър-председателя на летището в Белград. Церемонията се състоя в Президентството на Сърбия, а отличието беше връчено на Бойко Борисов от държавния глава Александър Вучич. Мотивите на сръбската страна да устои българския премиер с най-високото отличие са изключителните му заслуги за развиването и затвърждаването на миролюбивото сътрудничество и приятелските отношения между двете страни. \r\n„Приемам „Орденът на Република Сърбия“ от името на всички, които вярваме, че страната скоро ще бъде член на ЕС“, заяви премиерът Бойко Борисов, след като получи високото отличие. По думите му то показва оценката за работата на България по време на Председателството. Той подчерта, че няма по-добро от това съседите да са държави-членки на ЕС, защото така заедно можем да работим по набелязаните инфраструктурни проекти – жп линии, магистрали, газопроводи и в областта на туризма. Министър-председателят честити празника на сръбските граждани и им пожела здраве и късмет. „Мога да ви уверя, че колкото и труден да е светът, колкото и трудни решения да взехме, особено след война – аз вярвам и виждам, че Сърбия върви по верен път и няма по-хубаво от приятелството, от мира и дружбата между народите“, заяви Борисов. \r\nЕлектронното издание на белградския ежедневник „Вечерне Новости“ съобщи, че сръбският президент Вучич е връчил ордени на българския премиер Бойко Борисов и на сръбския представител в Президиума на Босна и Херцеговина Милорад Додик. Държавният глава Александър Вучич заяви, че на сърбите са им нужни смелост, за да не се поддадат на външен натиск и да защитят правото на народа си да оцелее, както и мъдрост, за да вземат най-добрите решения за бъдещето на държавата си. Той припомни, че на днешния ден преди 215 години, бунтовниците са тръгнали на борба за свобода, предвождани от Караджордже. „Както и преди 215 години, все още пред нас има големи предизвикателства и ценности, които да преследваме – свобода, мир и равенство“, посочи президентът. По думите му ценностите, от които са били водени бунтовниците, могат да бъдат намерени и в първата Конституция на страната от 1835 година.", "date": "2019.02.16", "title": "Премиерът Бойко Борисов получи най-високото отличие на Сърбия (ОБЗОР)"}
{"url": "http://www.focus-news.net/news/2019/02/16/2624150/", "text": "Часове, след като депутатите приеха окончателно промените в Изборния кодекс, омбудсманът Мая Манолова обяви в Народното събрание, че с екипа ѝ работят по конституционна жалба срещу ИК. Още при разглеждането на изборното законодателство заявка за атакуване на кодекса в Конституционния съд направиха и от БСП. Те обявиха още, че ще сезират Венецианската комисия и призоваха президентът Румен Радев да наложи вето върху промените в ИК. ВМРО също апелираха държавния глава да върне за ново обсъждане изборните промени в частта им за преференциите.  Омбудсманът Мая Манолова  бе категорична, че няма как да остане безразлична към посегателството върху изборните права на българите. Манолова уточни, че изчаква момента, в който тези текстове ще бъдат обнародвани и още тогава ще пусне конституционна жалба. По думите ѝ това е 13-ата поправка в Изборния кодекс и всяка следваща отнема още и още права. „Като започнем от отнемането на правото на избор на кметовете на малките населени места, посегателствата върху преференцията“, аргументира се още Мая Манолова. Тя обърна внимание, че с приетите промени се премахва съдебният контрол върху всички актове на избирателните комисии. „Достижение, което съществуваше в кодекса. Сега реално хората се лишават и от право на защита и от право на съдебен контрол върху актовете на ЦИК и на местните комисии. Подсъдността също се променя. Абсурдът решение на ЦИК да се обжалват в местни административни съдилища наистина е огромен. Нарушават се основни конституционни принципи“, заяви Манолова. Според нея промените в Изборния кодекс са грубо посегателство върху правата на българските граждани. Манолова бе категорична, че ще използва в пълен обем правомощията си срещу Изборния кодекс. Според омбудсмана Народното събрание нарушава закона и като отказва да замени Централната избирателна комисия със следваща.  \r\nИзказването на Мая Манолова предизвика коментари в кулоарите на Народното събрание.  Депутатът от ПГ на ГЕРБ Спас Гърневски  заяви, че Манолова може да прецени какви действия ще предприеме, но по Конституция България се управлява от многопартийна система. Според него преференциите са нещо много хубаво, но е хубаво и да може партията да си подреди кадрите, когато влиза в общинския съвет или в парламента със съответните специалисти. Във връзка с обвиненията за сговор с ДПС, Гърневски посочи, че редица техни предложения са отхвърлени от ГЕРБ. „Там, където има предложение добро, което е работещо, няма нищо лошо до се обединяваме“, заяви депутатът от ГЕРБ. Той подчерта, че целта на ГЕРБ е била да отстрани ДПС и БСП от властта.  Говорителят на ПГ на „БСП за България“ Елена Йончева  коментира, че отнемането на преференциалния вот е голям удар срещу демокрацията. Според нея е очевидно, че ГЕРБ и ДПС са гласували заедно срещу отнемането на правото на българските граждани. „Този висок праг на практика е недостижим. Това е отнемане на правото на българския гражданин за преференциално гласуване“, допълни Йончева и изтъкна, че тези текстове са приети на тъмно. „Може би следващото нещо, което трябва да предложим, е Народното събрание да заседава нощно време, за да може да спасим и тези 8% доверие на българския избирател. Да не се вижда цялото беззаконие и целия срам, който вършат българските депутати“, посочи Елена Йончева.  Заместник-председателят на НФСБ Валентин Касабов  заяви, че всичко, което говори Мая Манолова, са празни приказки и безобразието с преференциите трябва да спре. Попитан дали е имало сговор между ГЕРБ и ДПС за Изборния кодекс, Валентин Касабов заяви, че според него няма. „Нека си зададем въпроса кои са милионерите в БСП“, коментира Касабов. На въпрос другите партии нямат ли милионери, той отговори: „Имат“. В отговор на питане дали ще си промени позицията за преференциите, той посочи, че това безобразие трябва да спре. Народният представител от ПГ на ДПС Джейхан Ибрямов  бе категоричен, че преференциите са факт в Изборния кодекс. „Имаше сериозни дебати в продължение на 15-16 часа. За съжаление, общественото мнение беше насочено към онзи момент, че едва ли не преференциите вече не са факт. Заявявам отговорно и категорично, преференциите са факт в Изборния кодекс. Едно единствено нещо не е факт. Бяха отнети конституционните права на български граждани, които живеят в страни извън ЕС“, обяви Ибрямов. Той попита какво се прави с тези български граждани, които живеят във Великобритания, в Турция, в САЩ, Канада, Македония и Молдова. „Станахме свидетели именно на това - как чрез различни изборни технологии и хватки им отнехме правото да гласуват“, коментира депутатът от ДПС. По отношение на твърденията за сговор между ГЕРБ и ДПС, той обясни, че няма такъв. По думите му, ако има сговор, той е и между БСП и ГЕРБ, и всички останали за потъпкване на човешките права на българските граждани да не могат да гласуват. \r\nОт Хасково, където участва в дискусия с представители на регионалния бизнес,  президентът Румен Радев  коментира събитията и предстоящите си действия по отношение на приетите промени така: \"Нека се изговорят другите, моите действия са ясни, те ще дойдат\". \r\nОт Мюнхен, където се включи в конференция по сигурността,  премиерът Бойко Борисов  заяви от своя страна, че е оставил парламентарната група на ГЕРБ и народните представители сами да решат въпросите с Изборния кодекс. \"Нали това искате - да не им се бъркаме в работата. Аз си върша моята работа, парламентът си решава техните проблеми\", заяви премиерът, като отбеляза, че президентът Радев е бил изпран по същия Изборен кодекс по време на управление на ГЕРБ. \"Като можеш да спечелиш, си спечелваш, както и аз при тях съм спечелвал\", коментира още той.", "date": "2019.02.16", "title": "Изборният кодекс влиза в Конституционния съд (ОБЗОР)"}
{"url": "http://www.focus-news.net/news/2019/02/16/2624149/the-guardian-pol-manafort-tryabva-da-poluchi-prisada-ot-24-godini-zatvor.html", "text": "Според специалния съветник Робърт Мюлер бившият мениджър на кампанията на Доналд Тръмп Пол Манафорт трябва да бъде осъден на 24 години затвор, пише  The Guardian  .  \r\nПрез август 2018 той бе обвинен от осем съдебни състава за митнически и банкови измами  \r\nЕкипът на Мюлер е доказал, че Манафорт трябва да получи между 235 и 292 месеца затвор или между 19 и половина и 24 години за „сериозни, продължителни и дръзки“ финансови престъпления.   \r\n69-годишният Манафорт може да получи и финансови глоби в размер на повече от 50 милиона щатски долара, по данни, установени от прокурорите на Мюлер. Крайната присъда ще бъде решена от федералния съдия Т.С. Елиът.   \r\nНовите съдебни разкрития срещу Манафорт са във връзка с обвиненията срещу Манафорт, повдигнати във Вирджиния през миналата година за измама и други деяния, които ветеранът- политически консултант е извършвал преди да се присъедини към предизборния екип на Тръмп през 2016-та година.   \r\n“В продължение на десетилетие и повече Манафорт е действал като недосегаем от закона и е завлякъл федералното правителство и редица финансови институции с милиони долари“, твърдят хора от екипа на Мюлер: „Присъдата сега трябва да е отражение на сериозността на тези престъпления и да послужи като разубеждаване както за Манафорт, така и за други като него, да не се ангажират в подобни деяния.”  \r\nСъдебното жури, което през август го обвини в престъпления по осем случая, не успя тогава да постигне консенсус по 10 други обвинения срещу Манафорт.   \r\nУстановено е, че той е успял да скрие от американските власти повече от 16 милиона долари приходи . Това му е позволило да не плати шест милиона долара данъци. Освен това е укрил десетки милиони долари в чужди банки. \r\nУстановено е също, че Манафорт има достатъчно „дебели сметки“, с които да покрие дължимите пари, но „той просто е избрал да не се съобразява със закони, които ще намалят богатството му“. \r\nОт екипа на Мюлер заявяват, че Манафорт използвал измамите и злоупотребите, за да си осигури „бляскав жизнен стил“  – множество жилища, луксозни килими и яке от пера и кожа на щраус, особено докато е работел за проруски настроени политици в Украйна. \r\nМюлер разследва руска намеса в американските президентски избори през 2016 година. Според разузнавателните служби така е било помогнало на Тръмп да заеме поста. Разследващите от екипа на Мюлер твърдят, че връзката на Манафорт с Константин Килимник през 2016-та, за когото се предполага, че е руски оперативен разузнавач, е в центъра на разследването им.    Ивелина Ватова", "date": "2019.02.16", "title": "The Guardian: Пол Манафорт трябва да получи присъда от 24 години затвор"}
{"url": "http://www.focus-news.net/news/2019/02/16/2624143/tanyug-vuchich-kosovskata-albanska-platforma-e-protiv-dialoga.html", "text": "В Мюнхен, където участва в работата на Конференцията за сигурност, сръбският президент Александър Вучич е обявил, че косовската албанска платформа за подновяване на диалога с Белград фактически е платформа против диалога, предава агенция  . \r\n\"Те твърдят открито, че не искат дискусии“, е казал Вучич пред репортерите и е пояснил, че „Според платформата на Прищина всичко трябва да се провежда в рамките на тяхната конституция и онова, което според тях е запазване на териториалния интегритет и суверенитет на Косово“. \r\nСръбският президент задава въпроса: „Как биха могли да обяснят това на когото и да било в света?“  \r\nАлександър Вучичи съвсем не е оптимистично настроен за възможността Прищина да отмени своите мита за сръбските стоки, но смята, че Сърбия ще се приспособи към ситуацията, защото знае как да се защитава, знае също така да защитава мира и стабилността.    Ивелина Ватова", "date": "2019.02.16", "title": "ТАНЮГ: Вучич: Косовската албанска платформа е против диалога"}
{"url": "http://www.focus-news.net/news/2019/02/16/2624152/obshtestven-konsultativen-savet-shte-se-zanimava-s-tol-sistemata-obzor.html", "text": "Парламентът създаде Обществен консултативен съвет по въвеждане на електронната система за таксуване на база време и изминато разстояние. Депутатите ангажираха регионалния министър Петя Аврамова да дава информация за напредъка на тол системата. Съветът бе създаден по идея на ГЕРБ, в рамките на разискванията с министъра за системата за електронни винетки. Дебатите по темата бяха инициирани от БСП на 8 февруари с подписите на 59 народни представители от групата, с което бе изпълнено изискването да са се подписали поне 1/5 от членовете. В пленарна зала бяха отхвърлени предложенията на БСП, част от проекторешението за разискването. От опозицията предлагаха да се създаде Временна парламентарна комисия, която да направи пълен преглед на възлагането, изпълнението на обществената поръчка за проектиране, изграждане и въвеждане на електронната система за събиране на таксите за ползване на републиканската пътна мрежа. Предложението за създаване на комисията бе отхвърлено с аргумента, че няма  нужда от подобна комисия. Депутатът   Тома Биков от ГЕРБ  обърна внимание, че управляващите много пъти са подкрепяли исканията на БСП за анкетни комисии. „Очаквахме помощ от вас, а не да превръщате технически проблем в политически“, се обърна той към БСП. „Повече винетки са продадени, отколкото миналата година, което означава, че системата работи. 200 човека са имали проблем от 200 000“, коментира Биков. От ГЕРБ изтъкнаха, че опозицията е успяла от чисто технически проблеми да изгради политически тайфуни около системата за електронните винетки. От БСП отчетоха, че пороците на системата за електронните винетки са заложени още при самото възлагане на поръчката.  Заместник-председателят на ПГ на „БСП за България“ Георги Свиленски  посочи, че управляващите не се интересуват от проблемите на гражданите на пътя и искат Обществен съвет. „Изнудвана ли е фирмата изпълнител да наема подизпълнител? Да, защото от АПИ са ги изнудвали, не от медиите. Имало ли е в поръчката намалени дейности? Имало ли е или не е имало. Имало ли е 200 метра оптичен кабел, който след това не е бил необходим? Имало ли е заповед от АПИ една седмица преди 31 декември да спре монтажът на тол апаратите, които направиха този хаос, който и вие оценихте в началото на годината?“, попита той. „Пак няма отговор. По тази причина искаме комисия, която не да разследва, а да види всички обстоятелства по обявяването на поръчката“, аргументира се Свиленски и обърна внимание, че тази поръчка и била спирана 5 пъти. „Това е в интерес на всички български граждани, включително и на вас“, подчерта зам.-председателят на ПГ на „БСП за България“.  Министърът на регионалното развитие и благоустройството Петя Аврамова  благодари на БСП за инициираните разисквания и отчете, че  са станали част от информационната кампания, от която имат нужда българите. Тя се обърна към опозицията и ги призова, ако разполагат с информация за изнудване за системата за електронните винетки, да сезират контролните органи. Министърът подчерта, че пътният сектор ще стане първият, който ще се самоиздържа и ефектът ще бъде усетен от хората с качеството на пътищата в България. Аврамова изтъкна, че такава реформа няма нужда от конфронтации, а от общи усилия. „Електронното таксуване, както вече беше отбелязано от вас, е най-голямата и съществена реформа в ресора на МРРБ през последните години. Тя не е просто да поставим камери на пътя, а чрез нея изцяло се подменя досега съществуващият модел на хартиените винетки за време и за леки автомобили и за тежкотоварни автомобили на база изминато разстояние. С реформата ще осигурим реално заплащане за използването на пътищата при това без да се натоварва бюджета на гражданите“, обяви министърът. По думите ѝ без значение от коя партия са събрани около 1 млрд. лв. годишно, те ще бъдат изразходени само и единствено за рехабилитацията на пътищата. Тя отчете, че в момента от 20 хил. км републиканска пътна мрежа, 8 хил. км са за ремонт.   \r\nДеница КИТАНОВА", "date": "2019.02.16", "title": "Обществен консултативен съвет ще се занимава с тол системата (ОБЗОР)"}
{"url": "http://www.focus-news.net/news/2019/02/16/2624151/the-morning-star-mladezhta-v-tsyala-velikobritaniya-protestira-za-klimatichnite-promeni.html", "text": "Хиляди ученици в цяла Великобритания в петък напуснаха класните стаи, за да настояват за незабавни действия срещу промените в климата, пише вестник  The Morning Star . \r\nОрганизаторите на Четвъртия младежки протест за климата призовават за промяна в нагласата към представата за „екологично извънредно положение“ и искат така реформа в националната учебна програма, която да помогне на учениците да бъдат точно и ясно информирани за климатичното бедствие.   \r\nПротестите обхванаха повече от 60 от големите градове на Острова, в това число Брайтън, Кеймбридж и Лондон.  На площада пред Парламента в централен Лондон децата, някои с училищни униформи, носеха плакати и викаха: „Промяна сега!“ и „Хей, хоу, шистовите горива да се махат!“  \r\nЕдин от организаторите  се обърна към тълпата с думите“Отговорността вече пада върху нас. Ние ще се надигнем и ще предприемем действия. Ако ние наистина сме бъдещето, тогава вероятно нещата са по-светли.“  \r\nТрафикът в района беше спрян, след като протестиращите окупираха един от туристическите автобуси, блокираха движението и пееха „ние не се движим“. Други седнаха по средата на пътната лента и с часове блокираха движението, трети се бяха покатерили на светофарите.   \r\nОт британския клон на международната неправителствена организация „Грийнпийс“ заявиха: „Младежите знаят, че техният живот ще се промени драматично под влияние на климатичните промени. Рисковете, които възрастните се опитват да избегнат, са проблемите, които младите ще наследят.“   \r\nПремиерът Тереза Мей и образователният министър Дамиан Хинд са разкритикували младежкия протест.    Ивелина Ватова", "date": "2019.02.16", "title": "The Morning Star: Младежта в цяла Великобритания протестира за климатичните промени"}
{"url": "http://www.focus-news.net/news/2019/02/16/2624153/the-telegraph-izgubihme-svobodata-i-nezavisimostta-si-v-obedinenoto-kralstvo.html", "text": "„Изгубихме свобода и независимостта си в Обединеното кралство“, твърди британско семейство, което е било задържано в Сирия заради връзки с  терористичната организация „Ислямска държава“ (ИД), пише вестник  The Telegraph  в днешния си брой. \r\nСемейство от Манчестър е било задържано в Сирия по подозрения, че има връзки с терористичната организация „Ислямска държава“. То е настоявало да бъде върнато във Великобритания в името на по-добър живот за децата им, след като са били отвлечени от сили, поддържани от западните държави.  \r\n51-годишната Сафия Зайнаб е майка на две дъщери – на 29 и на 17 години. Тя е Дидсбъри и настоява, че всички те са изгубили свободата си и искат да им се разреши да се върнат у дома.  Жените твърдят, че роднини са им препоръчали да отидат на почивка в Турция през 2014 година, но от там те се озовали в Сирия. „Не сме наясно как се случи и от тогава се опитваме да избягаме, но не е възможно“ . Семеството е било подробно разпитано, след като Сирийските демократични сили са го спасили в източните части на страната.   Ивелина Ватова", "date": "2019.02.16", "title": "The Telegraph: 'Изгубихме свободата и  независимостта си в Обединеното кралство“"}
{"url": "http://www.focus-news.net/news/2019/02/16/2624154/sport-basketbolistite-ot-real-madrid-bez-problemi-v-bitkata-za-kupata-na-ispaniya.html", "text": "В четвъртфинален двубой от турнира за Купата на Испания баскетболистите от  Реал Мадрид победиха съперниците си от Естудиантес, също от Мадрид, с 94:63. \r\nС по 16 точки за победата на Реал Мадрид допринесоха Густаво Айон и Дек, Кампацо – със 7 точки и 8 асистенции. В Естудиантес най-много точки събраха Артеага  (12 т.) и Клавел (10 т.). \r\nВ събота на полуфиналите баскетболистите от Реал Мадрид играят срещу Ховентут.", "date": "2019.02.16", "title": "Спорт: Баскетболистите от Реал Мадрид без проблеми в битката за Купата на Испания"}
{"url": "http://www.focus-news.net/news/2019/02/16/2624156/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Според специалния съветник Робърт Мюлер бившият мениджър на кампанията на Доналд Тръмп Пол Манафорт трябва да бъде осъден на 24 години затвор, пише  The Guardian  .  \r\nПрез август 2018 той бе обвинен от осем съдебни състава за митнически и банкови измами.  \r\nЕкипът на Мюлер е доказал, че Манафорт трябва да получи между 235 и 292 месеца затвор или между 19 и половина и 24 години за „сериозни, продължителни и дръзки“ финансови престъпления.   \r\n69-годишният Манафорт може да получи и финансови глоби в размер на повече от 50 милиона щатски долара, по данни, установени от прокурорите на Мюлер. Крайната присъда ще бъде решена от федералния съдия Т.С. Елиът.   \r\nНовите съдебни разкрития срещу Манафорт са във връзка с обвиненията срещу Манафорт, повдигнати във Вирджиния през миналата година за измама и други деяния, които ветеранът- политически консултант е извършвал преди да се присъедини към предизборния екип на Тръмп през 2016-та година.   \r\n“В продължение на десетилетие и повече Манафорт е действал като недосегаем от закона и е завлякъл федералното правителство и редица финансови институции с милиони долари“, твърдят хора от екипа на Мюлер: „Присъдата сега трябва да е отражение на сериозността на тези престъпления и да послужи като разубеждаване както за Манафорт, така и за други като него, да не се ангажират в подобни деяния.”  \r\nСъдебното жури, което през август го обвини в престъпления по осем случая, не успя тогава да постигне консенсус по 10 други обвинения срещу Манафорт.   \r\nУстановено е, че той е успял да скрие от американските власти повече от 16 милиона долари приходи . Това му е позволило да не плати шест милиона долара данъци. Освен това е укрил десетки милиони долари в чужди банки. \r\nУстановено е също, че Манафорт има достатъчно „дебели сметки“, с които да покрие дължимите пари, но „той просто е избрал да не се съобразява със закони, които ще намалят богатството му“. \r\nОт екипа на Мюлер заявяват, че Манафорт използвал измамите и злоупотребите, за да си осигури „бляскав жизнен стил“  – множество жилища, луксозни килими и яке от пера и кожа на щраус, особено докато е работел за проруски настроени политици в Украйна. \r\nМюлер разследва руска намеса в американските президентски избори през 2016 година. Според разузнавателните служби така е било помогнало на Тръмп да заеме поста. Разследващите от екипа на Мюлер твърдят, че връзката на Манафорт с Константин Килимник през 2016-та, за когото се предполага, че е руски оперативен разузнавач, е в центъра на разследването им. \r\n*** Хиляди ученици в цяла Великобритания в петък напуснаха класните стаи, за да настояват за незабавни действия срещу промените в климата, пише вестник  The Morning Star . \r\nОрганизаторите на Четвъртия младежки протест за климата призовават за промяна в нагласата към представата за „екологично извънредно положение“ и искат така реформа в националната учебна програма, която да помогне на учениците да бъдат точно и ясно информирани за климатичното бедствие.   \r\nПротестите обхванаха повече от 60 от големите градове на Острова, в това число Брайтън, Кеймбридж и Лондон.  На площада пред Парламента в централен Лондон децата, някои с училищни униформи, носеха плакати и викаха: „Промяна сега!“ и „Хей, хоу, шистовите горива да се махат!“  \r\nЕдин от организаторите  се обърна към тълпата с думите“Отговорността вече пада върху нас. Ние ще се надигнем и ще предприемем действия. Ако ние наистина сме бъдещето, тогава вероятно нещата са по-светли.“  \r\nТрафикът в района беше спрян, след като протестиращите окупираха един от туристическите автобуси, блокираха движението и пееха „ние не се движим“. Други седнаха по средата на пътната лента и с часове блокираха движението, трети се бяха покатерили на светофарите.   \r\nОт британския клон на международната неправителствена организация „Грийнпийс“ заявиха: „Младежите знаят, че техният живот ще се промени драматично под влияние на климатичните промени. Рисковете, които възрастните се опитват да избегнат, са проблемите, които младите ще наследят.“   \r\nПремиерът Тереза Мей и образователният министър Дамиан Хинд са разкритикували младежкия протест.   \r\n*** „Изгубихме свобода и независимостта си в Обединеното кралство“, твърди британско семейство, което е било задържано в Сирия заради връзки с  терористичната организация „Ислямска държава“ (ИД), пише вестник  The Telegraph  в днешния си брой. \r\nСемейство от Манчестър е било задържано в Сирия по подозрения, че има връзки с терористичната организация „Ислямска държава“. То е настоявало да бъде върнато във Великобритания в името на по-добър живот за децата им, след като са били отвлечени от сили, поддържани от западните държави.  \r\n51-годишната Сафия Зайнаб е майка на две дъщери – на 29 и на 17 години. Тя е Дидсбъри и настоява, че всички те са изгубили свободата си и искат да им се разреши да се върнат у дома.  Жените твърдят, че роднини са им препоръчали да отидат на почивка в Турция през 2014 година, но от там те се озовали в Сирия. „Не сме наясно как се случи и от тогава се опитваме да избягаме, но не е възможно“ . Семеството е било подробно разпитано, след като Сирийските демократични сили са го спасили в източните ч", "date": "2019.02.16", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/16/2624155/pregled-na-mezhdunarodnite-novini-do-6-chasa-agentsiya-fokus.html", "text": "Министърът на външните работи на ФРГ Хайко Маас определи укрепването на Европа като един от основните национални интереси на Германия, съобщава националният ежедневник  Die Frankfurter Allgemeine Zeitung . \r\n„Германия и нейните европейски партньори - и тук изрично включвам Великобритания - се нуждаят от Европа като силен играч, а не като обект на глобалната политика\", подчерта Маас в реч пред Мюнхенската конференция по сигурността. Успехът и развитието на европейския проект са част от германската държавна обосновка, допълни първият дипломат на Берлин.  \r\nВ първия ден от провеждането на тазгодишното издание на форума в Мюнхен, Маас предупреди участниците да не дават прекалено голямо пространство за разговори за разходите за отбрана, подчертават от редакцията. \r\n*** В петък Калифорния и Ню Йорк обявиха, че ще предприемат законови действия срещу декларацията на президента Доналд Тръмп, с която той обяви национално извънредно положение, за да може да разполага с милиарди долари от бюджета, с които да издигне стена по границата между САЩ и Мексико, предава  Reuters . \r\nСтъпката, предприета от Тръмп, ще заобиколи Конгреса и, както предвиждат коментари от Розовата градина на Белия дом, декларацията за извънредно положение ще се изправи пред правно предизвикателство, което ще продължи доста време.   \r\nПочти веднага след като Тръмп обяви решението си, главният прокурор на щата Ню Йорк, който е от Демократическата партия, Летиша Джеймс заяви: „ Няма да останем мълчаливо пред това нарушаване на законността и ще използваме всеки правен инструмент, с който разполагаме”. \r\nНа свой ред, отделно от нея губернаторът на Калифорния, който е също от демократите, Гейвън Нюсъм, определи националното извънредно положение като измислено и предупреди: „ Нашето послание за Белия дом е ясно и просто: с Калифорния ще се видите в съда”. \r\nРепубликанският президент търси начин да построи обещаната от него стена, която по думите му ще спре потока от наркотици и незаконна имиграция. \r\n Демократите, на свой ред, твърдят, че няма да има полза от стената и тя е неморална.   \r\n*** \"Демфронт“, който обединява главните опозиционни сили в Черна гора, вече са събрали 25 депутатски подписа, които са необходими, за да се открие процедура по отстраняване на президента от длъжност, пише вестник  „Известия“ . Ако блокът „Демократичен фронт“ успее да получи необходимата подкрепа, въпросът за импийчмънт ще се гласува в парламента, пояснява за вестника опозиционният лидер Милан Кнежевич. \r\n„Писма с инициативата си изпращаме на всички опозиционни партии. Да осигурим подкрепа на 25 депутати не е проблем, тъй като само „Демфронт“ има 18 депутати. В момента имаме 23 подписа. Затова мисля, че гласуването може да се проведе още през март. Тогава е нужно в негова подкрепа да се изкажат 41 парламентаристи. Тук именно сме длъжни да разчитаме на отделни депутати от управляващите среди, тъй като опозицията разполага с 39 места в 81-членния Парламент. Ако инициативата премине през парламентарната процедура, след това Конституционният съд е длъжен да излезе с решение дали в дадения случай е допустимо провеждането й.\" \r\nПолитикът отбелязва, че призивът за импийчмънт на президента се свързва с нарушение на конституцията от Мило Джуканович. Като председател на управляващата Демократическа партия на социалистите е участвал непосредствено във фалшифицирането на парламентарните избори през 2016 година.   \r\n„Неотдавна беше публикувано видео, на което бившият кмет на Подгорица получава около 100 хиляди евро в навечерието на изборите от предприемач, близък на Джуканович. Има доказателства, че той самият е знаел за това.“, разказва за руското издание Милан Кнежевич и коментира: „ Не е допустимо глава на държавата ни да е човек, който се занимава с подкупи. Затова и следващата събота в Подгорица се организират масови антиправителствени протести с искане за оставката на Джуканович.“  \r\nОсновното искане към Мило Джуканович от страна на черногорците е, че той има връзки с криминалните среди, заявява за „Известия“  проф. Елена Пономарьова от Московския Държавен институт по международни отношения: „ Той е част от различни наркопотоци, свързан е с различни сфери на организираната престъпност.Неговият криминален шлейф дразни хората.“  \r\nНа практика лидерът на управляващата Демократична партия на социалистите Мило Джуканович управлява Черна гора от 1991 г. (тя обявява пълната си независимост от Държавния съюз между Сърбия и Черна гора през 2006 г. – бел. „Известия“).  Няколко пъти той е бил премиер и дори министър на отбраната, а в май 2018 печели и президентските избори.   \r\nСпоред руския експерт много граждани на Черна гора и политическата опозиция са крайно недоволни от антируската политика на сегашния черногорски президент.   \r\nМакар че икономиката на тази държава в най-голяма степен зависи от руските инвестиции и туристически потоци, през 2014 година Подгорица, след ЕС, въведе санкции срещу Москва, като след това неведнъж ги подновяваше. При това страната не е член на Евросъюза. През март 2018 година Черна гора реши да изгони руски дипломат във връзка с „делото Скрипал“.   \r\nМило Джуканович е сред главните привърженици на идеята за присъединяване на страната към НАТО. През юни 2017-та Черна гора стана 29-та държава, членка на алианса, при масови протести в страната – повече от половината жители  изразиха недоволството си от интеграцията в този военно-политически блок.  \r\nКато оправдание на антируската си политика Демократическата партия на социалистите най-често използват тезата за намеса на РФ в парламентарните избори от 16 октомври 2016 година.  По този повод вече трета година в Подгорица се води дело макар и да няма никакви доказателства за подобна намеса. \r\n***  В събота Държавният департамент и министерството на отбраната на САЩ заедно ще доставят в Кукута, Колумбия, хуманитарна помощ, предназначена за жителите на Венецуела. По този повод в петък бе разпространено специално писмено изявление на заместник ръководителя на пресслужбата на Държавния департамент Робърт Паладино, предава  ТАСС .  \r\n\"САЩ отговарят на молбата на временния президент Хуан Гуайдо да се помогне, за да се удовлетворят непосредствените потребности на народа на Венецуела. \". Дипломатът е обявил, че външнополитическото ведомство на САЩ ще бъде представено от заместника на помощник държавния секретар по въпросите за Западното полукълбо Джули Чанг, а самолетът с хуманитарната помощ ще излети от Маями, Флорида на 16 февруари.  \r\nОчаква се да се предостави над 200 тона хуманитарна помощ.  \r\nВ четвъртък официалният представител на МВнР на РФ Мария Захарова заяви, че под нейно прикритие се готви провокация във Венецуела, за да се оправдае силова акция отвън.   На свой ред президентът на Венецуела Николас Мадуро в интервю за Euronews обяви, че хуманитарната помощ, която световната общественост изпраща, се състои от „развалени и заразени продукти“. На въпроса за причините да се политизира ситуацията той е отговорил, че предоставянето на хуманитарна помощ е по желание на опозицията и на американските власти, за да се унизи страната му. \r\n*** Премиерът на Косово Харадинай, който участва в Конференцията за сигурност в Мюнхен, е заявил, че темите, свързани с митата за сръбските и босненските стоки, които неговото правителство въведе, трябва да се обсъждат по време на диалога между Сърбия и Косово, информира електронното издание на прищинския всекидневник  Gazeta Express .  \r\nСпоред него властите в Белград планират продължение на диалога между Косово и Сърбия, под егидата на ЕС и отмяна на митата. Харадинай обаче не е съгласен на това развитие на нещата: “Трябва да седнем и да обсъдим всички теми, включително и митата, защото те са свързани с диалога,” е заявил косовският премиер.  \r\nПред медиите той е заявил, че Германия е против прекрояване на границата между Косово и Сърбия и я отбелязал, че поне двама американски сенатори са срещу това развитие и против идеята на косовския президент Хашим Тачи. “Берлин е наясно и съвсем точно те се обявяват против преначертаване на границите, защото това ще се окаже истинска опасност за целия регион, а не само за отношенията между Косово и Сърбия. Американските сенатори са скептични по този въпрос“. \r\n*** В декларацията си от петък за извънредното положение по границата между САЩ и Мексико президентът Доналд Тръмп е заявил, че ще потърси помощ от военните, ако възникне нужда и „в зависимост от конкретната ситуация“, предава  Reuters . \r\n“Настоящата ситуация относно сигурността на южната граница и хуманитарната криза там заплашва интересите, свързани с националната сигурност, и създава условия за национално извънредно положение,” е заявил Тръмп в декларацията, която той използва като инструмент, с който да заобиколи Конгреса и да получи нужните му средства за строителство на стената. \r\n*** „Северна Македония e активен участник в процесите, свързани с глобалната сигурност“. Това е заявил македонският премиер Зоран Заев в Мюнхен на Конференцията за сигурност.  Той оглавява правителствената делегация, която участва в събитието, информира електронното скопско издание  МКД .  \r\nОсвен участие в събития и дискусии от дневния ред на програмата на конференцията, македонската делегация има планирани и двустранни срещи. В петък Заев е разговарял с президента на Черна гора Мило Джуканович. Двамата са потвърдили готовността си да разширяват отношенията между двете балкански държави, особено в икономическата сфера.   \r\nНа Конференцията за сигурност в Мюнхен Заев се съпровожда от министрите – на отбраната Радмила Шекеринска, на външните работи Николай Димитров и парламентариститът Джевад Адеми. \r\n*** В Мюнхен, където участва в работата на Конференцията за сигурност, сръбският президент Александър Вучич е обявил, че косовската албанска платформа за подновяване на диалога с Белград фактически е платформа против диалога, предава агенция  . \r\n\"Те твърдят открито, че не искат дискусии“, е казал Вучич пред репортерите и е пояснил, че „Според платформата на Прищина всичко трябва да се провежда в рамките на тяхната конституция и онова, което според тях е запазване на териториалния интегритет и суверенитет на Косово“. \r\nСръбският президент задава въпроса: „Как биха могли да обяснят това на когото и да било в света?“  \r\nАлександър Вучичи съвсем не е оптимистично настроен за възможността Прищина да отмени своите мита за сръбските стоки, но смята, че Сърбия ще се приспособи към ситуацията, защото знае как да се защитава, знае също така да защитава мира и стабилността.   \r\n*** В петък започна деловата работа на 55-тата Конференция за сигурност в Мюнхен, информира  . Под председателството на посланик Волфганг Ишингер в нея участват над 600 представители на висшите международни кръгове  в политиката, бизнеса, академията и гражданското общество. Сред основните теми, по които ще протичат дискусиите, са настоящите кризи и бъдещите предизвикателства за сигурността. В петък основните теми  бяха сътрудничество в сферата на отбраната и международната търговия. \r\nПреди началото на срещата Волфганг Ишингер е написал: \" На Конференцията за сигурност, МЮнхен, 2019, ние трябва да помислим  как може да запазим същностните части от международния ред.\"  \r\nВ конференцията участват 35 държавни и правителствени ръководители, както и 50 външни и военни министри. Според организаторите това е безпрецедентен брой политици, участващи в международния процес на вземане на решения.   \r\nВ областта на отбраната основният дискусионен панел е свързан с „бъдещето на сътрудничеството в отбраната: обединени сили?“. Първите, които откриват тази дискусия, са военните министри на Германия -  Урсула фон дер Лайен, и на Великобритания – Гейвън Уилямсън. Обсъждат се въпроси за „стратегическата анатомия“, за възможността да се изгражда устойчиво трансатлантическо сътрудничество в тази област без да се създават конкуриращи се структури.  \r\nВ другия основен панел, посветен на международната търговия, основният кръг от въпроси е посветен на конкуренцията в търговията и как от конфронтация се преминава към сътрудничество. В работата му участват германският федерален финансов министър Олаф Шьолц, временният президент на Световната банка Кристалина Георгиева, Кристин Лагард - директор на МВФ. Една от важните теми, върху които се концентрират участниците, е посветена на въпроса дали международната търговия може да се превърне в двигател за по-широко международно сътрудничество или ще е катализатор на политически хаос и безредици.", "date": "2019.02.16", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/16/2624158/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Нормален е трафикът на всички контролно-пропускателни пунктове по границите с Румъния, Сърбия, Македония и Гърция.", "date": "2019.02.16", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/02/16/2624157/sport-yuventus-pobedi-frozinone-s-klasicheskoto-30.html", "text": "В първи двубой от 24-ия кръг на италианската Серия А Ювентус постигна своята 21-а победа. Този път над Фрозиноне с 3:0.  \r\nГоловете реализираха Дибала (6 мин.), Бонучи (17 мин.) и Роналдо (63 мин.). \r\nВ класирането Ювентус е начело с 66 точки, а Фрозиноне – на предпоследно 19-то с 16 точки.  \r\nНаставникът на Ювентус Масимилиано Алегри каза: \"Навлизаме в добра форма Преодоляхме някои проблеми. Радвам се за Дибала. Нападателите трябва да реализират голове, затова са на терена\". \r\nНа 20 февруари в Мадрид Ювентус ще се срещне с Атлетико на 1/8-финалите на турнира Шампионска лига.", "date": "2019.02.16", "title": "Спорт: Ювентус победи Фрозиноне с класическото 3:0"}
{"url": "http://www.focus-news.net/news/2019/02/16/2624160/predstoyashti-sabitiya-v-stranata-za-16-fevruari-agentsiya-fokus.html", "text": "*** \r\nОт 16.15 часа в Министерския съвет ще се проведе среща под надслов „Заедно за България, заедно за Европа“. В срещата ще участват Румяна Бъчварова - началник на политическия кабинет на министър-председателя, заместник-министъра на външните работи и национален координатор за борба с антисемитизма Георг Георгиев, Организацията на евреите в България „Шалом“, представители на дипломатическите мисии на държавите членки на Международния алианс за възпоменание на Холокоста, сред които г-н Ерик Рубин - посланик на САЩ в България и г-жа Ирит Лилиан - посланик на Държавата Израел в България, както и хора от академичните среди. След срещата ще бъде подписан и манифест „Заедно срещу езика на омразата“.  \r\n*** \r\nОт 09.00 часа в УМБАЛ „Св. Иван Рилски” проф. Шарбел Монайе, заедно с екип на Клиникато по неврохирургия на УМБАЛ „Св. Иван Рилски”, начело с доц. Сираков, ще извърши трета сложна операция, а от 12.30 часа и четвърта. На пациентите ще бъде извършена трансвенозна емболизация на ертериовенозни малформации.  \r\n*** \r\nВ 11.30 часа в Сердика Център на ниво -1 официално ще бъдат обявени победителите в конкурса „Най-добър бизнес план на НПО“.  \r\n*** \r\nОт 19.30 часа в ДНК-пространството ще се състои спектакълът „Тотална щета“.  \r\n*** \r\nОт 19.00 часа в Американския университет Благоевград (АУБ) (в сграда „Америка за България“, ет. 3, във фоайето пред ресторанта) ще се проведе церемония по награждаване на победителите в Деветото национално състезание по творческо писане на английски език. \r\n*** \r\nОт 10.00 часа до 17.00 часа в експозиционен център „Флора“ ще се проведат информационни срещи на тема „Моето образование в чужбина – прием 2019“.  \r\n*** \r\nВ 16.30 часа в квартал „Долно Езерово“ кукери ще се съберат в центъра и ще представят обреднато заораване на засяване.  \r\n*** \r\nОт 18.00 часа в експозиционен център „Флора“ ще се състои камерен концерт.  \r\n*** \r\nОт 11.00 часа в Младежкия дом ще бъдат наградени лауреатите от XXII издание на НК „Любовта в нас“.  \r\n***  \r\nОт 11.00 часа в читалище „Искра“ Държавен куклен театър - Габрово ще представи спектакъла „Снежанка и седемте джуджета“.   \r\n***  \r\nОт 20.00 часа в Клуб 7 ще бъде представен химна на Клуба от група Песни и Приятели.  \r\n*** \r\nОт 11.00 часа кметът на Община Видин Огнян Ценков ще бъде гост на празника по случай честването на Трифон Зарезан в село Покрайна. \r\n*** \r\nОт 14.00 часа зам.-кметът на Община Видин Венци Пасков ще бъде гост на празника по случай честването на Трифон Зарезан в село Сланотрън. \r\n*** \r\nОт 10.00 часа в местността „Учителски колонии“ във Врачанския Балкан ще се проведе традиционен зимен спортно-туристически празник „Враца – 2019“.  \r\n*** \r\nОт 10.30 часа в куклената зала на ДКТ ще се играе спектакълът „Червената шапчица“. \r\n*** \r\nОт 11.00 часа в Спортна зала „Никола Петров“ ще се проведе турнир по баскетбол за мъже – аматьорска баскетболна лига, под домакинството на БК „Локомотив“ – гр. Горна Оряховица.  \r\n*** \r\nОт 11.00 часа в с. Обручище ще започне празник в чест на Св. Трифон. Майсторите винари ще се съревновават и в конкурс за най-добро домашно мезе за вино. \r\n*** \r\nОт 15.00 часа на ледената пързалка „Black sea ice arena” ще се проведе демонстративен мач по кърлинг с участието на Българската федерация по кърлинг и спортен отдел „Black sea ice arena”. \r\n *** \r\nОт 9.00 часа в Основно училище „Професор Марин Дринов ще се проведе областен кръг на олимпиадата по история и цивилизация. \r\n*** \r\nОт 9.00 часа в Училищна спортна школа в ж.к ,,Сторгозия\" ще се проведе турнир по фехтовка ,,Купа България\" за мъже и жени, организиран от Школа по фехтовка „Спартак”- Плевен и Българска федерация фехтовка. \r\n*** \r\nОт 13.00 часа в с. Руманя ще бъде отбелязан храмов празник „Трифон Зарезан“. Ще бъде открито и обновеното читалище в селото.  \r\n*** \r\nОт 19.00 часа в Оперния театър ще се състои концертът „Here we go…again!“ на Whitesnake.", "date": "2019.02.16", "title": "Предстоящи събития в страната за 16 февруари (Агенция „Фокус“)"}
{"url": "http://www.focus-news.net/news/2019/02/16/2624159/aktualna-patna-obstanovka.html", "text": "Информация за състоянието на републиканските пътища към 05.30 часа, представена от  Агенция „Пътна инфраструктура“ . Метеорологична обстановка:  \r\nТемпературите са в интервала от – 8° до + 6°. Времето над страната е облачно. Слаб до умерен вятър духа в областите Бургас, Варна, Добрич, Русе и Смолян. Пътните настилки са предимно сухи, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 100 м. в района на гр.Ловеч, Антоново /обл.Търговище/. \r\n- до 150 м. в района на гр. Видин. Състояние на автомагистралите:  \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 18.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. „Ботевград“, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.05.2019 г.;  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Участъкът е сигнализиран с пътни знаци и скоростта на движение се ограничава до 50 км/ч. Срок 24.02.2019 г. Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Печинско“ - забранен за МПС над 12 т. както и тегленето на ремаркета и полуремаркета; \r\n- „Превала“ - забранен за МПС над 12 т. както и тегленето на ремаркета и полуремаркета; \r\n- „Рожен“ - забранен за МПС над 12 т. както и тегленето на ремаркета и полуремаркета; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа:  \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни на асфалтовата настилка средната разделителна ивица. Участъкът е сигнализиран с пътни знаци. Скоростта е ограничена до 30 км. в час в зоната на асфалтирането. Срок до 25.02.2019 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път III-602 Горна Козница – Бобов дол от км 16+000 до км 28+000 се осъществява в една лента в участъка поради подмяна на ограничителни системи. Сигнализирано e с пътни знаци. Срок до 22.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 Батак – Доспат е ограничено за МПС над 12 т с ремаркета и полуремаркета поради снегопочистване. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nОграничено движение по РПМ на община Доспат за МПС над 12 т. както и тегленето на ремаркета и полуремаркета. \r\nПът II-37: Движението по път II-37 Батак – Доспат е ограничено за МПС над 12 т с ремаркета и полуремаркета поради снегопочистване. \r\nПът III-197: Движението по път III-397 Борино – граница с ОПУ Благоевград е ограничено за МПС над 12 т с ремаркета и полуремаркета поради снегопочистване. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 18.02.2019 г.; \r\nПът III-863: Движението по път III-863 Соколовци – Момчиловци – Виево е ограничено за МПС над 12 т както и за ремаркета и полуремаркета, поради снегопочистване. \r\nПът ІІІ-866: Движението по път ІІІ-866 Девин – Михалково е ограничено за МПС над 12 т както и тегленето на ремаркета и полуремаркета поради снегопочистване. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.16", "title": "Актуална пътна обстановка"}
{"url": "http://www.focus-news.net/news/2019/02/16/2624145/55-tata-konferentsiya-za-sigurnost-zapochna-delovata-si-rabota-v-myunhen.html", "text": "В петък започна деловата работа на 55-тата Конференция за сигурност в Мюнхен, информира  сайтът на Конференцията . Под председателството на посланик Волфганг Ишингер в нея участват над 600 представители на висшите международни кръгове  в политиката, бизнеса, академията и гражданското общество. Сред основните теми, по които ще протичат дискусиите, са настоящите кризи и бъдещите предизвикателства за сигурността. В петък основните теми  бяха сътрудничество в сферата на отбраната и международната търговия. \r\nПреди началото на срещата Волфганг Ишингер е написал: \" На Конференцията за сигурност, МЮнхен, 2019, ние трябва да помислим  как може да запазим същностните части от международния ред.\"  \r\nВ конференцията участват 35 държавни и правителствени ръководители, както и 50 външни и военни министри. Според организаторите това е безпрецедентен брой политици, участващи в международния процес на вземане на решения.   \r\nВ областта на отбраната основният дискусионен панел е свързан с „бъдещето на сътрудничеството в отбраната: обединени сили?“. Първите, които откриват тази дискусия, са военните министри на Германия -  Урсула фон дер Лайен, и на Великобритания – Гейвън Уилямсън. Обсъждат се въпроси за „стратегическата анатомия“, за възможността да се изгражда устойчиво трансатлантическо сътрудничество в тази област без да се създават конкуриращи се структури.  \r\nВ другия основен панел, посветен на международната търговия, основният кръг от въпроси е посветен на конкуренцията в търговията и как от конфронтация се преминава към сътрудничество. В работата му участват германският федерален финансов министър Олаф Шьолц, временният президент на Световната банка Кристалина Георгиева, Кристин Лагард - директор на МВФ. Една от важните теми, върху които се концентрират участниците, е посветена на въпроса дали международната търговия може да се превърне в двигател за по-широко международно сътрудничество или ще е катализатор на политически хаос и безредици.    Ивелина Ватова", "date": "2019.02.16", "title": "55-тата Конференция за сигурност започна деловата си работа в Мюнхен."}
{"url": "http://www.focus-news.net/news/2019/02/16/2624161/predstoyashti-mezhdunarodni-sabitiya-za-16-fevruari-agentsiya-fokus.html", "text": "Втори ден от Мюнхенската конференция за сигурност. \r\n***  „Жълтите жилетки“ излизат на протест за 14-та поредна събота. \r\n***  Северна Корея отбелязва годишнина от рождения ден на Ким Чен-ир, баща на лидера на Пхенян Ким Чен-ун. \r\n***  Опозицията организира протест с искане за оставката на албанския премиер Еди Рама.  \r\n***  Ще бъде организиран протест срещу процеса срещу 12-те сепаратистки лидери на Каталуния. \r\n***  В Нигерия се провеждат президентски и парламентарни избори. \r\n***  Аржентина се прощава със загиналия в самолетна катастрофа футболист Емилиано Сала. \r\n***", "date": "2019.02.16", "title": "Предстоящи международни събития за 16 февруари (Агенция „Фокус“)"}
{"url": "http://www.focus-news.net/news/2019/02/16/2624165/plovdiv-politsiyata-shte-obezpechi-sigurnostta-po-vreme-na-basketbolna-sreshta.html", "text": "Полицията ще обезпечи сигурността по време на баскетболната среща между отборите на „Академик Бултекс“ и „Левски Лукойл“. Това съобщи за  Радио „Фокус“- Пловдив  говорителят на ОДМВР. Срещата ще се играе от 19.00 часа в зала „Колодрума“ в Пловдив. От страна на областната дирекция на МВР е създадена необходимата организация за обезпечаване на  обществения ред и безопасността на движението на територията на града. \r\nОколо зоната на спортната зала е осигурено полицейско присъствие,  а пропускателният режим ще се осъществява на специално изградените за целта КПП, като всички преминаващи ще бъдат подложени на щателна проверка. \r\nОт полицията напомнят, че в залата е забранено внасянето на алкохолни напитки, наркотични или други упойващи вещества; оръжия и други опасни премети, представляващи заплаха за здравето и сигурността на гражданите; спрейове; бутилки, включително пластмасови над 500 мл, или предмети, произведени от чуплив или от особено твърд материал; сигнални ракети, светещи тела или пиротехнически изделия; знамена и плакати с дръжки по- дълги от 1 м и с диаметър по-голям от 1 см. \r\nНа територията на спортната зона няма да бъдат допускани граждани, които отказват да бъдат проверени; носещи забранени за внасяне предмети; такива в нетрезво състояние или под въздействие на наркотични или други упойващи вещества; с наложена забрана за посещение на спортни мероприятия в страната и чужбина, както и малолетни без пълнолетен придружител. \r\nОДМВР- Пловдив приканва посетителите на срещата да спазват указанията и изпълняват разпорежданията на полицейските служители, отдавани във връзка с обезпечаването на обществения ред и сигурността в  прилежащата спортна зона. Спрямо всеки извършител на противоправно деяние ще бъдат предприети безкомпромисни мерки и санкции в рамките на законоустановените полицейски правомощия.", "date": "2019.02.16", "title": "Пловдив: Полицията ще обезпечи сигурността по време на баскетболна среща"}
{"url": "http://www.focus-news.net/news/2019/02/16/2624163/zapochva-prilaganeto-na-novi-pravila-namalyavashti-byurokratichnite-iziskvaniya-za-grazhdanite-zhiveeshti-ili-raboteshti-v-druga-darzhava-ot-es.html", "text": "В целия Европейски съюз ще започнат да се прилагат нови правила, с които се намаляват разходите и формалностите за гражданите, живеещи извън родината. Това съобщиха от  представителството на ЕК в България . \r\nПонастоящем хората, които се преместват или живеят в друга държава от ЕС, трябва да заверяват издадените им официални документи (например удостоверение за раждане, брак или смърт), за да докажат, че те са автентични. Такъв е случаят с около 17 милиона граждани на ЕС.  \r\nС новия регламент ще отпадне необходимостта от такава заверка при представянето на официални документи, издадени в държава от ЕС, на органите на друга държава членка и няма да се налага да се преминава през свързаните с нея бюрократични процедури. Съгласно новите правила в много случаи от гражданите няма повече да се изисква да предоставят превод от заклет преводач/официален превод на официалните си документи. В същото време в регламента се предвиждат силни гаранции, за да се предотвратяват измамите.  \r\n• Официалните документи (например удостоверенията за раждане, брак или липса на съдебно минало), издадени в държава от ЕС, трябва да бъдат приемани като автентични от органите в останалите държави членки, без да е необходимо да имат заверка;  \r\n• Премахва се и задължението за гражданите да представят във всички случаи заверено копие и заверен превод на издадените им официални документи. За да се избегне нуждата от такъв превод, гражданите могат също да поискат многоезични стандартни удостоверения на всички езици на ЕС, които ще се прилагат към официалните документи за улеснение на превода;  \r\n• В регламента са предвидени защитни мерки срещу измамите: ако получаващият документа орган има основателни съмнения за неговата автентичност, той ще може да направи проверка в издалия го орган в съответната друга държава от ЕС чрез съществуваща ИТ платформа — Информационната система за вътрешния пазар.  \r\nРегламентът се отнася единствено до автентичността на официалните документи, така че държавите членки ще продължат да прилагат своите национални правила относно признаването на съдържанието и действието на официалните документи, издадени в други държави от Съюза.", "date": "2019.02.16", "title": "Започва прилагането на нови правила, намаляващи бюрократичните изисквания за гражданите, живеещи или работещи в друга държава от ЕС"}
{"url": "http://www.focus-news.net/news/2019/02/16/2624162/nimh-nad-po-golyamata-chast-ot-stranata-shte-e-slanchevo-maksimalnite-temperaturi-shte-sa-mezhdu-5-i-10.html", "text": "Тази сутрин на места в низините и котловините видимостта ще бъде намалена. Облачността ще продължи да се разкъсва и намалява и над по-голямата част от страната ще се установи слънчево време, най-късно в източните райони. Атмосферното налягане ще остане по-високо от средното за месеца. Ще духа слаб западен, в Източна България – до умерен северозападен вятър. Дневните температури ще се повишат и максималните ще са между 5° и 10°. Това съобщи за Агенция „Фокус“ дежурният синоптик в  Националния институт по метеорология и хидрология (НИМХ)  Георги Цеков.  \r\nНад Черноморието облачността ще е значителна - ниска слоеста, но ще е без валежи. След обяд облачността ще се разкъсва и намалява. Ще духа умерен вятър от запад-северозапад, който до края на деня ще стихне. Максимални температури - между 6° и 8°. Температурата на морската вода е 6 -7°. Вълнението на морето ще е 2-3 бала. \r\nНад планините облачността ще намалее до предимно слънчево време. Ще духа умерен, по високите и открити части – до силен североизточен вятър. Максималната температура на височина 1200 метра ще е около 2°, на 2000 метра – около минус 4°.", "date": "2019.02.16", "title": "НИМХ: Над по-голямата част от страната ще е слънчево, максималните температури ще са между 5° и 10°"}
{"url": "http://www.focus-news.net/news/2019/02/16/2624166/denyat-16-fevruari-v-balgarskata-istoriya.html", "text": "На тази дата през 1861 година в Струга турските власти арестуват българския просветител и книжовник Димитър Миладинов. Миладинов е арестуван по обвинения на гръцкия владика Мелетий, че подбужда населението срещу властта и агитира в полза на Русия. През 1887 г. избухва бунт, организиран от офицери русофили в Силистра. След контрапреврата през 1886 г. по-голямата част от офицерите, участвали в детронацията на княз Александър I Батенберг, емигрират. Външният министър Бойко Димитров подчертава, че не може да се поставя въпросът за \"македонско малцинство\" в България и че обръщението на югославската Скупщина до българското Народно събрание по този въпрос е намеса във вътрешните работи. Годината е 1990. На 16 февруари са родени: композиторът Стефан Диомов, музикантът Иво Папазов – Ибряма. На тази дата умират: цирковият артист Лазар Попов, поетесата Дора Габe.  \r\n2006 г. \r\nПрезидентът на Република България присъжда Орден „Стара планина” – лента на Негово Височество Брат Ендрю Бърти Велик (Магистър на Суверенния военен благотворителен орден на Свети Йоан от Йерусалим, Родос и Малта) „за изключително големите му заслуги за развитие на отношенията между Република България и Малтийския суверенен военен орден, въз основа на които предстои разгръщане на благотворителна и болнична дейност на територията на страната ни“. \r\n2005 г.  \r\nСъздадена е Софийската търговско-промишлена камара. \r\n1992 г. \r\nАнастасия Мозер е избрана за председател на БЗНС \"Никола Петков\".  Анастасия Мозер е родена на 30 юни 1937 г. в София. Дъщеря е на видния земеделски лидер Г. М. Димитров. По политически причини тя завършва гимназия като частна ученичка. През 1962 г. заминава при родителите си в САЩ. Завършва френска филология, след което работи в Световната банка, в Института за стратегически проучвания и Радио \"Гласът на Америка\". През 1992 г. се завръща в България и се включва в политическия живот на страната. Тя е главен секретар на БЗНС \"Никола Петков\" от 16 февруари до 8 ноември 1992 г., след което е избрана за главен секретар на БЗНС (8 ноември 1992 г.- 18 май 1997 г.). От 18 май 1997 г. е главен секретар на БЗНС \"Народен съюз\". Депутат е в 37-о, 38-о, 39-о и 40-о Народно събрание. На парламентарните избори 2005 г. се явява като кандидат на Българския Народен съюз. \r\n1990 г. \r\nВ заявление пред БТА външният министър Бойко Димитров подчертава, че не може да се поставя въпросът за \"македонско малцинство\" в България и че обръщението на югославската Скупщина до българското Народно събрание по този въпрос е намеса във вътрешните работи. \r\n1964 г. \r\nЗапочва официалното посещение на Тодор Живков в СССР, което продължава до 21 февруари. Подписана е спогодба, според която СССР предоставя кредит в размер до 300 000 000 рубли при 2 % годишна лихва за срок от 10 години (от 1 януари 1970 г.) за заплащане на проектните работи и доставката от СССР на оборудване за изграждането на промишлени предприятия. Някои от тях са ТЕЦ \"Варна\", \"Марица-изток 2\", \"Марица-изток 3\" и цехове от Кремиковския металургичен комбинат. Сключено е и споразумение за образуване на междуправителствена двустранна комисия за икономическо и научно-техническо сътрудничество. СССР обещава и техническо съдействие за изграждане на крупни промишлени предприятия, включително и на три завода за електроника. Тези дивиденти са извлечени в голяма степен в резултат на лансираната от Тодор Живков през 1963 г. идея за \"сливането\" със СССР. \r\n1945 г. \r\nПърва Българска армия приключва окончателно съсредоточаването си в Унгария и заема полосата за отбрана, заповядана й от командването на Трети украински фронт. \r\n1940 г. \r\nНазначен е нов служебен безпартиен кабинет начело с проф. Богдан Филов, който многократно е преустройван. Богдан Филов е български историк и политик. Роден е на 28 март 1883 г. Учи класическа филология и сравнително езикознание във Вюрцбург, Германия (1901 г.) и в Лайпцигския университет (1902-1903 г.). Завършва римска история и археология във Фрайбург, Германия (1904 г.). Пише докторска дисертация “Легионите в провинция Мизия” (1906 г.). В периода 1920-1944 г. е професор по археология в СУ “Св. Климент Охридски” и директор на Българския археологически институт. В периода 1924-1925 г. е декан на Историко-филологическия факултет, а в годините между 1931-1932 г. е ректор на СУ. През 1923 г. влиза в Берлинската масонска ложа. Специализира класическа филология в Бон, Париж и Рим. От 1937 г. до 1944 г. е председател на БАН. Член е на много научни дружества в Европа. Активно участва в държавния живот на страната като: министър на народната просвета (14 ноември 1938 г.–15 февруари 1940 г.), министър-председател и министър на народната просвета (16 февруари 1940 г.–11 април 1942 г.), министър-председател и министър на външните работи и изповеданията (11 април 1942 г.–14 септември 1943 г.). Член е на Регентството (9 септември 1943 г. –9 септември 1944 г.). Като министър-председател подписва присъединяването на България към Тристранния пакт на 1 март 1941 г., с което държавата ни се включва във Втората световна война (1939–1945 г.) на страната на Германия. По време на неговото управление България подписва Антикоминтерновския пакт (25 ноември 1941 г.) и обявява война на Англия и САЩ (12 декември 1941 г.). След 9 септември 1944 г. е осъден от Народния съд на смърт, 5 млн. лв. глоба и конфискация на имуществото. Отнето му е и званието “академик.” Негови трудове са: “Антични паметници в Народния музей”, “Археологически паралели”, “Софийската църква, Св. София”, “Старобългарско изкуство”, “Римско владичество в България”, “Миниатюрите на Лондонското евангелие на цар Иван Александра” и др. Богдан Филов умира на 2 февруари 1945 г. \r\n1887 г. \r\nИзбухва бунт, организиран от офицери русофили в Силистра. След контрапреврата през 1886 г. по-голямата част от офицерите, участвали в детронацията на княз Александър I Батенберг, емигрират. По-късно и други русофилски настроени военни и политически дейци са принудени да напуснат страната поради политиката, провеждана от Регентството (1886–1887 г.). Част от емигрантите се установяват в Румъния. В Букурещ те създават Емигрантски офицерски комитет, който си поставя за задача да подготви и вдигне бунтове във военните гарнизони в Русе и Силистра на 19 февруари 1887 г., след което да се пристъпи към завладяване на властта в цялата страна. За целта в Силистра е образуван местен комитет, начело на който застава началникът на гарнизона капитан Христо Кръстев. Властите разбират за подготвяния заговор и бунтът започва преждевременно на 16 февруари. От Румъния в града пристигат офицери, ръководени от Р. Димитриев. Регентството взема бързи мерки за ликвидиране на бунта. Към Силистра са изпратени войскови подразделения, а вътре в града се води пропаганда за разколебаване на войниците. Бунтът е потушен, капитан Христо Кръстев е убит, а на участниците са наложени тежки наказания. \r\n1872 г. \r\nИларион Ловчански отказва да приеме екзархийския пост с мотива, че е вече стар. Същият ден се провежда нов избор, при който за екзарх е избран видинският митрополит Антим. Антим I със светско име - Атанас Михайлов Чалъков е духовник, първият български екзарх, обществен и политически деец. Роден е през 1816 г. в Лозенград (дн. в Турция). Учи последователно в Коручешменското училище в Цариград, в Богословското училище на о. Халки и в Духовната академия в Москва. След като се завръща от Русия, той става преподавател, а по-късно и ректор на Духовната семинария на о. Халки. През 1861 г. е ръкоположен за варненско-преславски, а през 1868 г. – за видински митрополит. Антим I провежда борба за независима българска църква, отхвърля каноническото подчинение на Цариградската патриаршия, обявява се и срещу унията. През 1871 г. е избран за член на Временния съвет на Българската екзархия, а на 16 февруари 1872 г. за български екзарх. По време на Априлското въстание 1876 г. защитава българския народ, поради което турското правителство го заточава в Мала Азия. Освободен през 1878 г., той отново заема екзархийския си пост и се включва в политическото изграждане на българската държава. Избран е за председател на Учредителното събрание и на I ВНС (1879 г.) в Търново. Умира на 1 декември 1888 г. \r\n1861 г. \r\nБългарският просветител и книжовник Димитър Миладинов (1810-1862 г.) е арестуван в родния си град Струга. Той е окован във вериги и изпратен в Битоля. Димитър Миладинов е послушник в манастира “Св. Наум”. Учи в гръцко училище в Охрид (1829 г.), по-късно работи като учител (1830-1832 г.), след това продължава образованието си в гимназията в Янина (1833-1836 г.). През 1836 г. като учител в Прилеп успява да въведе изучаването на българския език в гръцко училище. Заради дейността си е преследван от гръцкото духовенство. През 1836-1839 г. учителства отново в Охрид, но е принуден от гръцкия владика да напусне училището. Преподава в училищата в Струга (1839-1840 г.), Кукуш (1840-1842 г.), в гръцко училище в Битоля (до 1855 г.). По време на Кримската война (1853-1856 г.) обикаля Босна и Херцеговина. След това учителства в Кукуш (1857-1859 г.), Струга (1859 г.), Охрид (1860-1861 г.), като заедно с това продължава борбата за равноправие на българите и тяхната култура. Обнародва дописки в “Цариградски вестник” (1860 г.), обикаля македонските села и градове, за да събира помощи за дострояването на българския храм “Св. Стефан” в Цариград. Арестуван е от турските власти по обвинения на гръцкия владика Мелетий, че подбужда населението срещу властта и агитира в полза на Русия. Лежи в затворите в Охрид, Битоля, Солун, Цариград. Умира в Цариградския затвор, вероятно от тиф (има съмнения, че с брат му Константин е отровен от фанариотите). Основната заслуга на Миладинов е, че през юни 1861 г. в Загреб, заедно с брат си К. Миладинов, издава сборник с автентични български народни песни от Македония под заглавието “Български народни песни”. \r\n1860 г. \r\nСвиканият от Високата порта църковно-народен събор в Цариград е закрит. На събора присъстват само трима представители на българските епархии. Българските очаквания не са удовлетворени. Отхвърлено е дори умереното искане за назначаване в епархиите на владици, които да знаят езика на местното население. В знак на протест българските представители отказват да подпишат протоколите на събора. Църковната борба се изостря все повече. В много селища населението не приема новоназначените гръцки владици. На 3 април 1860 г. (Великден) Иларион Макариополски не споменава на тържествената служба името на гръцкия патриарх. Великденската акция повдига духа на българския народ. От всички краища на България пристигат прошения, с които народът се отказва от Цариградската Патриаршия и признава за свой духовен глава Иларион Макариополски. След акцията Макариополски е заточен заедно с присъединилите се към борбата Авксентий Велешки и Паисий Пловдивски. Във всички български земи се провеждат митинги, изгонват се владици, населението не плаща църковните данъци и др. Критското въстание (1866-1869 г.), нарастването на революционния подем, преминаването на четите на П. Хитов и Филип Тотьо (1867 г.), на Хаджи Димитър и Стефан Караджа (1868 г.) в България принуждават Високата порта да разреши църковно-националния въпрос в полза на българския народ. Така на 28 февруари 1870 г. е издаден ферман за учредяването на Българска екзархия. На тази дата са родени: \r\n1952 г. \r\nРоден е Иво Папазов (псевдоним на Ибрям Хапазов) - български музикант, кларнетист виртуоз. Свири от 5-годишен. Отдава се изцяло на народната музика. През 1974 г. създава оркестър \"Тракия\". След \"възродителния процес\" в България Джо Бойд (продуцент на \"Пинк Флойд\") извежда Иво Папазов и оркестър \"Тракия\" на международната сцена, което им осигурява много концерти, записи и световно признание. Сред най-продаваните етноалбуми на \"Ханибал рекърдс\", подразделение на \"Райко диск\", са записите на Папазов, продуцирани от Джо Бойд. През 1992 г. Иво Папазов и оркестър \"Тракия\" са класирани на 5 място в анкетата на критиците на сп. \"Даун Бийт\" в категорията \"уърлд бийт\". Дискография: \"Иво Папазов, кларнет\" (1980 г.), \"Популярни кларнетисти от Тракия\" (1983 г.), \"На хорото\" (1984 г.), \"Иво Папазов, циганска музика\" (1985 г.), \"Стамболово’86\" (1987 г.), \"Orpheus Ascending\" (1991 г.), \"Balkanology\" (1993 г.). На 5 март 2005 г. Иво Папазов - Ибряма печели Наградата на публиката - част от престижните награди на английската радиостанция Би Би Си 3 за \"уърлд мюзик\". Наградата се определя чрез вота на слушателите от цял свят през интернет и по телефона, а повод за номинацията на българския виртуоз е неговият компактдиск \"Панаири\", издаден в Германия от \"Кукер мюзик\". На финала Иво Папазов се състезава с \"Чеаде брадърс\" от Палестина, италианския саксофонист Енцо Авитабиле и турско-канадския състав \"Меркан ДеДе\". \r\n1949 г. \r\nРоден е Николай Петров Звезданов - български литературовед. През 1974 г. завършва българска филология в СУ “Св. Климент Охридски”, а по-късно работи като асистент по руска класическа литература във ВТУ \"Св. св. Кирил и Методий\". Защитава кандидатска дисертация на тема \"Художествената картина на света в творчеството на Йордан Радичков и Гогол\". Специализира в Москва. През 1989-1991 г. е лектор по български език и култура в Мексико Сити. През 1991 г. чете лекции по руска класическа литература в университетите \"Интерконтинентал\" и \"Иберо американа\". Негови съчинения са: \"Неосветените дворове на душата. (Йордан Радичков)\" (1987 г.), \"В света на \"Майстора и Маргарита\" (1992 г.). \r\n1945 г. \r\nРоден е Стефан Диомов - български естраден композитор. С музика се занимава от 1961 г. Утвърждава се като ръководител на вокалните групи \"Тоника\" (1972 г.) и \"Тоника СВ\". От 1986 г. е главен художествен ръководител на група \"Магистрали\". Песните му печелят награди на редица конкурси в България. \r\n1928 г. \r\nРоден е проф. Иван Йорданов Славов – български философ. Той завършва философия в СУ “Св. Климент Охридски” (1956 г. ), а по- късно е преподавател във Философски факултет (1960-1993 г.). Професор Славов е първият български посланик в Словакия (1995-1998 г.). Негови трудове са: “Марксовото естетическо наследство” (1972 г.), “Кичът” (1977 г.), “Ирония в структурата на модернизма” (1979 г.), “Критически резонанси” (1982 г.), “Дилетантизмът” (1984 г.), “Марксизъм и естетика” (1988 г.), “Прекословици” (1988 г.), “Кич спектър” (1990 г.), “Златната решетка” (1991 г.), “Цеко Торбов - несломимият кантианец” (1992 г.), “Фашизмът” срещу фашизма” (1992 г.), “Речник на глупостта” (1998 г.) и др. \r\n1920 г. \r\nРоден е Андрей Михайлов Чапразов - български театрален и филмов актьор. Учи право, музика и актьорско майсторство. Той е един от стълбовете (до пенсионирането си) на Народния театър “Ив. Вазов”. Изпълнява роли в: “Дон Карлос”, “Ромео и Жулиета”, “Крал Лир”, “Сирано дьо Бержерак”, “Нора”, “Тази малка земя”, “Хъшове”, “Обещай ми светло минало” и др. Има над 5 000 записа в радиотеатъра, чийто създател е. Записва на плочи различни поетични композиции. В телевизията е от нейното създаване (1959 г.). Роли в телевизионния театър изпълнява в: “През една дъждовна есен” (1963 г.), “Семейство Калинкови” (1968 г.), “На живот и смърт” (1974 г.), “Умирай само в краен случай” (1978 г.), “Отрова в извора” (1978 г.), “Тази малка земя” (1978 г.), “Спирка Берлин” (1982 г.), “Бронзовият ключ” (1984 г.), “Константин философ” (1986 г.), “Признавам всичко” (1989 г.) и др. В киното е от 1944 г. Филмография: “Героите на Шипка” (1955 г.), “Следите остават” (1956 г.), “Това се случи на улицата” (1956 г.), “Големанов” (1958 г.), “Дом на две улици” (1960 г.), “Специалист по всичко” (1962 г.), “Черните ангели” (1970 г.), “Обич” (1972 г.), “Зарево над Драва” (1974 г.), “Допълнение към ЗЗД” (1976 г.), “Топло” (1978 г.) и др. \r\n1862 г. \r\nРоден е Юрдан Иванов (Ю. И. Мирчев) - български публицист, финансист, библиограф, изследовател на български периодичен печат, действителен член на БКД (дн. БАН, 1900 г.). Учи в Прилеп, работи като писар в търговската фирма \"Бр. Факарови\". От 1880 г. е в Софийското градоначалство, а след това в Министерството на външните работи, в Министерството на финансите (1884-1906 г.) и БНБ (1906-1907 г.). Слуша лекции в Юридическия факултет на СУ “Св. Климент Охридски” (1894-1895 г.). По политически убеждения либерал, радикал-социалист. Издава седмичника \"Югозападна България\" (1893-1894 г.). Сътрудничи на либералния и демократичния печат, води рубриките по финансови въпроси в сп. \"Дело\" на В. Благоева (1894-1896 г.). Той е един от организаторите на първия събор на журналистите в България, свикан в София през 1894 г. Основател е на Българското икономическо дружество (1895 г.). Издава книгите: \"Българский периодический печат на книгата от възраждането му до днес\" (3 кн., 1891-1892 г.), \"Българските ценни книжа\" (1902 г., на фр.). Публикува в сборника НУНК, кн. ХХI (1905 г.) \"Документи по нашето възраждане\" - 163 писма от и до видни дейци на Българското възраждане. Умира на 12 март 1907 г. \r\n1857 г. \r\nРоден е Иван Попов - генерал-майор. През 1876 г. Попов участва в четата на Филип Тотю. След Освобождението завършва Военното училище в София с първия випуск (1879 г.). Служи в пехотата. През Сръбско-българската война (1885 г.) като капитан командва дружина във Втори пехотен Струмски полк и се сражава при Сливница и Пирот. След приключването на войната заема редица строеви длъжности - командир на дружина, командир на Двадесет и втори, Двадесет и седми и Осми пехотен полк (1893 г.). На 2 август 1895 г. получава звание полковник. Командва бригади в Пета, Седма и Девета пехотни дивизии. По време на Балканската война (1912-1913 г.) е командир на Втора бригада от Първа пехотна Софийска дивизия, която воюва при Люлебургаз. В навечерието на Междусъюзническата война (1913 г.) поема командването на Първа пехотна дивизия, а впоследствие на Тринадесета пехотна дивизия. Народен представител е в ХVII ОНС. Загива при атентата в църквата “Св. Неделя\". На тази дата умират: \r\n2013 г.  \r\nУмира Юлиян Радулски - български шахматист, гросмайстор от 2004 година. През 2011 г. става републикански шампион по шахмат на Държавното индивидуално първенство за мъже в Банкя.  \r\nАктивно се занимава с шахмат от 1983 г. и бързо развива таланта си. Спечелва много медали в юношеските индивидуални и отборни първенства. В мъжкия отбор на СКШ \"Локомотив\" – Пловдив дебютира през 1992 г. с резултат 6 точки от 7 партии, с което решаващо допринася за спечелената национална титла на своя клуб. През 2002 г. е бронзов медалист на Държавното индивидуално първенство и влиза в националния отбор.  \r\n2012 г. \r\nУмира Иван Славов - български философ, публицист, дипломат. \r\nПрофесор, доктор на философските науки. Дълги години  преподава в Софийския университет „Св. Климент Охридски“. Посланик е на Република България в Словакия (1994-1998 г.). \r\nЛичният му житейски и философски девиз е: „Оптимист по воля, песимист по разум, сноб по вяра“. Една от целите, на които  посвещава живота си е борбата с дилетантството, на което противопоставя агресивния снобизъм и в резултат претърпява съкрушително поражение. \r\n1983 г. \r\nУмира Дора Габе - българска поетеса. Родена е на 28 август 1886 г. Тя учи в Женева (Швейцария) и Гренобъл (Франция), където завършва френска литература. Редактор е на \"Библиотека за малките\" (заедно със С. Андреев) (1926 г.) и на детското списание \"Прозорче\" (1939-1941 г.). След 9 септември 1944 г. завежда отдел \"Културни връзки с чужбина\" в Министерство на пропагандата (до 1947 г.). Дора Габе е съветник по културните въпроси в българското посолство във Варшава (до 1949 г.). Нейни съчинения: \"Теменуги. Лирически песни\" (1908 г.), \"Малки песни\" (1923 г.), \"Някога\" (1924 г.), \"Малкият добруджанец\" (1927 г.), \"Мълчаливи герои\" (1931 г.), \"Буквар и първа читанка\" (1936 г., в съавторство с Хр. Спасовски), \"Когато бях малка\" (1939 г.), \"Партизанска поема\" (1946 г.), \"Неспокойно време\" (1957 г.), \"Нови стихове\" (1963 г.), \"Лирика. Избрани стихове\" (1966 г.), \"Почакай слънце\" (стихове, 1967 г.), \"Невидими очи\" (стихове, 1970 г.), \"Майка Парашкева. Романизована биография. [на П. Димитрова]\" (1971 г.), \"Стихотворения\" (1975 г.), \"Глъбини. Разговори с морето\" (1976 г.), \"Избрани стихове\" (в 2 т., 1978 г.), \"Избрани преводи\" (1979 г.), \"Поеми\" (1982 г.), \"Светът е тайна\" (1982 г.), \"Избрани стихове\" (1982 г.) и много други. \r\n1982 г. \r\nУмира Иван Христов - български оперен певец (баритон) и музикален педагог. Роден е на 30 май 1902 г. През 1925 г. завършва право в СУ “Св. Климент Охридски”. Взема уроци по пеене при М. Михайлов в София. Учи пеене в Милано при М. Саммарко и Е. Вентура (1923-1931 г.). Иван Христов завършва Държавната музикална академия в София (днешната БДК, 1937 г.) при М. Цибулка. Дебютира в операта в София през 1935 г. с ролята на Бал Хакан (\"Савската царица\" от К. Голдмарк). Утвърждава се в драматични роли от италианския оперен репертоар от ХIХ в. \r\n1971 г. \r\nУмира Александър Петров Стоименов - български художник - живописец и плакатист. Роден е на 23 юни 1881 г. в Кукуш. През 1926 г. завършва живопис в Държавната художествена академия в София при Н. Маринов. В периода 1940-1941 г. специализира във Флоренция. Работи като учител по рисуване в София (1941-1944 г.) и художествен редактор в изданието “Наука и изкуство”. Член е на Дружеството на новите художници. Рисува пейзажи, портрети, натюрморти и композиции на социални теми. Работи в областта на агитационно-монументалната живопис и приложната графика. Участва в създаването на “Братската могила” в Борисовата градина в София. По-известни негови творби: “Портрет на жената на художника” (1936 г. ), “Предградие” (1937 г.), “Рибар” (1937 г.), “Завръщане” (1938 г.), “Портрет на момиченце” (1958 г.), “Площад “Народно събрание” (1959 г.), “На открито” (1962 г.), “Созопол” (1963 г.), “На разговор” (1964 г.), “Портрет на Рибаров” (1967 г.), “Лодки” (1967 г.), “Автопортрет” (1968 г.), “Натюрморт” (1968 г.) и др. \r\n1970 г. \r\nУмира Лазар Иванов Попов - български цирков артист, педагог и режисьор. Лазар Попов е лауреат на най-високото звание за цирково изкуство в света \"сеньор на цирковото изкуство\". Учи в Политехническото училище в Ание, Франция, но го напуска и става цирков артист. Дебютира на 1 октомври 1897 г. в Брюксел в номера \"Въздушни бари\", изпълняван от румънската трупа на Димитреску, с която работи до 1901 г. (с прекъсване). През 1905 г. се представя за първи път с номера \"Трапец на смъртта\" в берлинския цирк \"Шуман\" (уредът, който използва, е негово изобретение и по-късно е широко използван в цирковата практика). Работи в цирковете \"Ренц\", \"Чинизели\", \"Волнер\", \"Барнум Байлай\", \"Хамершмид\", \"Пиерантони\", \"Браун\" и други, гастролира в Европа, Азия и Америка. С брат си построява в София стационарния цирк \"Колизеум\" (1919-1926 г.). Редактира списание \"Цирков глас\" (1933-1941 г.). Заедно с А. Димитров и К. Михайлов основава цирк \"Роял-Добрич\" (1933-1948 г.). Директор (1948-1956 г.) на цирк \"Родина\" (национализирания цирк \"Роял-Добрич\"), главен режисьор (1956-1961 г.) в дирекция \"Български циркове\". Изтъкнат педагог, обучава голяма част от следвоенното поколение циркови артисти. Поставя номерата \"Акробатика\", \"Бари\", \"Жокейска езда\", \"Преден трамплин\", \"Стълба на крака\", \"Шари-вари\", \"Отвесни въжета\", \"Перш\", \"Танц върху опъната тел\" и др. Автор е на книга със спомени - \"С цирка по света\" (1973 г., посмъртно) и на автобиографичния роман \"Смъртният скок\" (1971 г., посмъртно). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”.", "date": "2019.02.16", "title": "Денят 16 февруари в българската история"}
{"url": "http://www.focus-news.net/news/2019/02/16/2624164/v-ministerskiya-savet-shte-se-provede-sreshta-pod-nadslov-zaedno-za-balgariya-zaedno-za-evropa.html", "text": "В Министерския съвет ще се проведе среща под надслов „Заедно за България, заедно за Европа“, съобщиха от  правителствената информационна служба . На нея ще бъде обсъдено съвместното сътрудничество между държавните институции и еврейската общност за утвърждаване на среда, свободна от езика на омразата и нетолерантността. По време на срещата ще бъде отбелязано и делото на българската държава за спасяването на българските евреи от лагерите на смъртта през 1943 г. \r\nВ срещата ще участват Румяна Бъчварова - началник на политическия кабинет на министър-председателя, заместник-министъра на външните работи и национален координатор за борба с антисемитизма Георг Георгиев, Организацията на евреите в България „Шалом“, представители на дипломатическите мисии на държавите членки на Международния алианс за възпоменание на Холокоста, сред които Ерик Рубин - посланик на САЩ в България и Ирит Лилиан - посланик на Държавата Израел в България, както и хора от академичните среди. \r\nСлед срещата ще бъде подписан и манифест „Заедно срещу езика на омразата“. Това е инициатива, която цели да повиши чувствителността на обществото към проявите на расизъм, антисемитизъм, ксенофобия, дискриминация и агресия към различните. През септември 2018 г. манифестът „Заедно срещу езика на омразата“ беше подписан от кмета на София Йорданка Фандъкова, националния координатор за борба с антисемитизма Георг Георгиев и д-р Александър Оскар - председател на Организация на евреите в България „Шалом“.", "date": "2019.02.16", "title": "В Министерския съвет ще се проведе среща под надслов „Заедно за България, заедно за Европа“"}
{"url": "http://www.focus-news.net/news/2019/02/16/2624168/kardzhali-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в Кърджалийска област, съобщиха от Областно пътно управление-Кърджали за  Радио „Фокус“ . Частичните заледявания има по трасетата в Черноочене, Йончево, Мост, Даладжа и Кирково са обработени и проходими при зимни условия – опесъчени и осолени. Облачно е, но без валежи. Вятърът е слаб, няма мъгли. Температурите са между 0 и 5 градуса. \r\nДарина ДЕЕНИЧИНА", "date": "2019.02.16", "title": "Кърджали: Проходими при зимни условия са пътищата в областта"}
{"url": "http://www.focus-news.net/news/2019/02/16/2624169/obshtina-stara-zagora-organizira-zimen-praznik-na-buzludzha.html", "text": "Община Стара Загора организира зимен празник на Бузлуджа. Това съобщиха от пресцентъра на  Община Стара Загора . Съорганизатор е Туристическо дружество „Сърнена гора“. Събитието е част от Деня на зимното предизвикателство 2019 година.", "date": "2019.02.16", "title": "Община Стара Загора организира зимен празник на Бузлуджа"}
{"url": "http://www.focus-news.net/news/2019/02/16/2624170/sliven-v-regionalniya-istoricheski-muzey-d-r-simeon-tabakov-shte-se-provede-muzeyno-obrazovatelna-rabotilnitsa-kukerskata-maska.html", "text": "В Регионалния исторически музей (РИМ) „Д-р Симеон Табаков” в Сливен ще се проведе музейно-образователна работилница „Кукерската маска“. Това съобщиха от  културната институция . Посетителите на музея ще се запознаят с обичая Кукери и ще изработят собствени кукерски маски. \r\nРаботилницата ще се проведе от 10.00 ч. до 14.00 ч., в сградата на РИМ - Сливен – бул. „Цар Освободител” №18. \r\nВходът е безплатен. Материалите и пособията са осигурени от музея.", "date": "2019.02.16", "title": "Сливен: В Регионалния исторически музей „Д-р Симеон Табаков” ще се проведе музейно-образователна работилница „Кукерската маска“"}
{"url": "http://www.focus-news.net/news/2019/02/16/2624172/", "text": "В петък вторият състезателен ден от международния боксов турнир \"Странджа\" дебютантът Кристиян Николов спечели срещу сърбина Милослав Савич в категория до 75 кг с единодушно съдийско решение :-30-27, 29-28, 30-27, 30-27 и 29-28. \r\nВ събота във вечерната сесия от състезанието, която започва в 18:30 часа, Николов ще се боксира с англичанина Карл Мани Фейл .  \r\nДругият ни представител в категорията до 75 кг Ками Риуан спечели срещу турчина Хайри Утку Ердоган.   \r\nЮбилейното 70-о издание на най-стария международен турнир \"Странджа\" се провежда в столичната зала \"София\" от 14 до 19 февруари. Над 190 боксьори и 100 боксьорки от 39 държави от петте континента участват в него. България се представя от 19 мъже и 12 жени.", "date": "2019.02.16", "title": "Спорт: Български победи  на втория ден от международния боксов турнир \"Странджа\""}
{"url": "http://www.focus-news.net/news/2019/02/16/2624174/burgas-kukerovden-shte-bade-otbelyazan-v-kv-dolno-ezerovo.html", "text": "За поредна година в квартал „Долно Езерово“ в Бургас ще бъде отбелязан Кукеровден, като още в ранни зори кукерите тръгват по къщите, влизат по дворовете и играят за прогонване на злото и плодородие. Това съобщиха от пресцентъра на  Община Бургас . В 16.30 часа те се събират в центъра и представят обреднато заораване и засяване. Участие в празника ще вземат победителите в тазгодишното издание на най-големия маскараден фестивал - „Сурва“ в Перник – Кукерска група „Каваклии“, както и другата местна група – „Тарфалии“.  \r\nОбредните действия по време на празника са с цел да прогонят злите сили, лошите духове и всичко негативно, събрано през зимата, както и за плодородие. Поверието разказва, че колкото повече скача кукерът, толкова по-високи ще са житата през тази година.", "date": "2019.02.16", "title": "Бургас: Кукеровден ще бъде отбелязан в кв. „Долно Езерово“"}
{"url": "http://www.focus-news.net/news/2019/02/16/2624175/denyat-16-fevruari-v-svetovnata-istoriya.html", "text": "През 1959 г. след преврат Фидел Кастро поема поста министър-председател на Революционното правителство на Куба \r\nПрез 1659 г. в Англия Николас Ванакер написва първия в света чек за 400 фунта. Днес този документ се съхранява в архива на Националната банка на Англия. През 1995 г. в САЩ е арестуван 31-годишният Кевин Митник, смятан за най-опасния компютърен престъпник в света. Издирван в продължение на 15 години, след ареста си Митник е обвинен по 25 параграфа (включително и в телефонни измами и незаконно притежаване на компютърни файлове и пароли). Признат е за виновен и изпратен в затвора, където прекарва 5 години.  \r\nНа 16 февруари са родени: Чеслав Ниемен (псевдоним на Чеслав Видрицки) - полски композитор, изпълнител на електронна музика; Михаил Николаевич Тухачевски - руски военачалник, маршал на СССР. На тази дата умират: византийският император Йоан V Палеолог, Юзеф Хофмен – пианист, педагог и композитор. \r\n2018 г.  \r\nЕтиопия обявява национално извънредно положение един ден след неочакваната оставка на премиера Хайлемариам Десален. \r\n2017 г. \r\n70 души загиват а други 150 са ранени при самоубийствен бомбен атентат в храма Лаал Шахбаз в Сехуан, Синд, Пакистан. \r\n2017 г. \r\nКола-бомба експлодира в шиитски квартал в Багдад и убива 48 души. ИДИЛ поема отговорността за атентата. \r\n2017 г. \r\nСлужители на ООН обявяват създаването на нов екип в Женева за разследване на възможни военни престъпления, престъпления срещу човечеството и геноцид по време на гражданската война в Сирия, за да се подготвят за бъдещи наказателни преследвания на отговорните. \r\n2016 г. \r\nУмира Бутрос Бутрос-Гали - египетски политик и дипломат и учен. Бил е генерален секретар на Организацията на обединените нации и министър на външните работи на Египет. \r\n2015 г. \r\nВоенновъздушните сили на Египет нанасят възсушни удари по обекти на „Ислямска държава“ в Либия \r\n2014 г. \r\nПоради обилен снеговалеж в Япония загиват 11 човека. \r\n2012 г. \r\nМеждународната рейтингова агенция Moody's Investors Service поставя под наблюдение оценките на 114 европейски банки. Сред тях са са Дойче банк, Комерцбанк, Роял банк ъф Скотланд, HSBC, холандската ING, испанската Сантандер и италианската Уникредит. Италия фигугира в списъка с 24 банки, Испания 21, Франция 10, Великобритания 9, Австрия 8, Дания 8, Германия 7, Португалия 6, Холандия 6, Швеция 5, Словения 4, Швейцария 2 и Финландия, Норвегия, Белгия и Люксембург с по една банка. \r\n2012 г. \r\nСпоред аналитиците на швейцарската банка Credit Suisse през януари Русия има най-лошия бюджетен дефицит от 10 години. Това се свързва с популизма на управляващите във връзка с предстоящите президентски избори, които предстои да бъдат проведени през 2012 г.  \r\n2011 г.  \r\nВ официалния сайт на правителството на Южен Судан е известено, че новата независима държава Южен Судан няма да споделя богатството си със Севера. Тя може да направи само някои дарения с филантропска цел, за да може северният съсед да си закърпи бюджета. \r\n2001 г. \r\nАмериканските военно въздушни сили бомбардират Багдад. \r\n1995 г. \r\nФренската актриса Ванеса Паради е арестувана в Монреал за притежание на хашиш. \r\n1995 г. \r\nВ САЩ е арестуван 31-годишният Кевин Митник, смятан за най-опасния компютърен престъпник в света. Той е издирван в продължение на 15 години. Обвинен е по 25 параграфа (включително и в телефонни измами и незаконно притежаване на компютърни файлове и пароли). Признат е за виновен и изпратен в затвора, където прекарва 5 години. Излиза на свобода през 2000 г., когато му е назначен изпитателен срок до 20-ти януари 2003 г. През това време му е забранено да се доближава до компютър и въобще до всякакво електронно оборудване, включително и радио. \r\n1992 г. \r\nНа референдум проведен в Швейцария болшинството от хората гласуват срещу забраната за използване на животни за медицински опити. \r\n1991 г. \r\nЗа седми пореден път класацията на най-популярните албуми във Великобритания се оглавява от групата Queen с албума Innuendo. \r\n1968 г. \r\nВ град Хейливил (Алабама) се появява първата телефонна служба за спасение – телефон 911. \r\n1963 г. \r\nНикита Хрушчов обявява, че СССР притежава водородна бомба. \r\n 1959 г. \r\nСлед преврат Фидел Кастро поема поста министър-председател на Революционното правителство на Куба. Кастро е кубински политик и държавник. Организатор е на “Движение 26 юли” (1955-1956 г.). От 1965 г. е първи секретар на ЦК на КП на Куба, а през 1959-1976 г. е премиер-министър От 1976 г. е председател на Държавния съвет и на Министерския съвет на Куба. Председател е на Движението на необвързаните страни (1976-1979 г.). \r\n1956 г. \r\nВ Англия е отменено смъртното наказание. \r\n1951 г. \r\nСталин заплашва, че СССР ще напусне ООН, която според него се е превърнала в оръдие на агресия в ръцете на западните държави. \r\n1944 г. \r\nБи Би Си обявява за създаването на първата в света образователна радиопрограма за ученици. \r\n1942 г. \r\nЯпонският император Хирохито обявява 15 февруари за национален ден на победата. Тогава японските войски завземат Сингапур, с което завършва Малайската (Сингапурската) операция (8 декември 1941 г. - 15 февруари 1942 г.). \r\n1918 г. \r\nЛитва провъзгласява своята независимост. \r\n1916 г. \r\nСлед двуседмичен щурм руските войски превземат турската крепост Ерзерум. \r\n1903 г. \r\nЗа първи път за пломбиране на зъби е използван порцелан. \r\n1900 г. \r\nУинстън Чърчил дебютира като писател. Той е автор на исторически и мемоарни книги. През 1953 г. получава Нобелова награда за литература. \r\n1878 г. \r\nВ САЩ в оборот е въведен сребърният долар. \r\n1877 г. \r\nПодписан е мирен договор между Сърбия и Турция, който възстановява положението, съществувало между тях преди започването на Сръбско-турската война. Войната избухва в резултат на желанието на сръбския народ да подпомогне въстанието в Босна и Херцеговина (1875-1878 г.). Тя започва на 18 юни 1876 г. и с известни прекъсвания продължава до 19 октомври 1876 г. Първоначално сръбските войски имат превес и освобождават редица градове и селища в Поморавието и Тимошко. Скоро обаче силите им се изчерпват и започват да търпят поражения. След поражението при Джунис на 17 октомври 1876 г. турските войски нямат препятствие по пътя си към Белград. Бързата намеса на Русия спасява Сърбия от пълен военен погром. На 19 октомври Русия отправя ултиматум до Високата порта, в резултат на който на 20 октомври е сключено примирие между двете воюващи страни и военните действия между тях са преустановени. В Сръбско-турска война вземат участие и голям брой български доброволци. Със свои чети се включват Панайот Хитов, Филип Тотю, Илю Марков и др. \r\n1871 г. \r\nПо време на революцията във Франция Адолф Тиер е провъзгласен за президент на Третата Република. Адолф Тиер е френски политик, журналист и историк, член на Френската академия (1833 г.). По време на Юлската монархия организира потушаването на Лионското въстание (1834 г.). През 1836 г. и 1840 г. е министър-председател. През февруари 1871 г. оглавява изпълнителната власт във Франция. През 1871 г. ръководи борбата против Парижката комуна. От 1871 г. до 1873 г. е президент на Третата република. Автор е на историческите трудове: “История на Френската революция” (10 т., 1823-1827) и “История на Консулството и Империята” (20 т., 1845-1862). \r\n1793 г. \r\nПравителството на Австро-Унгария издава декрет, позволяващ на земевладелците да наказват крепостните селяни. \r\n1641 г. \r\nАнглийският крал Карл I издава Тригодишен акт за задължително свикване на парламента, който действа и до днес \r\n1581 г. \r\nАнглийският парламент приема строги закони против католицизма. \r\n1571 г. \r\nИван Грозни постановява първия руски войнски устав. \r\n1526 г. \r\nАвстрийският ерцхерцог Фердинанд І Хабсбургски става крал на Унгария и Бохемия. Фердинанд І Хабсбургски е първи крал (от 1526 г.) на Бохемия и Унгария от династията на Хабсбургите. От 1556 г. е император на Свещената римска империя. Той е по-малък брат на Карл V, от когото по договорите от 1521 г. и 1522 г. получава австрийските територии. В отсъствието на брат си е негов наместник в Германия. Утвърждава се като крал само в част от Унгарското кралство след продължителна борба с трансилванския войвода Я. Запойяи и войските на Османската империя, достигнали до стените на Виена (1529 г.). Провежда редица административни реформи, насочени към усилване на централната власт. Става император след отричането на Карл V (1556 г., коронован през 1558 г.). \r\n1446 г. \r\nВъстаналите московчани ослепяват и заточват в Углич сваления руски княз Василий II Тъмни. Василий II Василиевич Тъмни е велик княз на Московското княжество от 1425 г. до 1462 г. Управлението му е съпътствано от една от най-тежките граждански войни в руската история и той на два пъти е отстраняван от трона. Обявен е за велик княз на десетгодишна възраст. Неговото управление съвпада с разпадането на Златната орда на няколко независими ханства. През 1446 г. Василий II е заточен в Углич и е ослепен, откъдето идва прозвището му Тъмни. Малко по-късно му е възложено управлението на Вологда, но той успява да събере привърженици и се връща на власт като велик княз. След като укрепва властта си в Москва, Василий II ликвидира малките полунезависими княжества във владенията си. Предприема военни походи през 1441—1460 г. и принуждава Новгород Велики, Псков и Вятка да признаят върховенството му. На тази дата са родени: \r\n1939 г. \r\nРоден е Чеслав Ниемен (псевдоним на Чеслав Видрицки) - полски композитор, изпълнител на електронна музика, певец. Учи в музикалното училище в Гродно. През 1958 г. семейството му се премества в Полша, където се записва в класа по фагот в музикалния лицей в Гданск. Печели Първа награда на фестивала за млади таланти в Щечин и постъпва като солист в оркестъра \"Синьо-черни\". През 1963 г. концертира в парижката зала \"Олимпия\". Творчеството му еволюира от блус и соло през джаз и рок до експериментите с електронна музика. \r\n1929 г. \r\nРоден е Казимеж Куц - полски режисьор. Куц завършва Висшата театрална и филмова школа в Лодз. В началото на кариерата си е асистент на Вайда. Представител на популисткото течение в полското кино. Режисьор е на филмите -“Кръст за храброст” (1959 г.), “Никой не вика” (1960 г.), “Скок” (1969 г.). Негови филма са и “Хората от влака” (1961 г.), “Мълчание” (1963 г.), “Който и да знае” (1966 г.), “Солта на Черната земя” (1970 г.), “Перла в короната” (1972 г.), “Линия” (1975 г.), “Мъниста от една броеница” (1980 г.), “Братята ще дойдат скоро” (1986 г.), “Смъртта като филия хляб” (1994 г.), “Полковник Квиатковски” (1995 г.). \r\n1925 г. \r\nРоден е Джон Шлезинджър - англо-американски режисьор. От 1952 г. поставя късометражни документални филми. През 1960 г. режисира документалния филм “Terminus”. Изследва сблъсъка на самотния човек с обкръжаващия го свят - “Начин да се обичаме” (1962 г.), “Били Лъжеца” (1963 г.), “Скъпа моя” (1965 г. ). На тази тема е посветен и най-добрият му филм “Среднощен каубой” (1969 г., “Оскар”). Шлезинджър режисира “Денят на скакалеца” (1975 г.), “Далече от влудяващата тълпа” (1967 г.), “Неделя, проклета неделя” (1971 г.), “Маратонецът” (новела от филма “През погледа на осемте”, 1972 г.), “Маратонецът” (1976 г.), “Янки” (1979 г.), “Хофманови приказки” (1981 г.), “Кошмарната автострада” (1983 г.), “Мадам Сузацка” (1988 г.), “Къща в хубав квартал” (1990 г.), “И небето затихна …” (1993 г.), “Невинният” (1993 г.), “Око за око” (1995 г.), “Почти идеално” (2000 г.). \r\n1893 г. \r\nРоден е Михаил Николаевич Тухачевски - руски военачалник, маршал на СССР (1935 г.). Той завършва Александровското военно училище (1914 г.). Участва в Първата световна война в лейбгвардията на Семьоновския полк като поручик. През 1915 г. попада в плен, а през 1917 г. бяга в Русия. В Червената армия е от 1918 г. В този период е приет в партията на болшевиките. Назначен е за военен комисар на отбраната на Московски район (1918 г.). След Гражданската война се включва в провеждането на военната реформа (1924-1925 г.). Началник е на Военната академия на Червената армия (1921 г.). От май 1928 г. до юни 1931 г. командва войските на Ленинградския военен окръг. От 1934 г. е заместник народен комисар на отбраната, от 1936 г. - първи заместник на народния комисар на отбраната и началник на управлението по бойна подготовка. Решаваща е ролята му за техническото превъоръжаване на Червената армия, промяната на организационната структура на войските, развитието на нови родове войски и видове въоръжени сили. Инициатор е за създаване на редица самостоятелни военни академии. Автор е и на много статии, книги и доклади по проблемите на съвременната война. Маршал Михаил Николаевич Тухачевски е убит на 11 юни 1937 г. по заповед на Й. В. Сталин. \r\n1868 г. \r\nРоден е Вилхелм Шмид - австрийски етнограф и лингвист. Той е ръководител на Виенската културно-историческа школа в етнографията. Професор е във Виенския (1921-1938 г.) и Фрибургския (от 1939 г.) университети. Специалист е по езици от Югоизточна Азия, Океания и Австралия, тяхната класификация и сравнително изучаване. Своята етнографска ерудиция подчинява на обосноваването на богословската теория за “първобитното божествено откровение” и основаната на нея теория на прамонотеизма. През 1906 г. Шмид основава мисионерското сп. “Антропос”, превърнало се по-късно в научно издание. \r\n1848 г. \r\nРоден е Октав Мирбо - френски писател. Автор на романите: “Голгота”, “Абат Жюл”, “Градината на мъченията”, “Дневникът на една камериерка”; комедиите- “Лошите овчари”, “Сметките са сметки” и др. Последните му съчинения са пътни очерци - “Автомобил 628-Е8” (1908 г. ) и пиесата “Огнище” (1908 г.). \r\n1848 г. \r\nРоден е Хюго де Вриз - холандски ботаник. Изказва схващания върху проблемите на наследствеността. През 1901 г. Вриз създава мутационната теория. Неговите представи за същността на мутационните явления коренно се различават от съвременните възгледи за същността на мутациите. \r\n1822 г. \r\nРоден е Френсис Галтон - английски психолог и антрополог. Открива антициклоните и им дава теоретично обяснение. Антропологичните му изследвания получават практическо приложение в криминалистиката (особено в дактилоскопията). Преломен момент в творчеството му е публикуването на труда на Ч. Дарвин “Произход на видовете\" (1859 г.). Под негово влияние Галтон въвежда в психологията и антропологията идеята за наследствеността, като се стреми чрез нея да обясни индивидуалните различия между хората. Основоположник е на диференциалната психология и един от първите, които започват експериментални изследвания на асоциациите и образната памет. Умира на 17 януари 1911 г. \r\n1821 г. \r\nРоден е Хенрих Барт – немски историк, филолог, географ-пътешественик. Той изучава Сахара, която прекосява два пъти, Судан, Балканския полуостров и Мала Азия. \r\n1804 г. \r\nРоден е Жул Габриел Жанен - френски писател, критик, журналист и преводач. От 1870 г. е член на Френската академия. Ранните му романи са \"Мъртвото магаре и обезглавената жена\" (1829 г.), \"Изповед\" (1830 г.). След революцията от 1830 г. работи като постоянен театрален критик на правителствения вестник \"Журнал де деба\" (\"Journal des debats\"), където публикува очерци и фейлетони. Издава продължение на романа на Дидро \"Краят на един свят и на племенника Рамо\" (1861 г. ), превежда и творби от английските класици С. Ричардсън, Л. Стърн и др. Умира на 19 юни 1874 г. \r\n1620 г. \r\nРоден е Фридрих Вилхелм - курфюрст на Бранденбург (от 1640), от династията Хохенцолерни. В немската историография е Наричан Великият курфюрст. По време на управлението му към Брандербург окончателно е присъединено херцогство Прусия. По Вестфалския мир (1648 г.) са присъединени Източна Померания и други немски земи. Поставя основите на абсолютизма в Пруско-Бранденбургската държава, създава редовна наборна армия. Потушава съпротивата на източно-пруското дворянство. \r\n1519 г. \r\nРоден е Адмирал Гаспар де Колини – един от вождовете на хугенотите във Франция. Той участва в Италианските войни (1494-1559 г.). През 1547 г. е назначен за началник на френската пехота. В сражението при Сен Кантен (1557 г.) е пленен от испанците и откаран в Гент. След завръщането си във Франция през октомври 1559 г. се присъединява към хугенотите, които оглавява след смъртта на принц Конде (1569 г.). Защитник е на веротърпимостта и свободата на култа. Помага за сключването на изгодния за хугенотите Сен-Жерменски мир (1570 г.) и става съветник на френския крал Карл IХ, когото подбужда към активна външна политика: колониални завоевания в Америка и главно - война с католическа Испания чрез съюз с Англия. Колини тайно подготвя интервенция в Нидерландия. Влиянието му върху краля предизвиква тревога. Използвайки засилващото се недоволство на парижани от хугенотите, на 22 август 1572 г. Катерина Медичи организира покушение срещу него, но наемният убиец само успява да го рани. Убит е през Вартоломеевата нощ на 24 август 1572 г. \r\n1497 г. \r\nРоден е Филип Меланхтон - немски протестантски богослов и педагог. Редактира заедно с Камерариус Аугсбургското вероизповедание. През 1537 г. Меланхтон подписва Шмалкалденските постановления. На тази дата умират: \r\n2016 г. \r\nУмира Бутрос Бутрос-Гали - египетски политик и дипломат и учен. Бил е генерален секретар на Организацията на обединените нации и министър на външните работи на Египет.  \r\n1956 г. \r\nУмира Юзеф Хофмен – пианист, педагог и композитор. Възпитаник на М. Мошковски и А. Г. Рубинщайн. От 1898 г. живее в САЩ. От 1924 г. до 1938 г. е професор и директор на Музикалния институт “Къртис” във Филаделфия. Концертира от 1894 г. до 1946 г. Композира музикални творби - предимно салонни пиеси. Пише книги за изпълнителското изкуство със спомени за А. Рубинщайн (“Свиренето на пиано. Отговори на въпроси за свиренето на пиано”, 1915 г.). \r\n1907 г. \r\nУмира Джозуе Кардучи - италиански поет и общественик. Роден е на 27 юли 1835 г. Завършва гимназия във Флоренция, университет в Пиза и 21-годишен започва да преподава литература в гр. Сан Минято. Обвинен в свободомислие, Кардучи е принуден да напусне работа и да замине за Флоренция, където известно време се издържа чрез частни уроци. Посреща възторжено преврата от 1859 г., който сваля от престола великия херцог на Тоскана (по това време Флоренция е столица на херцогство Тоскана). На 24 годишна възраст Кардучи е назначен за професор по гръцки език в лицея на гр. Пистоя, близо от Флоренция, а след 1 година заема Катедрата по класическа литература в Болонския университет, която ръководи повече от 40 години. Първият му стихотворен сборник “Рими” (1857 г.) не привлича вниманието на критиката. Известност придобива с поемата си “Химн на Сатаната” (1863 г.), посрещната с негодувание от консерваторите и клерикалите. Като поет се опитва да реформира италианското стихосложение и да разшири тематиката на поезията си. През последния период от творчеството си Кардучи е възприеман като официален поет на обединена Италия. През 1890 г. му е присъдено званието сенатор. Недоволните от този акт студенти устройват обструкция и принуждават Кардучи да напусне лекционната зала. Дълги години името му е синоним на понятието “съвременна италианска поезия”. Негови стихосбирки са: “Леко и сериозно” (1868 г.), “Ямби и еподи” (1867-1879 г., изд. 1882 г.), “Нови стихове” (1873 г.), “Варварски оди” (1877-1893 г.), “Нови варварски оди” (изд. 1882 г.); Филологически съчинения: “За стихотворенията на Данте” (1865 г.), “За развитието на националната литература” (1868-1871 г.), “Стихотворенията на Фр. Петрарка на исторически, морални и др. теми” (1876 г.), “За духа и формата на поезията на Леопарди” (1898 г.). Носител на Нобелова награда за литература за 1906 г. \r\n1391 г. \r\nУмира Йоан V Палеолог - византийски император. Заема престола на 9-годишна възраст. От негово име управлява регентство: императрицата майка Ана Савойска, патриарх Йоан Калекас, Йоан Кантакузин и Алексий Апокавк. Главна фигура в регентството е Йоан Кантакузин, който представя интересите на едрите поземлени собственици. Чрез находчиви действия, проявявайки твърдост в отношенията с българския цар Иван Александър, Кантакузин сключва няколко успешни мирни договора, но по-късно е отстранен от регентството. Йоан V Палеолог става самостоятелен император след отстраняването на регентството през 1354 г. Той се стреми към съюз с България и сключва династичен брак (1355 г. ) между сина си Андроник и дъщерята на Иван Александър - Кераца. Целта на договора е да се започне обща борба срещу турците. Противоречията между двамата владетели, обаче се изострят във връзка с присвояването на крепостите Анхиало и Месемврия от Йоан V Палеолог, което е в нарушение на мирния договор. Избухва последната война между България и Византия (1364 г.). Йоан V Палеолог търси контакти с Римската църква, обещава на папа Инокентий VI, че ще покръсти в католическата вяра Византия, но среща силна съпротива и се отказва от уния с папата. По време на управлението му Византия става васална на османските турци. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”.", "date": "2019.02.16", "title": "Денят 16 февруари в световната история"}
{"url": "http://www.focus-news.net/news/2019/02/16/2624176/tovaren-vlak-e-derayliral-pri-gara-plovdiv.html", "text": "Товарен влак е дерайлирал при гара Пловдив, съобщи читател на  Агенция „Фокус“ .  „Фокус“ проверява информацията и ще Ви информира за случващото се.", "date": "2019.02.16", "title": "Товарен влак е дерайлирал при гара Пловдив"}
{"url": "http://www.focus-news.net/news/2019/02/16/2624178/sofiya-vremenno-dvizhenieto-po-patya-bistritsa-zheleznitsa-se-osashtestvyava-dvuposochno-v-edna-lenta-poradi-ptp.html", "text": "Временно движението по път III-181 Бистрица – Железница се осъществява двупосочно в една лента поради ПТП. Това съобщиха от пресцентъра на  Агенция „Пътна инфраструктура“ . Трафикът се регулира от пътна полиция.", "date": "2019.02.16", "title": "София: Временно движението по пътя Бистрица – Железница се осъществява двупосочно в една лента поради ПТП"}
{"url": "http://www.focus-news.net/news/2019/02/16/2624177/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-atanasiy-v-selo-malo-konare-na-17-fevruari.html", "text": "Константийският епископ Яков ще оглави Архиерейска света Литургия в храм „Св. Атанасий“ в село Мало Конаре на 17 февруари, предаде репортер на  Агенция „Фокус“ . С благословението на Негово Високопреосвещенство Пловдивския митрополит Николай, богослужението ще оглави Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия. Началото е в 9.00 часа.  \r\nНикола ПЕТКОВ", "date": "2019.02.16", "title": "Пазарджик: Константийският епископ Яков ще оглави Архиерейска света Литургия в храм „Св. Атанасий“ в село Мало Конаре на 17 февруари"}
{"url": "http://www.focus-news.net/news/2019/02/16/2624167/afp-maduro-obvinyava-sasht-za-krazhba-na-miliardi-i-predlagane-na-trohi.html", "text": "Венецуелският президент Николас Мадуро обвини САЩ, че „крадат“ милиарди долари, а предлагат „трохи“ като хуманитарна помощ, предава  AFP .   \r\nТонове американска помощ се трупа в Колумбия недалеч от границата с Венецуела. \r\n\"Откраднаха 30 милиарда долара, а предлагат четири трохи от развалени храни“, е заявил социалистическият президент по адрес на САЩ по време на митинг в югоизточния град  Суидад Боливар. За проблемите в страната той обвинява САЩ и санкциите, които й наложиха и които според него се равняват точно на 30 милиарда долара. 56-годишният Мадуро, наследник на Уго Чавес определя ситуацията като „битка с олигархията“.  Санкциите, наложени от САЩ, са насочени главно към държавната петролна компания на Венецуела, която е и основен източник на приходи за правителството. \r\nВ момента Венецуела преживява тежка икономическа криза, която тласна към бедността милиони нейни граждани. Не достигат основни храни и медикаменти.   \r\nЗа състоянието в страната Хуан Гуайдо обвинява Мадуро. Правителствата на 50 държави вече признаха Гуайдо за временен президент. Сред тях е и Коста Рика, чийто външен министър в петък даде „60 календарни дни“ на трима венецуелски дипломати, за да я напуснат. \r\nХуманитарната помощ се превърна в ключова тема при властовата битка между Мадуро и Гуайдо. Самообявилият се за временен президент през януари публично каза, че на 23 февруари ще вкара помощта в страната. В същото време Мадуро отказа да я допусне, а лоялните му военни части блокираха граничния мост между Венецуела и Колумбия.   \r\nНа митинга в петък Мадуро е обявил, че шест милиона семейства са били подкрепени със субсидирани храни. По думите му страната е получила  933 тона лекарства и други медикаменти от Китай, Куба и Русия, основните му международни съюзници, които „ ние заплатихме с нашите пари, защото не сме просяци“.   \r\nГуайдо обвинява Мадуро, че е „узурпатор“, а президентските му избори от 2018 година са фалшифицирани. \r\nМадуро пък определя 35-годишния председател на Народното събрание като марионетка на САЩ, който се опитва да солжи ръка на златото и богатите петролни резерви на Венецуела, най- големите в света. Според него предизвикателството на Гуайдо към неговите президентски правомощия е „държавно предателство“. В петък е казал, че „най-лошото нещо е да се стимулира империалистическата лудост на едно екстремистко Ку Клукс Кланово правителство в Белия дом“. \r\nДен преди това, в четвъртък, съветникът по национална сигурност Джон Болтън заяви, че 25 държави са „обещали 100 милиона долара хуманитарна помощ“.   Ивелина Ватова", "date": "2019.02.16", "title": "AFP: Мадуро обвинява САЩ за „кражба“ на милиарди и предлагане на „трохи“"}
{"url": "http://www.focus-news.net/news/2019/02/16/2624173/sofiya-za-tazi-vecher-e-nasrochen-16-iyat-pohod-v-pamet-na-gen-hristo-lukov-lukovmarsh.html", "text": "За тази вечер е насрочен 16-ия поход в памет на ген. Христо Луков, по-известен като Луковмарш. Събитието е с начален час 17.30 часа, а сборният пункт е на пилоните пред НДК. Негов организатор е Български Национален Съюз. Мотото на тазгодишната проява е „Не се гаси туй, що не гасне!“. \r\nИ тази година кметът на София Йорданка Фандъкова забрани планираното факелно шествие в памет на ген. Луков. През седмицата тя каза, че е съгласувала само поставянето на цветя на паметната плоча на генерала на ул. „Тракия“ №1. \r\nМинистърът на вътрешните работи Младен Маринов увери, че СДВР ще предприеме всички мерки, за да не се стигне до напрежение или сблъсъци по улиците на София. Христо Николов Луков е български офицер (генерал-лейтенант), преподавател по военно дело и политик. Министър на Войната на Царство България в периода 1935 - 1938 г. и ръководител на националистическата организация Съюз на българските национални легиони (СБНЛ). Христо Луков често е остро критикуван и сочен като противоречива историческа личност. Той е убит на 13 февруари 1943 г. пред дома му в София.", "date": "2019.02.16", "title": "София: За тази вечер е насрочен 16-ият поход в памет на ген. Христо Луков - Луковмарш"}
{"url": "http://www.focus-news.net/news/2019/02/16/2624171/tass-zhaltite-zhiletki-se-obrashtat-kam-privarzhenitsite-si-predi-nachaloto-na-14-ta-protestna-valna-vav-frantsiya.html", "text": "В социалните мрежи късно в петък вечерта се появиха няколко призива „колкото е възможно по-дълго да блокираме площад „Етуал“ в Париж, предава  ТАСС . На него е и Триумфалната арка. Според друг трябва да се проведе мирен марш от Шан-з-Елизе до Марсово поле, в близост до сградата на Долната камара във френското Народно събрание, на Министерството на труда и на Обединените предприемачи. Съобщава се, че през втората половина на съботния ден на площад „Република“ ще се проведе „консултативен митинг“ на движението. \"Темата на тази среща ще е как да организираме референдум на гражданската инициатива“, инициатори възнамеряват едновременно с това да осъдят и безпорядъка, който някои участници създават по време на протестите, което противоречи на ценностите на движението.   \r\nПодготовка за съботните протестни походи се провежда и в Бордо, Тулуза, Лион, Нант, Лил, Реймс. В социалните мрежи има публикувани планове и на редица други по-малки населени места във Франция.  Ивелина Ватова", "date": "2019.02.16", "title": "ТАСС: \"Жълтите жилетки \" се обръщат към привържениците си преди началото на 14-та протестна вълна във Франция"}
{"url": "http://www.focus-news.net/news/2019/02/16/2624182/sport-eybar-i-hetafe-zavarshiha-naravno-22-v-mach-ot-24-iya-krag-na-ispanskata-la-liga.html", "text": "Футбол: Ейбар и Хетафе  завършиха наравно 2:2 в първи мач  от 24-ия кръг на испанската Ла Лига. Гостите поведоха с 0:2 до 52-ата минута,но в следващия половин час домакините от Ейбар изравниха резултата. Хетафе запази петото място във временното класиране с 36 точки, като изостава от четвъртия Севиля с една точка, която е и с мач по-малко. Ейбар заема десетото място с 31 точки.", "date": "2019.02.16", "title": "Спорт: Ейбар и Хетафе  завършиха наравно 2:2 в мач от 24-ия кръг на испанската Ла Лига"}
{"url": "http://www.focus-news.net/news/2019/02/16/2624184/kyustendil-dvizhenieto-se-izvarshva-v-edna-lenta-po-patya-bobov-dol-zhedna-pri-km-15-poradi-svlichane-na-zemna-masa.html", "text": "Движението се извършва в една лента по пътя Бобов дол – Жедна при км 15 поради свличане на земна маса. Това съобщиха за  Радио „Фокус” – Кюстендил  от Областно пътно управление – Кюстендил. Мястото е сигнализирано с пътни знаци. Срокът на действие на въведената временна организация на движението е до 21 февруари. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 28 февруари 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nЛивия НИНОВА", "date": "2019.02.16", "title": "Кюстендил: Движението се извършва в една лента по пътя Бобов дол – Жедна при км 15 поради свличане на земна маса"}
{"url": "http://www.focus-news.net/news/2019/02/16/2624179/kathimerini-gratskite-fermeri-podnovyavat-patnite-blokadi.html", "text": "Гръцките фермери подновяват пътните блокади, пише електронното издание на гръцкия вестник  Kathimerini . \r\nОчаква се земеделските производители, които през последните три седмици блокират националните магистрали, настоявайки за  данъчни облекчения и по-ниски производствени разходи, да започнат да възстановяват протестните си действия от събота, след като по време на разговорите с правителствени служители не успяха да постигнат компромис. \r\nВ коментар на гръцката информационна агенция ANA-MPA в петък лидерът на съюза, който представлява фермерите в Лариса, централна Гърция, описа правителството като \"враждебно\". \r\n\"Правителството е враждебно настроено към земеделските производители, докато помага на корабособствениците, търговците и банкерите\", каза Ризос Марудас за ANA-MPA. Ръководителят на съюза заяви, че нови действия са планирани за следващия месец, след като земеделските стопани се прегрупират и обсъдят тактика. \r\nПрез последните седмици земеделските производители организираха 23 блокади на ключови кръстовища на национални магистрали, главно в централна Гърция, принуждавайки правителството за отстъпки. Въпреки това, разговорите с правителствените представители не успяха да постигнат напредък.  Юлиян Марков", "date": "2019.02.16", "title": "Kathimerini: Гръцките фермери подновяват пътните блокади"}
{"url": "http://www.focus-news.net/news/2019/02/16/2624183/kardzhali105-martenitsi-shte-ukrasyat-darvo-v-tsentara-na-kirkovo.html", "text": "105 мартеници ще украсят дърво в центъра на Кирково по случай 105-та годишнина от създаването на общината. Това съобщиха от пресцентъра на  Община Кирково . По инициатива на кметството ще бъде украсено мартенско дръвче на площада с изработените от деца 105 мартеници от прежда на декоративните кукли „Пижо и Пенда“. Преплитането на белия и червения цвят е стар народен обичай, носещ вяра в утрешния ден и символ на здраве и благополучие. Принос за „разцъфналото“ в бяло и червено дръвче ще имат всички възпитаници от детските градини и училищата на територията на община Кирково. Мартениците трябва да бъдат изпратени до 22 февруари в сградата на Община Кирково, стая №21. Желаещите могат да се включат в инициативата „Украси дърво за първи март“ на 27 февруари от 11.00 часа в център Кирково, за да посрещнем в бяло и червено месеца на пролетта.", "date": "2019.02.16", "title": "Кърджали:105 мартеници ще украсят дърво в центъра на Кирково"}
{"url": "http://www.focus-news.net/news/2019/02/16/2624186/pazardzhik-ogranicheno-e-dvizhenieto-na-mps-nad-12-tona-s-remarketa-i-poluremarketa-po-patya-batak-dospat-poradi-snegopochistvane.html", "text": "Нормално се осъществява движението по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Движението по пътя Батак – Доспат е ограничено за моторни превозни средства с тегло над 12 тона с ремаркета и полуремаркета, поради снегопочистване. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.02.16", "title": "Пазарджик: Ограничено е движението на МПС над 12 тона с ремаркета и полуремаркета по пътя Батак - Доспат поради снегопочистване"}
{"url": "http://www.focus-news.net/news/2019/02/16/2624185/blagoevgrad-avariyni-remontni-deynosti-se-izvarshvat-po-patya-am-struma-selo-ribnik.html", "text": "Въведена е забрана за движението на товарни автомобили с тегло над 12 тона по третокласен път-108 АМ „Струма“ – село Рибник заради аварийни ремонтни дейности за срок до 31 юли. Това съобщиха за  Радио „Фокус“ – Пирин  от Областно пътно управление – Благоевград. Ограничение за преминаването на всички моторни превозни средства е наложено по главен път Е-79 в участъка Кресна – Долна Градешница в района на км 402+365. Причината е извършване на ремонтни дейности на моста на ЖП линия „София – Кулата“. То ще бъде в сила до 30 март. Преминаването се извършва по обходен маршрут, който заобикаля съоръжението и се регулира от светофарна уредба.  \r\nКъм този час трафикът по автомагистрала „Струма“, главен път Е-79 и второкласен път – 19 Симитли – Гоце Делчев е с нормална интензивност. Няма образували се задръствания или колони от автомобили. Не са регистрирани тежки пътни инциденти. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\nЛивия НИНОВА", "date": "2019.02.16", "title": "Благоевград: Аварийни ремонтни дейности се извършват по пътя АМ „Струма“ – село Рибник"}
{"url": "http://www.focus-news.net/news/2019/02/16/2624180/plovdiv-intsident-s-tovaren-vlak-prevozvasht-propan-butan-e-stanal-v-rayona-na-tsentralnata-gara.html", "text": "Инцидент с товарен влак, превозващ пропан-бутан, е станал в района на централната гара в Пловдив. Това съобщиха за   Агенция „Фокус“  от ОДМВР-Пловдив. Сигналът за инцидента е подаден на тел. 112 около 04.40 часа тази сутрин. Три от вагоните на композицията са се наклонили. В момента екипи на пожарната и Второ РУП са на място. По първоначални данни в тези вагони се превозва пропан-бутан. Няма изтичане или пострадали хора.", "date": "2019.02.16", "title": "Пловдив: Инцидент с товарен влак, превозващ пропан-бутан, е станал в района на централната гара"}
{"url": "http://www.focus-news.net/news/2019/02/16/2624187/kyustendil-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-vaznesenie-gospodne-v-dupnishkoto-selo-bistritsa-na-17-fevruari.html", "text": "Белоградчишкият епископ Поликарп ще оглави Архиерейска света Литургия в храм „Възнесение Господне“ в дупнишкото село Бистрица на 17 февруари, предаде репортер на  Агенция „Фокус“ . Литургията ще започне в 9.30 часа.   \r\nНикола ПЕТКОВ", "date": "2019.02.16", "title": "Кюстендил: Белоградчишкият епископ Поликарп ще оглави Архиерейска света Литургия в храм „Възнесение Господне“ в дупнишкото село Бистрица на 17 февруари"}
{"url": "http://www.focus-news.net/news/2019/02/16/2624189/zamestnik-kmetat-na-obshtina-kardzhali-myumyun-ali-e-podal-ostavka.html", "text": "Заместник кметът на Община Кърджали Мюмюн Али е подал оставка, съобщиха от пресцентъра на  Община Кърджали . Негов ресор беше „Общинска собственост и икономическо развитие“. В молбата си за освобождаване от длъжност той посочва „лични причини“. Мюмюн Али е назначен на тази длъжност на 30 декември 2016г. Кметът на община Кърджали инж. Хасан Азис е приел оставката на Мюмюн Али. Неговите функции ще бъдат разпределени между другите заместник кметове на общината. Мюмюн Али също вчера е поискал да бъде освободен и като председател на Общинската структура на ДПС-Кърджали.", "date": "2019.02.16", "title": "Заместник кметът на Община Кърджали Мюмюн Али е подал оставка"}
{"url": "http://www.focus-news.net/news/2019/02/16/2624188/vidin-nay-malkite-vazpitanitsi-na-matematicheskata-gimnaziya-ekzarh-antim-i-pochetoha-pametta-na-patrona-na-svoeto-uchilishte.html", "text": "Най-малките възпитаници на Видинската математическа гимназия „Екзарх Антим I“ почетоха паметта на патрона на своето училище, предаде репортер на  Агенция „Фокус“ . Момчетата и момичетата се срещнаха с Негово високопреосвещенство Видинския митрополит Даниил. Срещата се проведе пред Мавзолея на първия Български екзарх във Видин. След беседата с Митрополита децата положиха цветя пред каменната фигура на Екзарха. \r\nДатата на интронизацията на Антим за първи Български екзарх - 16 февруари, е патронен празник на Видинската математическа гимназия. Днес се навършват 147 години от събитието.  \r\nНикола ПЕТКОВ", "date": "2019.02.16", "title": "Видин: Най-малките възпитаници на математическата гимназия „Екзарх Антим I“ почетоха паметта на патрона на своето училище"}
{"url": "http://www.focus-news.net/news/2019/02/16/2624190/veliko-tarnovo-mokri-sa-patnite-nastilki-na-teritoriyata-na-tsyalata-oblast.html", "text": "Предимно мокри са пътните настилки в града, предаде репортер на  Радио „Фокус“ – Велико Търново . Времето е облачно. Температурата  на въздуха е 2 градуса. Трафикът в сутрешните часове е спокоен.  \r\nМокри са пътните настилки на територията на цялата област. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май 2019 г. \r\nНадежда КРЪСТЕВА", "date": "2019.02.16", "title": "Велико Търново: Мокри са пътните настилки на територията на цялата област"}
{"url": "http://www.focus-news.net/news/2019/02/16/2624192/gabrovo-dvizhenieto-po-pat-gabrovo-stomanetsite-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Мокри са пътните настилки на територията на областта. Това казаха за  Радио „Фокус“ – Велико Търново  от Областно пътно управление - Габрово. По високите и усойни места има заснежени и заледени участъци. Времето е облачно. Температурата е минус 2 градуса. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 28 февруари. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.02.16", "title": "Габрово: Движението по път Габрово – Стоманеците трябва да се осъществява с повишено внимание поради пропаднал участък"}
{"url": "http://www.focus-news.net/news/2019/02/16/2624193/kardzhali-otkriha-barelef-na-izvestniya-hudozhnik-dzhemal-emurlov-dzhimi-v-kardzhali.html", "text": "По повод 5-годишнината от смъртта на известния художник Джемал Емурлов – Джими в Кърджали бе открит негов барелеф, предаде кореспондентът на  Радио „Фокус“ . Барелефът се намира на входа на Арт-галерията в града. В церемонията участваха председателят на Народното събрание Цвета Караянчева, областният управител Никола Чанев, заместник-кметът на общината Веселина Тихомирова, семейството на художника нeгови колеги и десетки кърджалийци. \r\n„Творчеството и личността Джемал Емурлов – Джими са неотменна част от летописа на културния живот на Кърдажли”, заяви председателят на Народното събрание Цвета Караянчева. В своята реч тя даде висока оценка на художника, от когото могат да се учат поколения кърджалийци. „Джими беше космополит, но беше толкова истински и земен, харизматичен и обичан от приятелите си, обичан от семейството си… Той е нашият светилник на идните поколения“, заяви Цвета Караянчева.  \r\nЗаместник-кметът на Община Кърджали Веселина Тихомирова заяви, че за пети път тази година в град Кърджали ще се проведе конкурс за детска рисунка под надслов „Родопски багри“. „В памет на Джими през тази година за пети пореден път ще се проведе конкурс за детска рисунка „Родопски багри”, организиран от община Кърджали, СУ „Вл. Д. Майстора” и ОДК. Неговата цел е да открива и насърчава млади таланти на Кърджали в областта на изобразителното изкуство. За нас е чест, че сме имали съгражданин като Джемал Емурлов”, каза още Веселина Тихомирова.  \r\nДарина ДЕЕНИЧИНА", "date": "2019.02.16", "title": "Кърджали: Откриха барелеф на известния художник Джемал Емурлов – Джими в Кърджали"}
{"url": "http://www.focus-news.net/news/2019/02/16/2624194/plovdiv-povishena-e-opasnostta-ot-padashti-kamani-po-patishtata-v-planinskite-rayoni-na-oblastta.html", "text": "Повишена е опасността от падащи камъни по пътищата в планинските райони на Пловдивска област. Това съобщиха за  Радио „Фокус“ – Пловдив  от Областното пътно управление. Водачите трябва да бъдат особено бдителни по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец, тъй като там има опасност от свличане на земна и скална маса. Към този час трафикът на територията на областта се извършва нормално и без затруднения. Засилено автомобилно движение се отчита по пловдивския участък на АМ „Тракия“. Пътните настилки на територията на областта са предимно сухи и нормално проходими. Проходът Троян - Кърнаре остава затворен за движение на всички моторни превозни средства. Целогодишна е забраната за движение на моторни превозни средства по пътя Белица - Загражден - Давидково, в участъка от км 13 до км 18. Забранено все още е движението на камиони по-високи от 4 метра през тунелите по пътя Асеновград - Нареченски бани. Забранено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. \r\nТрафикът на територията на град Пловдив се извършва без затруднения. Засилено е автомобилното движение в централната градска част. Пътните настилки в града са сухи и нормално проходими. Затворен за движение е участък от ул. „Христо Г. Данов“ в отсечката между ул. „Антим I“ и ул. „Свети Климент“ заради строително-ремонтни дейности. Като обходен маршрут водачите могат да използват трасето ул. „Антим I“ – ул. „Скайлер“ – ул. „Софроний Врачански“. \r\nТони МИХАЙЛОВ", "date": "2019.02.16", "title": "Пловдив: Повишена е опасността от падащи камъни по пътищата в планинските райони на областта"}
{"url": "http://www.focus-news.net/news/2019/02/16/2624195/varna-suhi-sa-patnite-nastilki-v-oblastta-dvizhenieto-po-pat-i-9-v-uchastaka-kranevo-varna-pri-km-83-e-ogranicheno-za-avtomobili-nad-10-tona.html", "text": "Предимно сухи са пътните настилки във Варненска област, трафикът се осъществява нормално, предаде репортер на  Радио „Фокус – Варна . Времето по Черноморието е предимно облачно, видимостта е добра в сутрешните часове на деня. Движението по автомагистрала „Черно море“ от км 0 до км 8 се осъществява двупосочно в едно платно при пълно затваряне на платното в посока Варна и се пренасочва в платното за Бургас. Според информация на Агенция „Пътна инфраструктура“ ремонтните дейности трябва да приключат до края на месец март. Движението по път I-9 в участъка Кранево – Варна при км 83 е ограничено за движение на моторни превозни средства над 10 тона. Обходният маршрут е през направлението Кичево – Оброчище. Очаква се нормалното преминаване да бъде възстановено до края на февруари.  \r\nБояна АТАНАСОВА", "date": "2019.02.16", "title": "Варна: Сухи са пътните настилки в областта, движението по път I-9 в участъка Кранево – Варна при км 83 е ограничено за автомобили над 10 тона"}
{"url": "http://www.focus-news.net/news/2019/02/16/2624197/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК . По високите части на Стара планина духа силен вятър. Температурите са в диапазона от -5 до -10 градуса. Лавинната опасност е от средна до значителна в различните планини, затова спасителите препоръчват туристите да спазват зимната маркировка и да избягват лавиноопасните терени. \r\nЛифтовете в курортите работят, пистите са обработени.  \r\nПрез изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.02.16", "title": "ПСС: Добри са условията за туризъм в планините"}
{"url": "http://www.focus-news.net/news/2019/02/16/2624181/nkzhi-preustanoveno-e-dvizhenieto-na-vlakovete-mezhdu-plovdiv-i-filipovo-zaradi-deraylirali-vagoni-na-tovarna-kompozitsiya-na-chasten-zhp-prevozvach.html", "text": "Преустановено е движението на влаковете между Пловдив и Филипово. Това съобщиха от пресцентъра на  НКЖИ . От 04.15 часа е преустановено е движението на влаковете между Пловдив и Филипово (направление Пловдив-Карлово). Причината е дерайлиране на първите три вагона на товарна композиция на частен жп превозвач в гара Пловдив.  \r\nПри инцидента няма пострадали и няма опасност за населението.   \r\nЕкипи на Национална компания „Железопътна инфраструктура“ са на място и са предприети незабавни аварийно–възстановителни дейности за осигуряване на проходимост на жп трасето.  \r\nНазначена е комисия за разследване, която ще установи причините за инцидента.  \r\nНаправена е организация за обслужване на пътниците от засегнатите влакове. Движението между Пловдив и Тодор Каблешков в момента се осъществява само по път 1, което може да доведе до нарушаване на Графика за движение на влаковете и малки закъснения по направлението Пловдив-София.", "date": "2019.02.16", "title": "НКЖИ: Преустановено е движението на влаковете между Пловдив и Филипово заради дерайлирали вагони на товарна композиция на частен жп превозвач"}
{"url": "http://www.focus-news.net/news/2019/02/16/2624199/sport-uotford-e-parviyat-tim-klasiral-se-na-chetvartfinalite-za-fa-kap.html", "text": "Футбол: Уотфорд е първият тим класирал се на четвъртфиналите за Купата на футболната асоциация  след победа над Куинс Парк Рейнджърс с 1:0. Голът за Уотфорд отбеляза Етиен Капу в добавеното време на първото полувреме. Отборът на Куинс Парк Рейнджърс пропусна множество изгодни положена до края на мача. Днес в програмата на турнира са предвидени три мача: \r\nБрайтън – Дарби Каунти \r\nУимбълдън – Милуол \r\nНюпорт – Манчестър Сити", "date": "2019.02.16", "title": "Спорт: Уотфорд е първият тим класирал се на четвъртфиналите за „ФА Къп“"}
{"url": "http://www.focus-news.net/news/2019/02/16/2624203/afp-uvolnen-sluzhitel-e-ubil-petima-kolegi-i-e-ranil-petima-politsai-v-sasht.html", "text": "Американец, уволнен от работата си, застреля петима колеги в една фабрика в покрайнините на Чикаго и рани петима  полицаи, преди да бъде застрелян, предава  AFP .  \r\nСтрелбата e е станала в  13:24 часа местно време (21:24 часа българско време)  в Аврора, щата Илинойс, предградие на 40 мили западно от Чикаго, третият по големина град в страната. \r\nПолицията назова стрелеца като Гари Мартин, на 45 г., от Аврора. Той е работил 15 години в компанията и \"информация показва, че той е бил уволнен същия ден\", заяви началникът на полицията на Аврора Кристен Зиман. \r\nНачалникът на полицията не е представил повече подробности за това, защо Мартин е бил уволнен,  дали убийството е било предварително планирано или дали жертвите са свързани с уволнението му. \r\nСтрелбата стана само един ден след като Нанси Пелоси, председател на Камарата на представителите, заяви, че въоръженото насилие е \"национално извънредно положение\" далеч по-реално от това, което президентът Доналд Тръмп в крайна сметка обяви заради изграждане на своята стена на мексиканската граница.  Юлиян Марков", "date": "2019.02.16", "title": "AFP: Уволнен служител е убил петима колеги и е ранил петима полицаи в САЩ"}
{"url": "http://www.focus-news.net/news/2019/02/16/2624204/pazardzhik-zapochna-renovirane-na-peshehodnata-zona-v-tsentralna-chast-na-grada.html", "text": "Започна реновиране на пешеходната зона в централна част на града. Това съобщиха от  Общината . Поставени са допълнително 40 броя кошчета, а стълбовете на осветителните тела са почистени от разлепените съобщения и боядисани. Предстои монтирането на 30 нови стълба и подмяна на над 50 осветителни тела. С ремонта и освежаването на пейките, тази дейност трябва да приключи до края на месец март.", "date": "2019.02.16", "title": "Пазарджик: Започна реновиране на пешеходната зона в централна част на града"}
{"url": "http://www.focus-news.net/news/2019/02/16/2624196/a1-on-s-mkaedoniya-premierite-zoran-zaev-i-aleksis-tsipras-shte-poluchat-nagradata-evald-fon-klayst-v-myunhen.html", "text": "Премиерите на Северна Македония Зоран Заев и на Гърция Алексис Ципрас ще получат наградата „Евалд фон Клайст“ в Мюнхен, пише скопоският електронен портал  A1 On . \r\nПланирано е церемонията по награждаването да се проведе на специална церемониална вечеря, организирана от баварския премиер Флориaн Херман. \r\nДвамата премиери ще говорят на съвместна дискусия за Република Северна Македония и Република Гърция в рамките на Мюнхенската конференция за сигурност. \r\nМинистър-председателят Заев в Мюнхен е придружен от правителствена делегация, съставена от вицепремиера и министър на отбраната Радмила Шекеринска, външния  министър Никола Димитров и депутата Джавад Адеми. Правителствената делегация ще участва в редица събития, съпровождащи конференцията, в рамките на която се планира да се осъществят и редица двустранни срещи.  Юлиян Марков", "date": "2019.02.16", "title": "A1 On  (С. Мкаедония): Премиерите Зоран Заев и Алексис Ципрас ще получат наградата „Евалд фон Клайст“ в Мюнхен"}
{"url": "http://www.focus-news.net/news/2019/02/16/2624191/tass-sadilishtata-zapochnaha-dela-sreshtu-organizatorite-na-protestite-na-zhaltite-zhiletki.html", "text": "Съдилищата започнаха дела срещу организаторите на протестите на жълтите жилетки, предава  TACC \r\nВ навечерието на 14-та събота неофициалните лидери на жилетките се появиха пред съдиите - шофьорът на камиона Ерик Друе и бившият боксьор Кристоф Детенже. Като наказание за първия от тях прокуратурата поиска условна присъда от един месец затвор и глоба от 500 евро за провеждане на демонстрации без разрешение на властите. Окончателната присъда ще бъде постановена на 29 март. \r\nДетенже бе осъден на 30 месеца затвор (от които 18 месеца е условен) за нападение на двама полицаи по време на демонстрация на \"жълтите жилетки\". Наказанието предвижда той да работи през деня и да се връща  в затвора вечерта. \r\nФренският вътрешен министър Кристоф Кастанер от своя страна осъди призивите за сваляне на правителството, което според него бе направено от друг неофициален лидер на движението Кристоф Шалансон. В интервю за италиански журналист Шалансон заплаши френските власти и спомена \"бивши военни, които са готови да се намесят\". \r\nНа 70 часа труд бе осъден продавач от парижка пекарна , отказал да обслужи полицай по време на 12-ия протест на \"жълтите жилетки\". Той е отказал да пусне полицая в магазина, като се позова на факта, че е въоръжен. \r\nФондът за подпомагане на жандармеристи и полицаи, които са били ранени по време на демонстрациите във Франция, вече е събрал около 1,5 милиона евро. \r\nОт друга страна тази седмица Жером Родригес, който беше сериозно ранен по време на демонстрацията, и трима други демонстранти, засегнати от действията на силите за сигурност, изпратиха официална жалба до съдебните следователи. Те настояха да бъде съден  \"за съучастие\" префекта на полицията в Париж Мишел Делпеш. \r\nСпоред активисти за правата на човека, от началото на протестното движение през ноември 2018 г., те са получили множество заявления за прекомерната употреба на сила. \"Повече от 1700 души пострадаха по време на демонстрациите в цялата страна,\" казаха експерти. \r\nТе също така отбелязаха, че съществуващите нарушения на правата включват значителен брой арести, претърсвания и конфискации на оборудване от демонстрантите. В същото време експертите обърнаха внимание на сериозните наранявания, причинени според тяхната оценка от „непропорционалното използване на така наречените несмъртоносни оръжия“, по-специално гумени куршуми. \r\nСпоред активистите за защита на човешките права, осигуряването на обществения ред и сигурността в рамките на мерките за придружаване на демонстрации предполага необходимостта от уважение и защита на демонстрантите, които идват на демонстрациите с мирни цели, за да изразят мнението си. \"Ние знаем, че някои протести бяха придружени от насилие и предизвикаха размирици, но ние сме загрижени, че непропорционалният отговор може да принуди населението да се въздържа от упражняване на основните си свободи\", се казва в изявлението.  \r\nДействията \"жълтите жилетки\" започнаха във Франция на 17 ноември 2019 година. Първоначално  протестите бяха  срещу повишаването на цените на автомобилните горива. Оттогава списъкът с искания на участниците в движението непрекъснато се разширява и сега включва както социално-икономически, така и политически претенции към властите. \r\nСпоред наблюдателите мобилизацията на \"жълтите жилетки\" намалява през последните три седмици, а миналата събота 13-та вълна от протести събра само 51,4 хиляди души. Тези данни обаче са на Министерството на вътрешните работи, а не на организаторите на протестите, които ги смятат за занижени. \r\nСъщата тенденция се посочва и от социолозите. След три месеца протестни действия обществената подкрепа за \"жълтите жилетки\" намалява. За първи път от ноември по-голямата част от французите, според изследването на \"Елаб\", не подкрепят действията на движението. Според информацията 56% от френските граждани подкрепят спирането на демонстрациите.  Юлиян Марков", "date": "2019.02.16", "title": "ТАСС: Съдилищата започнаха дела срещу организаторите на протестите на жълтите жилетки"}
{"url": "http://www.focus-news.net/news/2019/02/16/2624207/api-vazstanoveno-e-dvizhenieto-po-pat--181-bistritsa-zheleznitsa.html", "text": "Възстановено е движението по път III-181 Бистрица – Железница. Това съобщиха от пресцентъра на  Агенция „Пътна инфраструктура“ .", "date": "2019.02.16", "title": "АПИ: Възстановено е движението по път III-181 Бистрица – Железница"}
{"url": "http://www.focus-news.net/news/2019/02/16/2624200/tsvetan-tsvetanov-gerb-mezhdu-gerb-i-dps-nyama-saglashatelstvo-a-politicheski-konsensus-po-nyakoi-temi-i-dopirni-tochki.html", "text": "Между ГЕРБ и ДПС няма съглашателство, а политически консенсус по някои теми и допирни точки. Това каза председателят на ПГ на ГЕРБ и зам.-председател на партията Цветан Цветанов в предаването „Събуди се“ по  Нова телевизия . „Към сега действащия Изборен кодекс в последните изменения, които се направиха преди 1-2 години, се направи една облекчена процедура за инициативни комитети и за тези, които искат да участват чисто мажоритарно във всеки един избор“, заяви Цветанов. Държим преференцията да остане, но когато искаш да участваш в политическия живот на страната, има консенсус, който трябва да бъде постигнат. Това беше желанието и на НФСБ, които също искат преференциите да не участва в решаването и пренареждането на листите, обясни той.  \r\n„В политиката не винаги можеш да поставяш ултиматум. Обвиненията, когато се правят към ГЕРБ, че вървим към тоталитарен режим, точно това са моментите, когато трябва да припомним тези грешни твърдения, които някои ги лансира в публичното пространство. Най-лесно е да кажем, не това е червена линия, която ние не можем да преминем, това означава, че БСП и ДПС, както и други биха се появили в подкрепа на техните усилия за прекратяване работата на 44-то Народно събрание и влизане в политически хаос“, съобщи той. Когато някой излиза и говори ГЕРБ и ДПС имат съглашателство - да има по някой теми, по които намираме политически консенсус и допирни точки“, отбеляза зам.-председателя на ГЕРБ. Като пример той даде подкрепата на ДПС за закупуване на нов изтребител F-16. „Това не е съглашателство, а утвърждаване на евроатлантическите приоритети и ценности и изграждане на оперативни способности на българската армия, съвместими със стандартите на НАТО“, подчерта той.  \r\n„Тогава, когато имаше предложение за премахване на 10% плосък данък, тогава всъщност ние отново с ДПС и „Обединени патриоти“ отхвърлихме предложението на БСП“, припомни Цветанов. „Това означава, че ние сме запазили една дясна политика, която дава възможност на младите, знаещите и компетентните хора, които имат висококвалифициран труд да получават високи заплати, високи доходи и да харчат тези пари тук в България, а не в Европа и по света“, обясни той. Той коментира, че на 15 февруари, в деня на гласуване на промените в Изборния кодекс, ДПС са имали 4 теми, по които са отстоявали своята позиция.", "date": "2019.02.16", "title": "Цветан Цветанов, ГЕРБ: Между ГЕРБ и ДПС няма съглашателство, а политически консенсус по някои теми и допирни точки"}
{"url": "http://www.focus-news.net/news/2019/02/16/2624206/sofiya-dvizhenieto-se-osashtestvyava-v-edna-lenta-po-pat-i-1-sofiya-pernik-v-rayona-na-vladaysko-hanche-poradi-patnotransportno-proizshestvie.html", "text": "Движението се осъществява в една лента по път I-1 София - Перник при км 281 в района на „Владайско ханче“ поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция“.", "date": "2019.02.16", "title": "София: Движението се осъществява в една лента по път I-1 София - Перник в района на „Владайско ханче“ поради пътнотранспортно произшествие"}
{"url": "http://www.focus-news.net/news/2019/02/16/2624201/bdzh-spryano-e-dvizhenieto-na-vlakovete-v-uchastaka-mezhdu-plovdiv-i-karlovo-patnitsite-se-izvozvat-s-avtobusi.html", "text": "Спряно е движението на влаковете в участъка между Пловдив и Карлово, пътниците се извозват с автобуси. Това съобщиха за  Агенция „Фокус“  от БДЖ. Причина за това е инцидент от тази сутрин с товарна композиция на частен превозвач на гара Пловдив. Заради инцидента контактната мрежа в района е изключена. Това е довело до затруднение на движението на влаковете тази сутрин в посока София. Към този час движението от Пловдив по направленията за София и Бургас е възстановено. Влакове не се движат единствено между Пловдив и Филипово, като пътниците се извозват с автобуси.", "date": "2019.02.16", "title": "БДЖ: Спряно е движението на влаковете в участъка между Пловдив и Карлово, пътниците се извозват с автобуси"}
{"url": "http://www.focus-news.net/news/2019/02/16/2624202/danail-kirilov-gerb-temata-s-izborniya-kodeks-eskalira-pod-davlenie-na-opozitsiyata.html", "text": "Темата с Изборния кодекс ескалира под давление на опозицията. Това каза председателят на правната комисия и депутат от ГЕРБ Данаил Кирилов в предаването „Денят започва“ по БНТ. \r\nРаботата по Изборния кодекс започна в началото на декември, така че отворихме прозорец от повече от два месеца, за да може всички заинтересувани да изразят становище и да има време за обсъждания и дебати, обясни Кирилов. \r\n„Не си спомням случай, в който Изборния кодекс или друг парламентарен кодекс да не е изисквал повече парламентарно време. Очевидно е, че темата ескалира под давление на опозицията, очевидно това съответства на техните планове за дестабилизация и създаване на напрежение непосредствено преди изборния процес“, заяви той. \r\nПо въпроса за ветото на президента върху промените, Кирилов коментира, че това е инструмент, който е предвиден в Конституцията, за да има законодателят възможност за самостоятелна ревизия. \r\n„Смятам, че най-вероятно дотогава заявленията на омбудсмана да сезира Конституционния съд ще бъдат осъществени, така че ще обсъждаме. \r\nНяма основания да се твърди, че общественият интерес е засегнат по един или друг начин. Направихме невъзможното за машинното гласуване“, добави той. \r\nНе бива преференцията да се бърка с мажоритарното гласуване. Трябва да намерим точния баланс между индивидуалните предпочитания и преференциалната система, коментира още председателят на правната комисия. \r\n„Предстоят два вида избори - европейските с мандат с най-висока цена - например 100 000 гласа и местните, където ще избираме общински съветници и кметове в най-малките общини. Там преференция от десет гласа пренарежда листата. \r\nИскането на ДПС за агитация на майчин език е основателно. В политическия живот на България това обаче е едно сериозно предубеждение и няма как да се постигне консенсус по този въпрос“, допълни Кирилов. \r\nТой коментира и готвените промени в Закона за съдебната власт и това дали може да бъде наложен импийчмънт на главния прокурор. \r\n„Коментираме режима за предсрочно прекратяване пълномощията на тримата големи в съдебната власт, надявам се обсъжданията да започнат скоро, след Изборния кодекс“, посочи Кирилов.", "date": "2019.02.16", "title": "Данаил Кирилов, ГЕРБ: Темата с Изборния кодекс ескалира под давление на опозицията"}
{"url": "http://www.focus-news.net/news/2019/02/16/2624210/", "text": "Регистрирано е земетресение с магнитуд 5.3 в района на Азорските острови, показва справка на страницата на  Европейския средиземноморски сеизмологичен център \r\nТрусът е станал в 6:45 местно време (8:45 българско време)на 500 километра северозападно от главния град на архипелага Понта Делгада на дълбочина от 2 километра. Земетресението е усетено умерено силно на Азорските острови. Засега няма информация за пострадали хора и нанесени материални щети. Не е обявена опасност от възникване на цунами.  \r\nТрусът е бил предшестван от малко по-слаб с магнитуд 4.7 в 5:56 местно време (7:56 българско време).  Юлиян Марков", "date": "2019.02.16", "title": "EMSC: Регистрирано е земетресение с магнитуд 5.3 в района на Азорските острови"}
{"url": "http://www.focus-news.net/news/2019/02/16/2624211/sofiya-vazstanoveno-e-dvizhenieto-po-pat-i-1-sofiya-pernik-v-rayona-na-vladaysko-hanche.html", "text": "Възстановено е движението по път I-1 София - Перник при км 281 в района на „Владайско ханче“. Това съобщиха от пресцентъра на  Агенция „Пътна инфраструктура“ .", "date": "2019.02.16", "title": "София: Възстановено е движението по път I-1 София - Перник в района на „Владайско ханче“"}
{"url": "http://www.focus-news.net/news/2019/02/16/2624198/komisar-georgi-mangarakov-rdpbzn-plovdiv-schupvane-na-relsa-e-prichinata-za-deraylirane-na-vlakovata-kompozitsiya-s-propan-butan-nyama-opasnost-za-naselenieto.html", "text": "Счупване на релса е причината за дерайлиране на влаковата композиция в Пловдив, превозваща пропан-бутан. Това каза за  Радио „Фокус“ – Пловдив  директорът на Регионална дирекция „Пожарна безопасност и защита на населението“ комисар Георги Мангараков. Той посочи, че цистерните от влаковата композиция са общо 27, като две от тях са празни – буферни. „Вследствие счупване на релса дерайлират двата локомотива и две цистерни с пропан-бутан. Те не са се обърнали, в изправено състояние са, но са извън релсовия път. Няма изтичане на газ, проверено е няколко пъти от нас. Очаква се разследващите органи да направят оглед“, каза комисар Георги Мангараков. Създадена е организация от НКЖИ за вкарване на цистерните в релсовия път и за тяхното изтегляне. \r\n„Няма опасност за хората. Не сме правили евакуация, няма нужда от такава. На място имаме две пожарни и два аварийни екипа. Ситуацията е спокойна“, коментира комисар Мангараков. \r\nТони МИХАЙЛОВ", "date": "2019.02.16", "title": "Комисар Георги Мангараков, РДПБЗН - Пловдив: Счупване на релса е причината за дерайлиране на влаковата композиция с пропан-бутан, няма опасност за населението"}
{"url": "http://www.focus-news.net/news/2019/02/16/2624208/tsvetan-tsvetanov-gerb-maya-manolova-beshe-chovekat-koyto-oporochi-izborniya-protses-v-balgariya.html", "text": "Мая Манолова беше човекът, който опорочи изборния процес в България с внасян сигнал, че има двойни дъна в микробуси, има бюлетини, където се разнасят и някъде ГЕРБ прави манипулации и държавен преврат“. Това каза председателят на ПГ на ГЕРБ и зам.-председател на партията Цветан Цветанов в предаването „Събуди се“ по  Нова телевизия . „Ние участвахме по правилата на Мая Манолова, по Изборния кодекс, който беше приет март месец 2014 г., ние успяхме да победим тези правила, по правилата на тогавашното парламентарно мнозинство. Отидохме на предсрочни избори, след това 2016 г. отидохме на президентски избори, но обвинихме ли тогава ЦИК в това, което сега я обвиняват БСП? - не“, коментира той. „Както каза премиерът Борисов, ние сме готови, ние сме участвали и доказали, че можем да участваме по всякакви правила, които са ни предлагали,“ изтъкна той. Попитан защо е отнето желанието на повече от 2 млн. души, като се отнемат преференциите, той отговори: „2,5 млн. души казаха, че искат мажоритарна система, но те я отнеха. Аз искам да има мажоритарна система. ПП ГЕРБ е единствената, която участва активно в дебата с гражданите и има обратна връзка от тях“. „Нашите политически опоненти, не могат да предложат алтернатива. ГЕРБ е доказала, че показва реални неща“, обясни той, като припомни, че скоро започва изграждането на автомагистрала „Хемус“ до Велико Търново.", "date": "2019.02.16", "title": "Цветан Цветанов, ГЕРБ: Мая Манолова беше човекът, който опорочи изборния процес в България"}
{"url": "http://www.focus-news.net/news/2019/02/16/2624209/smolyan-vazstanoveno-e-dvizhenieto-na-tezhkotovarni-kamioni-nad-12-tona-po-pat-866-devin-mihalkovo.html", "text": "Възстановено е движението на тежкотоварни камиони над 12 тона по път ІІІ-866 Девин – Михалково. Това съобщиха от пресцентъра на  Агенция „Пътна инфраструктура“ . Отпада и ограничението за камиони с ремаркета и полуремаркета.", "date": "2019.02.16", "title": "Смолян: Възстановено е движението на тежкотоварни камиони над 12 тона по път ІІІ-866 Девин – Михалково"}
{"url": "http://www.focus-news.net/news/2019/02/16/2624214/varna-namalyava-broyat-na-bolnite-ot-gripni-i-virusni-infektsii-v-oblastta-prez-poslednata-sedmitsa.html", "text": "Намалява броят на болните от грипни и вирусни инфекции в областта. Това съобщиха за  Радио „Фокус“ – Варна  от Регионалната здравна инспекция – Варна. По данни на информационната система за събиране и анализиране на данни за заболеваемостта от грип и остри респираторни заболявания за периода от 8 до 14 февруари, заболеваемостта във Варненска област се движи в характерните за сезона граници. За седемдневния период са регистрирани 216 случая на остри респираторни заболявания (ОРЗ), спрямо 233 от предходната седмица. За сравнение през същата седмица на 2018 г. броят на заболелите е бил 438. Намалява и броят на случаите на грип. През отчетния период 10 пациенти са посетили здравните заведения със симптоми на грип, спрямо 24 от предходната седмица. Най-много са заболелите във възрастовата група от 30 до 64-годишна възраст, където 86 са болните от грипни и вирусни инфекции, а един пациент е със симптоми на грип. При тях най-много са регистрираните усложнения, представени от 23 случая. Висока е заболеваемостта и при децата от 5 до 14 години. При тях 42 са болните от остри респираторни заболявания, 5 от грип и 11 са случаите на усложнения. 24 на брой са болните от ОРЗ при децата до 4-годишна възраст, 3 са болните от грип, а случаите на усложнения са 14 на брой. \r\nБояна АТАНАСОВА", "date": "2019.02.16", "title": "Варна: Намалява броят на болните от грипни и вирусни инфекции в областта през последната седмица"}
{"url": "http://www.focus-news.net/news/2019/02/16/2624217/api-otpadat-ogranicheniyata-prez-prohod-rozhen-i-prohod-pechinsko-za-mps-nad-12-tona-kakto-i-tegleneto-na-remarketa-i-poluremarketa.html", "text": "Отпадат ограниченията през проход Рожен и проход Печинско за МПС над 12 тона, както и тегленето на ремаркета и полуремаркета. Това съобщиха от пресцентъра на  Агенция „Пътна инфраструктура“ .", "date": "2019.02.16", "title": "АПИ: Отпадат ограниченията през проход Рожен и проход Печинско за МПС над 12 тона, както и тегленето на ремаркета и полуремаркета"}
{"url": "http://www.focus-news.net/news/2019/02/16/2624212/lokalno-s-makedoniya-vmro-dpmne-shte-izbira-kandidata-za-prezident-na-partiyata-na-predstoyashtite-izbori.html", "text": "ВМРО-ДПМНЕ ще избере партийния кандидат за президент на страната за предстоящите избори на 21 април тази година на конгрес в Струга, информира скопското електронно издание  “Локално“ \r\nОбщо 551 делегати ще изберат измежду деветте кандидати, заявили кандидатурите си на  партийния конкурс. Гордана Силяновска Давкова, Владко Гьорчев, Филип Петровски, Горан Ангелов, Илия Димовски, Сашо Култешовски, Никита Шекутовска, Васко Костов и Георги Манасков ще се състезават за партийната номинация. Кандидатите ще разполагат с 15 минути, за да представят визията си пред делегатите, а след това ще се гласува. \r\nЗа избран кандидат, съгласно правилника за дейността на партията, се счита този, който е получил най-много гласове, но не по-малко от една трета от общия брой на делегатите. Ако никой от кандидатите не получи необходимия брой или водещите кандидати в гласуването получат равен брой гласове, гласуването се повтаря. Двамата кандидати, получили най-много гласове в първото гласуване, участват в повторното гласуване, като за избран се счита кандидатът, получил  най-много гласове при повторното гласуване.  Юлиян Марков", "date": "2019.02.16", "title": "Локално (С. Македония): ВМРО-ДПМНЕ ще избира кандидата за президент на партията на предстоящите избори"}
{"url": "http://www.focus-news.net/news/2019/02/16/2624216/sport-radslav-yankov-otpadna-na-kvalifikatsiite-v-pyon-chan.html", "text": "Сноуборд: Радослав Янков не успя да запише добро класиране в старта за Световната купа в ПьонЧан. Звездата ни в сноуборда отпадна още на квалификациите в паралелния гигантски слалом. Янков остана на 24-о място в класирането, а напред продължиха първите 16. Най-бърз в квалификациите беше кореецът Лий.  \r\nЯнков, който е носител на Световната купа в паралелните дисциплини за 2016 година, завърши седми на финала в паралелния слалом на Световното първенство по сноуборд в Парк Сити, Съединените щати в началото на февруари.", "date": "2019.02.16", "title": "Спорт: Радслав Янков отпадна на квалификациите в Пьон Чан"}
{"url": "http://www.focus-news.net/news/2019/02/16/2624218/intsidenti-s-deraylirali-vlakove-prez-poslednite-godini-spravka-agentsiya-fokus.html", "text": "Инцидент с товарен влак, превозващ пропан-бутан, стана тази сутрин в района на гара в Пловдив. Причината е дерайлиране на първите три вагона на композицията.   публикува справка на инциденти с дерайлирали влакове през последните години.  20 декември 2018 г. \r\nСутринта на 20 декември дерайлира пътнически влак, който се движи между гарите Якоруда и Белица, изпълняващ маршрут от Септември до Добринище. Причината за инцидента е паднала земна маса на релсовия път. Дерайлират локомотивът и първия вагон на композицията. Няма пострадали пътници.  11 декември 2018 г. \r\nДерайлира локомотив на пътнически влак между гарите Реброво и Своге. Причината за това е, че талигата на локомотива излиза от релсите. При инцидента няма пострадали пътници. Всички пътуващи с влака са извозени с последния вагон на композицията до гара Реброво. 19 ноември 2018 г.   \r\nПътнически влак катастрофира заради паднали скали в района на село Черниче, край Симитли. При удара локомотивът се наклонява настрани. Вагоните не са обърнати. Пострадали при сблъсъка са 8 души, като трима от тях са настанени в болница. Това са началникът на влака, помощник-машинистът и един пътник. Заради инцидента движението на влаковете по направлението Петрич - Благоевград е преустановено. Общо 55 души са евакуирани от влака и превозени с автобуси след инцидента.  9 февруари 2017 г.   \r\nЦистерна с газ от товарна влакова композиция на частната \"Българска железопътна компания\" (БЖК) излиза за кратко от релсите преди варненското село Боряна, но машинистите успяват да овладеят ситуацията, като връщат цистерната обратно на железния път. По-късно става ясно, че релсите са повредени и движението на влаковете в участъка на междугарието Дългопол-Комунари е преустановено. 10 декември 2016 г.   \r\nВ 05.37 часа товарен влак с пропан-бутан и пропилен, пътуващ от Бургас към Русе дерайлира при навлизане в гара Хитрино. Получава се теч от два вагона, който предизвиква пожар. Пожарът и ударната вълна, образувана при възпламеняването разрушава над 50 сгради, при което затрупва част от жителите на селото, а други получават различна степен на изгаряне. Следва евакуация на жителите от селото, докато 150 пожарникари се борят с пламъците. Вследствие на взрива в селото загиват 7 души, а 29 са ранени. Машинистите на влака остават живи след инцидента.  29 октомври 2016 г.   \r\nОколо 9.42 часа влак дерайлира в района на гарата в Сопот. Няма пострадали хора при инцидента. От БДЖ дават информация, че от релсите са излезли по едно колело от два вагона. 28 август 2016 г.   \r\n7 вагона с въглища дерайлират между гарите Костинброд и Петърч. Вагоните  са част от товарна композиция и затова няма пострадали. Заради инцидента движението по международната жп линия към Белград е изцяло блокирано за часове, а пътниците от влаковете се извозват с автобуси. 23 януари 2016 г.   \r\nОсем вагона на товарна композиция се обръщат на гара Дупница, няма пострадали. Инцидентът става около полунощ, когато товарният влак навлиза в междугарието на гара Дупница, но при насочването му в четвърти коловоз, най-вероятно поради висока скорост, дерайлира. Всичките осем вагона са се обърнали. При инцидента няма пострадали.  11 август 2015 г.  \r\nПоследният, 16-ти вагон, от товарна композиция дерайлира във входните стрелки на гара „Юнак”, Варненско. Инцидентът става около 19.45 часа. Влакът е натоварен с цимент.  17 март 2015 г.   \r\nОколо 05.50 часа дизеловата мотриса „Дезиро” на пътническия влак 24222 от Троян за Левски е удрв в паднала скална маса в участъка между спирките Абланица и Хлевене. Вследствие на удара мотрисата излиза от релсите с едната си коловоз.  9 март 2015 г.   \r\nЛокомотивът на бързия влак от Варна за София дерайлира след удар от скална маса между гарите Мездра-юг и Зверино. Влакът е ударен около 11.40 часа от скална маса. Вследствие на удара локомотивът е излязъл от релсите с единия си коловоз.  6 март 2015 г.   \r\nОколо 11.50 часа в междугарието Долене – Варвара, в района на спирка Цепина, дерайлира локомотивът на пътнически влак № 16102 от Добринище за Септември. Причината за инцидента е удар в скална маса, паднала върху железопътната линия. При инцидента няма пострадали пътници и служители на железниците. В композицията пътуват 12 пътници, които незабавно са изведени от вагоните с помощта на превозния персонал на влака.  1 февруари 2015 г.  \r\nЛокомотивът и двата вагона на пътническия влак София – Карлово  дерайлират във входните стрелки на гара Стряма. Около 09.15 часа във входните стелки на гара Стряма са дерайлирали локомотивът и двата вагона от състава на пътнически влак № 30111 от София за Карлово.  5 ноември 2014 г.   \r\nВ 17.07 часа в междугарието Бобошево – Кочериново, в близост до сп. Мурсалево, пътническият влак № 50245, който пътува по маршрут Дупница – Благоевград, удря колесен челен товарач - „фадрома“, паднал до железния път и закрил габарита. Вследствие на удара дерайлират локомотивът на влака и първият вагон с една талига. При инцидента няма пострадали пътници и служители на железниците. Влакът се е движил в състав от локомотив и два пътнически вагона.  12 юли 2014 г.   \r\nВагон от композиция на товарен влак е дерайлирал между гарите Чумерна и Гавраилово. Закъсалият влак е на частна „Българска железопътна компания”, няма пострадали. Дерайлира само последният вагон от композицията. Инцидентът става около 14.15 часа, поради което всички пътници, които по разписание минават с влаковете през участъка, се налага да бъдат превозвани с автобуси.  7 май 2014 г.    \r\nПътнически влак блъска товарен автомобил в района на индустриалната зона в град Септември. Инцидентът става на жп линията София-Пловдив. Влакът дерайлира. Има пострадали четирима пътници от камиона и влака.  28 март 2014 г.   \r\nПет вагона на товарен влак от Пловдив до София дерайлират близо до гара Тодор Каблешков. Няма пострадали. Инцидентът прекъсва за няколко часа движението в района.  17 януари 2014 г.    \r\nДерайлира товарен влак с празни цистерни. Влакът е с 18 вагона композиция, като първите седем са се преобърнали. Откраднати са около 150 - 200 метра от крепежните елементи на релсите. Поради откраднатите елементи и високата скорост, с която минава влакът, линията и траверсите се отделят и влакът дерайлира.  3 октомври 2013 г.    \r\nБърз влак от Пловдив за Варна дерайлира. При инцидента няма пострадали. В 06.20 часа в района на изходните стрелки на гара Синдел   локомотивът и първият вагон-фургон на бързия влак № 8637, който пътува по маршрут от Пловдив за Варна, дерайлират. Влакът се движи в състав от локомотив, вагон-фургон, три седящи вагона и един спален вагон. Във влака има 85 пътници, които в 07.00 часа са прехвърлени на пътнически влак № 20161, които пътува по маршрут от Шумен за Варна. Пътническият влак пристига в гара Варна в 07:50 часа.  4 септември 2013 г.    \r\nВагон от международния пътнически влак Букурещ-Истанбул дерайлира край гара Радунци. Няма пострадали пътници и служители на железниците.  9 юли 2013 г.    \r\nТоварен влак дерайлира в района между Стара Загора и Змейово. Причината за инцидента е повреда във влака.  7 юни 2013 г.   \r\nТоварен влак дерайлира в района на железопътен участък Дъскотна – Люляково. Композицията е от 29 вагона и два локомотива. Скъсва се метален купол, поради което вагон се блъска и качва върху намиращия се пред него локомотив. От инцидента са настъпили само материални щети.  15 февруари 2012 г.    \r\nЛокомотив-снегорин дерайлира край село Межден, Община Дулово. При инцидента няма пострадали хора.  6 февруари 2012 г.    \r\nЛокомотива на влака от Белград за Истанбул дерайлира близо до Симеоновград. Причината е свличане на земна маса и дървета край пътя Константиново- Симеоновград. Няма пострадали.  26 януари 2012 г.    \r\nПътническият влак от Добринище за Септември удря снежна преспа върху железния път в участъка между Якоруда и Аврамово. Локомотивният персонал опитва да изкара влака от снега, но при този опит дерайлира първият вагон на композицията.  8 юни 2011 г.    \r\nТоварен влак дерайлира между гарите Свобода и Чирпан. Заради инцидента е прекъснато движението в района и е променен маршрутът на някои влакове.  9 март 2011 г.    \r\nОколо 14.00 часа товарен влак дерайлира между Делян и Дяково. При инцидента няма жертви и пострадали хора. Влакът обслужва ТЕЦ- Бобов дол и превозва. въглища.  25 септември 2010 г.    \r\nТоварен влак, превозващ стоманени валове за претопяване, дерайлира край гара Полски Тръмбеш. Гарата е блокирана за повече от денонощие, а преместването на трите дерайлирали вагона отнема над 20 часа.  14 септември 2010 г.    \r\nКрай гара Орешец дерайлира локомотив на товарен влак. Инцидентът води до временно спиране на движението на влаковете по линията Видин-София.  15 април 2010 г.    \r\nНа жп прелез в Сливенско, въпреки задействаната прелезна сигнализация, лека кола – таксиметров автомобил, опитва да премине линията и е ударен от товарен влак. Автомобилът влиза под локомотива. Загиват шофьора и една от пътничките в колата.  15 февруари 2010 г.    \r\nВ София на жп прелез в кв. „Левски”, около 05,00 ч. сутринта се блъскат влак и снегорин. При сблъсъка загива 59-годишния шофьор на снегорина – Стефан Иванов, служител на фирма „Титан”. Пострадали са и двамата машинисти на влака. От фирма „Титан” считат, че бариерата на прелеза не е била спусната, а семафорът не работи. От КАТ са категорични, че бариерата е спусната, а шофьорът вероятно се е опитал да я заобиколи, преди да бъде блъснат от влака.  8 февруари 2010 г.    \r\nЧетири вагона от пътнически влак дерайлират край Курило по маршрута Москва-София. Няма пострадали. До дерайлирането се стига заради повреда в ходовата част на единия от вагоните.  5 март 2008 г.    \r\nНа релсовия път в района на Синдел дерайлира вагон и локомотив на влак, превозващ киселина, собственост на частна железопътна компания. Влаковете, на БДЖ, движещи се в участъка, са отклонени. Като причина за инцидента се сочи влизане в отсечката с превишена скорост от страна на машиниста на влака.  8 август 2007 г.    \r\nВ участъка Мирково – Буново дерайлират 7 от вагоните на товарен влак, натоварени с алуминиеви отливки и дизелово гориво. Инцидентът води до объркване в разписанието на пътническите влакове.  12 ноември 2006 г.    \r\nОколо полунощ дерайлират два от вагоните на товарен влак между гарите Калофер и Тъжа. Няма пострадали служители на железниците, причините за инцидента се изясняват.  15 октомври 2006 г.    \r\nТоварен влак дерайлира близо до гара Трапезица край Велико Търново. Причината за инцидента е счупена релса. Няма пострадали.  29 септември 2006 г.    \r\nОколо 6.10 часа влак дерайлира на гара Владо Тричков. Дерайлирали са пощенски вагон, фургон и четири пътнически вагона. При инцидента няма пострадали пътници или служители на железниците.  22 август 2006 г.    \r\nЛокомотив на пътнически влак по линията Велинград-Разлог дерайлира в междугарието Цветино-Аврамово. Влакът, който тръгва от Велинград в 4.40 часа, се удря в паднала скална маса около 5.30 часа. Вследствие на удара локомотивът на композицията, съставена от четири вагона дерайлира. От БДЖ осигуряват автобуси за пътуващите по линията Аврамово-Септември.  16 август 2006 г.    \r\nНа гара Казичене се обръща вагон и предизвиква тежка жп-катастрофа. Локомотив на бърз влак от София за Бургас излиза от железния път след удар с товарни вагони. При инцидента няма пострадали пътници и служители на железниците. Причина за инцидента са неправилно поставени ЖП релси и неравномерно разположен товар. Директорът на Дирекция Железопътна инспекция към железопътна администрация Антон Буров съобщава, че са допуснати разлики между двете релси, една спрямо друга, извън допустимите по правилник 10 мм. Той уточнява, че на мястото на инцидента разликата между релсите е 30 мм.  1 август 2006 г.    \r\nОколо 09.16 часа, при потегляне от гара Дралфа дерайлира последната секция (вагон) от четирисекционна електрическа мотриса, обслужваща пътнически влак № 20150 по маршрут Шумен – Горна Оряховица. При инцидента няма пострадали пътници и служители на железниците.  23 юли 2006 г.    \r\nТоварен влак с 20 вагона дерайлира в рудник „Трояново-север\" на мини „Марица-изток\". При неизяснени обстоятелства композицията тръгва сама по гаражен коловоз в района на жп гарата в рудника край с. Ковачево. На гара „Добив\" влакът е отклонен на друг коловоз, където вагоните излизат от релсите.  20 юни 2006 г.    \r\nТоварен влак, превозващ медна руда, дерайлира в района на жп гара Твърдица. При инцидента последният вагон на композицията излиза от релсите. Влакът поврежда 6 км релсов път. При катастрофата са разсипани над 40 тона меден концентрат.  14 март 2006 г.   \r\nДерайлира влак по линията между Ребърково и Мездра. Няма пострадали.  24 Февруари 2006 г.   \r\nВ 7.20 часа пътнически влак номер 4101, движещ се по направление Горна Оряховица - Стара Загора, дерайлира между балканските гари Борущица и Радунци. Причината е откъсната скална маса върху жп релсите. При инцидента няма пострадали, тъй като машинистът на влака кара с намалена скорост и реагира веднага. След като ударя спирачките, локомотивът дерайлира. Повреден е няколко метра участък от релсовия път. Пътниците във влака са около 30-ина души. След инцидентът те са превозени с автобус до гара Дъбово.  1 февруари 2006 г.    \r\nОколо 8.40 часа в междугарието Драгичево – Владая локомотивът на бърз влак № 5620 (Благоевград – София, тръгва в 6.15 часа) дерайлира. Машината не се преобръща. Инцидентът става на завой непосредствено преди предупредителния сигнал на гара Владая. Допустимата скорост в този железопътен участък е 50 км/ч. Влакът в състав от пет вагона спазва ограничението, като се движи с 40 км/ч. При инцидента няма пострадали пътници или служители на железниците.  11 септември 2005 г.    \r\nВлак дерайлира заради умишлено поставена гума от товарен автомобил на релсите. Инцидентът става в 12,15 часа в междугарието Биримирци-Подуяне-разпределителна.  13 юни 2005 г.    \r\nТоварен влак дерайлира между гарите Шивачево и Твърдица. Извън релсите излизат двата локомотива и шест от 24-те вагона на композицията, натоварен с медна руда. Леко са пострадали двамата машинисти, на които е оказана медицинска помощ. Причина за катастрофата е отнесената от поройните дъждове настилка от чакъл, върху която са положени релсите.  27 март 2005 г.    \r\nВ 9 часа 50-тонна цистерна с натриева основа, собственост на „Химснаб” - Горна Оряховица, дерайлира между Русе и Иваново. На силна обратна крива машинистът опитва да намали скоростта, но вагонетките надигат задницата на машината и я изхвърлят от релсите. Тя излиза от контрол, чупи стълб от контактната мрежа и получава сериозни щети по ходовата част. Пострадали няма.  12 февруари 2005 г.    \r\nВ 11.55 часа в междугарието Черниче - Пею Яворов товарен влак се ударя в паднала скална маса върху железопътната линия. Вследствие на удара електрическият локомотив на композицията дерайлира.  24 септември 2003 г.   \r\n11 вагона от товарен влак, движещ се от Пловдив за Димитровград дерайлират в 02.00 часа през нощта. Инцидентът става 4 км преди гара Ябълково, в междугарието Скобелево-Ябълково.  31 май 2003 г.   \r\nМалко преди 05.00 часа сутринта, бързият влак от Варна за София е ударен от друг влак пътуващ от Карлово за София. 38-годишният машинист Иван Димитров, който кара втория влак, загива на място. В двата влака пътуват общо 700 пътници. Четирима са пострадали по-сериозно. Най-засегнат е предпоследният спален вагон на влака Варна-София.  9 юли 2002 г.   \r\nПътнически влак от Перник за София дерайлира. Инцидентът става след тръгването от гара разпределителна. Влакът пътува няколко метра с откачени колела от релсите и при достигането на първата стрелка се наклонява в страни. Вследствие на това се къса куката, с която е закачен предишния вагон. При инцидента няма жертви.", "date": "2019.02.16", "title": "Инциденти с дерайлирали влакове през последните години (Справка Агенция „Фокус“)"}
{"url": "http://www.focus-news.net/news/2019/02/16/2624221/sofiya-141-dushi-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "141 души са нощували в Кризисния център за настаняване на бездомни хора в кв. „Захарна фабрика“. Това съобщи за  Агенция „Фокус“   директорът на Центъра Йорданка Темелкова. Тя обясни, че нощта е преминала спокойно, без проблемни ситуации.", "date": "2019.02.16", "title": "София: 141 души са нощували в Кризисния център за настаняване на бездомни хора в кв. „Захарна фабрика“"}
{"url": "http://www.focus-news.net/news/2019/02/16/2624219/plovdiv-direktorat-na-gd-pozharna-bezopasnost-i-zashtita-na-naselenieto-gl-komisar-nikolay-nikolov-patuva-kam-myastoto-na-intsidenta-s-tovarniya-vlak.html", "text": "Директорът на ГД „Пожарна безопасност и защита на населението“ гл. комисар Николай Николов пътува към Пловдив, за да посети мястото на инцидента с товарен влак. Това съобщиха за  Радио „Фокус“ – Пловдив  от Областната дирекция на МВР.  \r\nОт полицията съобщиха още, че сигналът за инцидента е подаден към 04.39 часа. Няма пострадали хора. На място веднага са изпратени два противопожарни и един химичен автомобил. \r\nТони МИХАЙЛОВ", "date": "2019.02.16", "title": "Пловдив: Директорът на ГД „Пожарна безопасност и защита на населението“ гл. комисар Николай Николов пътува към мястото на инцидента с товарния влак"}
{"url": "http://www.focus-news.net/news/2019/02/16/2624215/hurriyetredzhep-tayip-erdogan-predlozhi-vklyuchvaneto-na-livan-i-irak-v-protsesa-ot-astana.html", "text": "Турският президент Реджеп Тайип Ердоган направи предложение за включване на Ирак и Ливан в процеса от Астана за урегулирането на сирийския конфликт. Това каза турският лидер пред репортери в самолета, когато се връщаше от тристранната среща на върха за Сирия от Сочи. Фрагменти от изявленията му бяха разпространени във вестник Hurriyet . \r\n\"Следващата тристранна среща на върха между Русия, Турция и Иран за Сирия ще се проведе в Турция. По време на нашите разговори в Сочи казах, че можем да включим Ирак и Ливан в процеса на Астана, тъй като и двете страни имат общи граници със Сирия и различна по степен ангажираност в отношенията с тази държава ”, каза Ердоган. \r\nТурският президент заяви също, че Женевският процес за урегулиране на сирийския конфликт е неуспешен. \r\n\"Преговорите в Астана бяха проведени в допълнение към Женевския процес, който е под патронажа на ООН. Ние не считаме Астана за алтернатива на Женева, но Женевският процес се провали. Трябва да го признаем\", каза той.  Юлиян Марков", "date": "2019.02.16", "title": "Hurriyet:Реджеп Тайип Ердоган предложи включването на Ливан и Ирак в процеса от Астана"}
{"url": "http://www.focus-news.net/news/2019/02/16/2624225/varna-izlozhbata-sazvezdie-blaskovi-i-varna-shte-bade-otkrita-v-regionalnata-biblioteka-pencho-slaveykov-na-18-fevruari.html", "text": "Изложбата „Съзвездие Блъскови и Варна” ще бъде открита в Регионалната библиотека „Пенчо Славейков“ на 18 февруари. Това съобщиха за  Радио „Фокус“ – Варна  от библиотеката. От 16.00 часа във фоайето на Регионална библиотека на бул. „Сливница” 34 ще се състои откриване на изложба „Съзвездие Блъскови и Варна”. Поводът е навършването на 200 години от рождението на Рашко Блъсков и 180 години от рождението на Илия Блъсков. Изложбата представя оригинални издания и изследвания, притежание на библиотеката, които проследяват присъствието на бележитите възрожденци в културната история на Варна.", "date": "2019.02.16", "title": "Варна: Изложбата „Съзвездие Блъскови и Варна” ще бъде открита в Регионалната библиотека „Пенчо Славейков“ на 18 февруари"}
{"url": "http://www.focus-news.net/news/2019/02/16/2624223/", "text": "Почина един от тежко пострадалите при автобусната катастрофа край Тетово, информира скопското електронно издание  “Фактор“ . \r\nС това броят на жертвите се увеличи до 15. Останалите ранени продължават да се лекуват в различни здравни заведения, като някои от по-леко пострадалите вече са изписани за домашно лечение.  Юлиян Марков", "date": "2019.02.16", "title": "„Фактор“ (С. Македония): Почина един от тежко пострадалите при автобусната катастрофа край Тетово"}
{"url": "http://www.focus-news.net/news/2019/02/16/2624224/premierat-boyko-borisov-provede-sreshta-s-izpalnitelniya-direktor-na-evropol-katrin-de-bol-v-myunhen.html", "text": "Премиерът Бойко Борисов проведе среща с изпълнителния директор на Европол Катрин де Бол в Мюнхен. Това съобщиха от  Правителствената информационна служба . Двамата обсъдиха доброто сътрудничество между европейската служба за борба с престъпността и българските служби за сигурност. Във фокуса на разговора бяха борбата с тероризма, разкриването на организирани престъпни групи, както и киберпрестъпността. “България ще продължи да укрепва сътрудничеството си с Европол. Службата винаги е била надежден партньор на страната ни в борбата с миграционния натиск, с контрабандата на горива и цигари и при злоупотребата с разплащателни средства“, подчерта министър-председателят.   \r\nИзпълнителният директор на европейската служба за борба с престъпността Катрин де Бол заяви, че високо оценява работата на българските служби за сигурност. Тя подчерта и че Европол винаги си сътрудничи отлично с тях.   \r\nМинистър-председателят Бойко Борисов и изпълнителният директор на Европол Катрин де Бол разговаряха в рамките на Мюнхенската конференция по сигурността.", "date": "2019.02.16", "title": "Премиерът Бойко Борисов проведе среща с изпълнителния директор на Европол Катрин де Бол в Мюнхен"}
{"url": "http://www.focus-news.net/news/2019/02/16/2624220/tsvetan-tsvetanov-gerb-poveche-prisastvie-na-nato-v-cherno-more-shte-garantira-suvereniteta-i-sigurnostta-v-regiona.html", "text": "Повече присъствие на НАТО в Черно море, ще гарантира суверенитета и сигурността в региона. Това каза председателят на ПГ на ГЕРБ и зам.-председател на партията Цветан Цветанов в предаването „Събуди се“ по  Нова телевизия . В момента ситуацията е такава, че повече присъствие на НАТО в Черно море, ще гарантира суверенитета и сигурността в региона. Русия възприема Черно море като нейна територия, но нека да се каже, че Черно море е международни териториални води и всяка от държавите има съответната възможност да има своя излаз“, обясни той. Според него силното военно присъствие на руската федерация на територията на Черно море води до невъзможност за реализиране на регионални инициативи, които могат да дадат допълнителен импулс за развитието на региона.  \r\nПопитан, каква е причината за възобновяване на разследването за отравянето на българския бизнесмен Емилиян Гебрев той отговори: „В момента, когато беше обявено, че Сергей Федотов има отношение със случая „Скрипал“ и когато беше направена проверка във всичките европейски държави, се установява, че той е посещавал страната ни 3 пъти. От тогава българските служби заедно с британските работят заедно през цялото време“, заяви той. „Действията, които са предприети и всичко, за което бяхме информирани на заседанието, което проведохме в Комисията за контрол на службите, мога да ви кажа, че председателят на ДАНС, главният прокурор и сегашният министър на външните работи заявиха, че са извършени много сериозни процесуално-следствени действия, които дават възможност, когато бъде спряно едно досъдебно производство и след това бъде възобновено, да имаме достатъчно материали, върху които да продължат съответните анализи и когато излизат нови факти и обстоятелства, действително да може да се разплете и документира всичко това“, коментира Цветанов.  \r\nСпоред него присъствието на руския разузнавател Сергей Федотов в страната ни е заради това, че Русия се възползва от либералната политика, която България има спрямо нея. Цветан Цветанов отбеляза, че хибридната атака към България не е спирала от средата на 2015 г. По думите му БСП участват много активно във формирането на фалшиви новини, а в някои от случаите и президентът Румен Радев.", "date": "2019.02.16", "title": "Цветан Цветанов, ГЕРБ: Повече присъствие на НАТО в Черно море, ще гарантира суверенитета и сигурността в региона"}
{"url": "http://www.focus-news.net/news/2019/02/16/2624228/vitsepremierat-ekaterina-zaharieva-shte-uchastva-v-bryuksel-v-savet-vanshni-raboti-na-koyto-shte-badat-obsadeni-krizite-vav-venetsuela-i-siriya.html", "text": "Вицепремиерът и министър на външните работи Екатерина Захариева заминава за Брюксел, където ще участва в Съвет „Външни работи“. Това съобщиха от пресцентъра на  Министерството на външните работи . Сред темите на заседанието е ситуацията в Сирия с фокус върху последните събития на терен.  \r\nПо време на работен обяд външните министри от ЕС ще обсъдят Венецуела с оглед на последните събития там и първата среща на международната контактна група, проведена на 7 февруари в Монтевидео. \r\nЗаседанието включва и дебат по Украйна с акцент върху предстоящите в страната избори, процеса на реформи и положението със сигурността. \r\nНакрая министрите ще проведат обмен на мнения относно Африканския рог, включващ страните Джибути, Еритрея, Етиопия и Сомалия. \r\nПреди началото на Съвета министрите ще обсъдят Украйна на работна закуска, в която участие ще вземе и министърът на външните работи на Украйна Павло Климкин.", "date": "2019.02.16", "title": "Вицепремиерът Екатерина Захариева ще участва в Брюксел в Съвет „Външни работи“, на който ще бъдат обсъдени кризите във Венецуела и Сирия"}
{"url": "http://www.focus-news.net/news/2019/02/16/2624222/plovdiv-50-godishna-zhena-e-postradala-pri-pozhar-v-kashta-v-grad-hisarya.html", "text": "50-годишна жена е пострадала при пожар в къща в град Хисаря. Това съобщиха за  Радио „Фокус“ – Пловдив  от Регионалната дирекция „Пожарна безопасност и защита на населението“. В 09.54 часа на 15 февруари е получено съобщение за възникнал пожар в къща в град Хисаря. На мястото на произшествието е изпратен един противопожарен екип с 4 пожарникари от Районната служба „Пожарна безопасност и защита на населението“ в Хисаря. Пострадала е 50-годишна жена, която е посетена от екип на Центъра за спешна медицинска помощ, но не е транспортирана в болнично заведение. Унищожени са 2 броя мебели, опушени са 100 кв. м стени, врата, прозорец и 1 кв. дюшеме. \r\nТони МИХАЙЛОВ", "date": "2019.02.16", "title": "Пловдив: 50-годишна жена е пострадала при пожар в къща в град Хисаря"}
{"url": "http://www.focus-news.net/news/2019/02/16/2624231/dimitar-dimitrov-gerb-chrez-evroproekt-podmenyame-15-km-vodoprodi-vav-vetrino-i-belogradets.html", "text": "Водопроводи с обща дължина 15 км ще бъдат подменени на територията на Ветрино и Белоградец. Инвестицията, осигурена чрез проект по Програмата за развитие на селските райони, е на стойност 5.8 млн. лв., а съответната процедура за избор на фирма-изпълнител вече е в ход. Това информира кметът на Ветрино и общински ръководител на ГЕРБ Димитър Димитров по време на среща на партийната организация, в която взе участие и кметът на Варна и областен координатор на ГЕРБ Иван Портних, съобщиха от пресцентъра на  ПП ГЕРБ – Варна . \r\n„За българските общини европейските програми са незаменим източник на средства за изграждане на модерна инфраструктура и обновяване на средата за живот”, коментира Димитров и допълни, че чрез местната инициативна група се предвижда да бъдат финансирани и проекти за ремонт на две читалища в общината, както и изграждането на спортна площадка във Ветрино. \r\n„В резултат от доверието, с което България се ползва сред своите европейски партньори, Европарламентът подкрепи увеличението на средствата за страната ни през следващия програмен период. Спекулациите, че след 2020 г. не можем да разчитаме на финансиране, се опровергаха напълно. С одобрените 18 млрд. лв. се нареждаме сред държавите с най-голям ръст на кохезионния бюджет при средно намаление от 11% за целия ЕС”, изтъкна Портних. \r\nКметът на Ветрино изказа благодарност за подкрепата, която правителството оказва за развитието на общината. „С отпуснатото от кабинета финансиране ремонтирахме улица в с. Доброплодно, а в края на миналата година с постановление на Министерски съвет бяха осигурени и 400 000 лв. за рехабилитация на ул. „Младост” в с. Белоградец. Преди ремонта на старата и увредена асфалтова настилка със собствени средства на общината ще подменим и амортизирания водопровод”, допълни Димитър Димитров. \r\n„За България европейската перспектива всъщност е широко отворена врата за стабилност и сигурност, за повишаване на стандарта на живот и ускорено развитие на населените места”, заяви областният координатор на ГЕРБ в дискусията относно евроизборите, които предстоят през май. \r\nФалшивите новини и популизмът бяха определени като ключови предизвикателства. Важно е да противостоим на усилията на опозицията да демотивира хората да гласуват, категорични бяха присъстващите и оцениха високо отговорната и активна работа на правителството на премиера Бойко Борисов и на представителите на ГЕРБ в европейските институции.", "date": "2019.02.16", "title": "Димитър Димитров, ГЕРБ: Чрез европроект подменяме 15 км водопроди във Ветрино и Белоградец"}
{"url": "http://www.focus-news.net/news/2019/02/16/2624230/emil-harsev-finansist-polozhitelni-za-pravnata-i-bankovata-sistema-i-nadzor-v-balgariya-sa-izvodite-ot-situatsiyata-s-venetsuelskite-parichni-prevodi.html", "text": "Положителни за правната и банковата система и надзор в България са изводите от ситуацията с венецуелските парични преводи. Това каза за седмичното обзорно предаване „Метроном“ на  Радио „Фокус“  финансистът Емил Хърсев. Той коментира, че канален ред са постъпили парите от Венецуела, българските служби са знаели за трансфера преди повече от година. „Тези пари всъщност точно погледнато дословно никога не са влизали в България. Те не са докарани с камион, с каруца, с влак. Те са си седели винаги там, където си стоят сумите в евро – в еврозоната. Ние тук само си водим записки за парите, които физически са във Франкфурт. Този трансфер преди да достигне до българската банка е обработен освен от венецуелската банка, която обслужва национална петролна компания, още от кореспондента на тази на банка в еврозоната и от банката кореспондент на българската банка в еврозоната. Ние не сме членове на еврозоната, както и да сме, българските банки нямат сметки в Европейската централна банка. За да работят с евро и да обслужват плащания на своите клиенти с евро те използват услугите на банки кореспонденти“, уточни Емил Хърсев. Той каза още, че информацията, изнесена от посланика на САЩ гласи, че според американското правителство е извършено престъпление, обект на което са тези пари, като уточни, че българските власти не са знаели единствено тази част от информацията. Българската банка е изпълнила нареждането на прокуратурата, налагайки възбрана за разпореждане с паричните средства, добави Емил Хърсев.  \r\nМилослава АНГЕЛОВА", "date": "2019.02.16", "title": "Емил Хърсев, финансист: Положителни за правната и банковата система и надзор в България са изводите от ситуацията с венецуелските парични преводи"}
{"url": "http://www.focus-news.net/news/2019/02/16/2624205/tsvetan-tsvetanov-gerb-s-izmeneniyata-v-izborniya-kodeks-ne-sme-promenili-absolyutno-nishto-vav-vazmozhnostta-balgarskite-grazhdani-da-uprazhnyat-konstitutsionnoto-si-pravo-da-glasuvat.html", "text": "С измененията в Изборния кодекс не сме променили абсолютно нищо във възможността българските граждани да упражнят конституционното си право да гласуват. Това каза председателят на ПГ на ГЕРБ и зам.-председател на партията Цветан Цветанов в предаването „Събуди се“ по  Нова телевизия . „Направихме решение, с което не сме ограничили възможността на българските граждани да отидат и да упражнят конституционното си право да гласуват. Преференцията остава. В България има политически системи за гласуване и това е пропорционалната система. Ако имаме смесена пропорционална система и мажоритарна, тогава може да го водим този въпрос“, изтъкна той.  „Пропорционалната система е решение, което е взето още през 90-те години. В началото имаше и мажоритарна и пропорционална. От 1991 г. вече е само пропорционална“, допълни зам.-председателят на партията. Той припомни, че през 2009 г., е била предложена и приета смесената система, а тогава ГЕРБ не е била политическа сила, която да е имала право да взема решения. „След това, това беше отречено и БСП сами се отказаха от варианта, който те наложиха“, отбеляза Цветанов. „В момента ние сме с пропорционална система и не сме променили абсолютно нищо във възможността да упражниш конституционното си право, да отидеш и да гласуваш. Единственото, което е, че през последните години се въведе преференцията. Ние винаги сме били за намаляване на нейния праг, в миналия парламент остана с 7 %“, обясни той, като уточни, че в политическа партия ГЕРБ също има депутати, които са влезли чрез нея. „Ние сме стимулирали този процес, защото знаем, че това е една възможност на избирателя да предпочете някой от подредбата на листата. Когато заставаш с пропорционалната листа, ти заставаш зад политиката, която прави политическата сила, с логото и името на политическата сила“, допълни той.", "date": "2019.02.16", "title": "Цветан Цветанов, ГЕРБ: С измененията в Изборния кодекс не сме променили абсолютно нищо във възможността българските граждани да упражнят конституционното си право да гласуват"}
{"url": "http://www.focus-news.net/news/2019/02/16/2624227/georgi-harizanov-politicheski-analizator-gradusat-na-obshtestvenoto-nastroenie-pokazva-che-ne-e-vreme-za-promyana-v-izborniya-kodeks.html", "text": "Градусът на общественото настроение показва, че не е време за промяна в Изборния кодекс. Това каза за седмичното обзорно предаване „Метроном“ на  Радио „Фокус“  политическият анализатор Георги Харизанов. Напрежението около кодекса се създава от всички, които внесоха предложение за промени 3 месеца преди евроизборите, обясни той. “Промените по същество не променят изборите. Те не могат да ги направят по-различни от тези, които са били, ако Изборният кодекс не беше променян. От самото въвеждане на преференцията ясно се разграничиха партии, които я уважават и такива, които не я приемат като инструмент за пренареждане на листите. Имаше партии, в които кандидат, случайно попадайки чрез дублиране на номера сред избраните, беше помолен да се оттегли, много често това се случваше. Самата партия не толерираше преференциите, особено тези, които бяха в резултат от дублиране на номерата. Ако една партия зачита преференциите, и тъй като този инструмент остава във вид, в който може да се използва, включително и сега може да каже, че с вътрешен регламент ще влязат кандидатите, които получат най-много преференциални гласове. Защото преференцията продължава да съществува, ще може да бъде изброена и ще знаем кой кандидат каква преференциална подкрепа е получил. Единственото, което се променя е това, че праговете за задължително разместване стават недостижими”, коментира Георги Харизанов. Той каза още, че преференцията при гласуване работи във ВМРО, ГЕРБ и бившият „Реформаторски блок “. \"При ПП ГЕРБ, благодарение на преференция и нечестна битка с преференции, изключително сполучливи политици като Александър Манолев успяха да си преправят път напред, въпреки че не бяха на добра позиция в листите. Това носи допълнителни гласове, защото много хора казват: \"Аз не харесвам партията, но ще гласувам за личността\", обясни Харизанов. По думите му БСП няма право да говори за честни изборни и изборни правила. Това е партията, която участва в двете най-големи фалшификации в избори в новата българска история – през 1992 година и Аферата „Костинброд“, добави политическият анализатор.  \r\nМилослава АНГЕЛОВА", "date": "2019.02.16", "title": "Георги Харизанов, политически анализатор: Градусът на общественото настроение показва, че не е време за промяна в Изборния кодекс"}
{"url": "http://www.focus-news.net/news/2019/02/16/2624229/georgi-harizanov-politicheski-analizator-politicheskoto-predstavlenie-v-malkata-koalitsiya-shte-kulminira-prez-may-no-gerb-nyama-da-sa-potarpevshi-ot-broya-mesta-na-patriotite-v-ep.html", "text": "Политическото представление в малката коалиция ще кулминира през май, но ГЕРБ няма да са потърпевши от броя места на Патриотите в ЕП. Това каза за седмичното обзорно предаване „Метроном“ на  Радио „Фокус“  политическият анализатор Георги Харизанов. Той уточни, че с наближаване на евровота очаква повече говорене в политическите среди и назряващи политически конфликти. Важното е наличието на кворум в парламента и добрите резултати от работата на правителството, уточни Харизанов, които според него към момента са налице. Много е важно да се направи разделение между думи и дела – на думи и политически послания партиите в коалицията на Обединените патриоти са изключително различни – от яростни проевропейци до яростно проруски, от федералисти, които са за интеграцията в ЕС до хора, които смятат, че трябва да го напуснем. Това, което е важно са действията – осигурява ли се кворум в Народното събрание, подкрепят ли се законопроектите, които правителството внася в Парламента, протичат ли нормално заседанията на Министерски съвет, където са представени всички партии от малката коалиция и работи ли добре управленският апарат на най-високо ниво. Аз смятам, че това е така и в този смисъл не бих надценил значението на говоренето – предпочитам да гледам делата“, коментира Георги Харизанов. Той каза още, че ГЕРБ и Обединените патриоти принадлежат към различни европейски политически семейства, затова и мандатите в бъдещия ЕП, които ще си извоюва малката коалиция, не са от значение за ГЕРБ. Ако патриотите обаче се явят на евроизборите през май в три отделни листи, няма да имат представител в ЕП, прогнозира политическият анализатор. Това би могло да има някакво влияние на изборите у нас, но ако ГЕРБ успеят да запазят първото си място и през май, основание за преразглеждане на политическата обстановка у нас след европейския вот няма да има, каза още Харизанов.  \r\nМилослава АНГЕЛОВА", "date": "2019.02.16", "title": "Георги Харизанов, политически анализатор: Политическото представление в малката коалиция ще кулминира през май, но ГЕРБ няма да са потърпевши от броя места на патриотите в ЕП"}
{"url": "http://www.focus-news.net/news/2019/02/16/2624213/liderat-na-bsp-korneliya-ninova-tsvetanov-opovesti-istinata-za-nova-upravlyavashta-koalitsiya-gerb-dps-op.html", "text": "„Днес лъсна истината за нова управляваща коалиция ГЕРБ, ДПС и ОП. Тя беше оповестена от г-н Цветанов“. Това написа председателят на БСП Корнелия Нинова във  Facebooк . Тя цитира изказване на Цветанов, според което ГЕРБ се съгласили да отпаднат преференциите при гласуването по искане на ДПС. „Но забележете защо: „в името на запазване на стабилността на управлението“. \r\n „Вече е ясно кой крепи правителството на Борисов. Само и само да останат на власт с подкрепата на ДПС, посегнаха на правото ви да избирате личности, като размествате партийните листи“, подчерта тя. Според нея е интересно и изречението на Цветанов: „съгласих се от името на ГЕРБ“. „Да не би ГЕРБ да са свалили Борисов от лидерския пост и да са избрали Цветанов и да не сме разбрали?\", попита Нинова.", "date": "2019.02.16", "title": "Лидерът на БСП Корнелия Нинова: Цветанов оповести истината за нова управляваща коалиция ГЕРБ, ДПС, ОП"}
{"url": "http://www.focus-news.net/news/2019/02/16/2624233/emil-harsev-finansist-predstoyashtite-stres-testove-za-bankite-sa-patnata-karta-na-balgariya-kam-evrozonata.html", "text": "Предстоящите стрес тестове за банките са пътната карта на България към еврозоната. Това каза за седмичното обзорно предаване „Метроном“ на  Радио „Фокус“  финансистът Емил Хърсев. Той  изрази оптимизъм, че проверките ще бъдат положителни. По думите му стрес тестовете са илюзия и метод за блъфиране. „Предишния стрес тест започна декември месец на едната и резултатите бяха оповестени през юни на следващата. Около 5-6 месеца е необходимият технически период за провеждането на такава стандартна проверка. Българските банки са по-компактни и нещата се случват по-бързо. Предишният път нашите банки се справиха за около 3 месеца. Извършените проверки и анализи са два различни типа, като стрес тестът е по-лесен. По-труден е прегледът на качеството на активите. Предполагам, че Европейската централна банка отново ще извърши същата проверка. Качеството на активите сигурно се е подобрило, печалбата и собственият капитал на банките в България са се увеличили“, обясни Емил Хърсев. Според него България няма да се присъедини към еврозоната на 1 януари 2023 година и периодът, в който страната ни ще бъде част от европейския механизъм, ще продължи по-дълго. Около 5 години ще трае процесът на събиране на кураж от европейските страни за пристъпване към следваща разширение на еврозоната с вероятното участие на България и Румъния, добави финансистът.  \r\nМилослава АНГЕЛОВА", "date": "2019.02.16", "title": "Емил Хърсев, финансист: Предстоящите стрес тестове за банките са пътната карта на България към еврозоната"}
{"url": "http://www.focus-news.net/news/2019/02/16/2624237/ministar-ekaterina-zaharieva-shte-se-sreshtne-s-ministara-na-vanshnite-raboti-na-indiya-sushma-svaradzh.html", "text": "Вицепремиерът и министър на външните работи Екатерина Захариева ще се срещне с министъра на външните работи на Индия Сушма Сварадж, която е на работно посещение у нас. Това съобщиха от пресцентъра на  Министерството на външните работи . Очаква се срещата да започне около 19.00 часа. След нея са предвидени изявления. \r\nПоследната визита на министър на външните работи на Индия у нас бе преди 13 години, а последната двустранна среща на ниво външни министри между двете държави датира от 10 години.", "date": "2019.02.16", "title": "Министър Екатерина Захариева ще се срещне с министъра на външните работи на Индия Сушма Сварадж"}
{"url": "http://www.focus-news.net/news/2019/02/16/2624234/d-r-anka-baeva-rzi-varna-poslednite-sluchai-na-morbili-v-oblastta-sa-prez-2010-i-2011-godina.html", "text": "Последните случаи на морбили във Варненска област са през 2010 и 2011 година. Това каза в интервю за  Радио „Фокус“ – Варна  д-р Анка Баева, началник отдел „Противоепидемичен контрол” в Регионалната здравна инспекция – Варна. По думите ѝ тогава в област Варна е имало над 100 случая на заболели от болестта. „Имаше един взрив от морбили, като беше засегнато предимно ромското население. Тогава изисквахме всички неимунизирани деца, извършвахме имунизации. Освен общопрактикуващите лекари и ние ходихме с превозни средства на място да имунизираме хората. Последните случаи са 2011 година и от тогава във Варна и областта не е имало случаи на морбили“, каза д-р Анка Баева. Тя добави, че тогава е имало няколко случая на хора в тежко състояния, но няма смъртни случаи в следствие на болестта.  \r\nСпоред д-р Анка Баева най-рисковата група при морбили са децата, както и хората, които не са имунизирани. Тя посочи, че част малцинствените групи не ваксинират децата си поради финансови или други причини. По думите ѝ още един процент от децата не са обхванати, защото те са извън страната с родителите си, но все още фигурират в списъците на личните лекари в България. „От всички подлежащи 13-месечни деца, 85% са ваксинирани, както и всички подлежащи едногодишни, защото имунизациите са 2. На 12 години са обхванати около 90%. Останалите проценти има необхванати деца със сигурност. В много от случаите има деца, които са освободени с комисия заради различни заболявания и деца, които все още са в списъка на личните лекари, но са в чужбина при родителите си. Те не са отписани, водят се все още към личния си лекар, но то няма как да ги имунизира, защото те не са в България”, съобщи д-р Анка Баева. Тя добави, че хората, родени след 1969 година, имат поставена ваксина в по-голяма част от случаите. Според д-р Анка Баева след 1981 година ваксината е комбинирана, поставя се задължително и по-голяма част от населението е обхванато. \r\nБояна АТАНАСОВА", "date": "2019.02.16", "title": "Д-р Анка Баева, РЗИ – Варна: Последните случаи на морбили в областта са през 2010 и 2011 година"}
{"url": "http://www.focus-news.net/news/2019/02/16/2624240/burgas-normalno-se-osashtestvyava-dvizhenieto-prez-gkpp-malko-tarnovo.html", "text": "Спокойно се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. Пътищата са сухи. \r\nМария КУРТЕВА", "date": "2019.02.16", "title": "Бургас: Нормално се осъществява движението през ГКПП „Малко Търново“"}
{"url": "http://www.focus-news.net/news/2019/02/16/2624236/lokalno-s-makdoniya-albanskata-opozitsiya-organizira-masovi-protesti-sreshtu-pravitelstvoto-na-edi-rama.html", "text": "Албанската опозиционна Демократическа партия (ДП) организира мащабен протест срещу управлението на министър-председателя Еди Рама, пише скопското електронно издание  “Локално“ . \r\nЛидерът Лулзим Баша призова гражданите \"масово да участват в протеста, за да се отърват от криминалното управление\". Протестът ще се проведе в събота в албанската столица Тирана. \r\n\"16 февруари е денят, в който той ще спре да ни ограбва, а хората ще вземат съдбата си в свои ръце, както е навсякъде в Европа. Щом бъде доказано ,че властта нарушава закона, тя трябва да бъде наказана. Крадците отиват в затвора  и народа вече няма да страда“ - каза Баша. \r\nЛидерът на ДП очаква днешните протести да бъдат най-големите и да включват албанци в цялата страна.  Юлиян Марков", "date": "2019.02.16", "title": "„Локално“ (С. Макдония): Албанската опозиция организира масови протести срещу правителството на Еди Рама"}
{"url": "http://www.focus-news.net/news/2019/02/16/2624232/nova-makedoniya-smakedoniya-rusiya-sama-se-prostrelya-v-kraka-zaradi-priema-na-makedoniya-v-nato.html", "text": "Изданието публикува материал на Максим Саморуков от московския център „Карнеги“, който агенция „Фокус“ представя без редакторска намеса и уточнява, че изразените мнения са на автора. \r\nСветовните медии говорят за последното поражение на Русия, след като НАТО преодоля руската съпротива и се разширява отново на Балканите, като добавя Македония в редиците си. В историята с щастлив край, от всичките 29 страни-членки на НАТО, Гърция, която се свързва с най-големите проблеми в тази история, символично подписа първа протокола за членство на съседа. \r\nНа фона на такава идилична сцена Русия няма какво да прави, освен да играе ролята на лошата фея, която от чист инат искаше да развали празника на всички, но, за съжаление, не успя. Както във всяка приказка, щастливият край за Македония и НАТО очевидно е бил ясен от самото начало. Въпреки това Русия реши да заеме стандартната позиция на злодей. \r\nТова събитие показва, че конфронтацията със Запада се е превърнала в типична черта на Русия, независимо от резултата. Ако има някакъв шанс да се посочи причина и ако трябва да се възползва, дори и на цена, която е безсмислена, тя само ще дразни всички и ще навреди на собствените си интереси. В истинския стил на Достоевски, колкото усилията са по-безнадеждни, толкова по-сладка е самонанесената рана. Преди десет години, когато Албания и Хърватия станаха част от НАТО без каквато и да е руска намеса, малцина смятаха, че нещата ще бъдат различни за Македония. Русия никога не е имала някакви специални интереси или влияния там. \r\nНо през 2014 г. избухна украинската криза, която сериозно навреди на руските връзки със Запада, а през следващата година в Македония избухнаха масови протести срещу правителството на тогавашния премиер Никола Груевски. Съвпадението беше достатъчно, за да може Москва да спомене любимата тема за цветните революции и да опише протестите като намеса на чужди сили. Фактът, че ЕС от години прославяше като прозападен реформатор, не обезкуражи руското ръководство, нито фактът, че македонският премиер и неговата партия ВМРО-ДПМНЕ са силни поддръжници на членството на страната в НАТО. \r\nВ случая с далечна Македония не става въпрос за спешни заеми или специални операции, нито дори Груевски да избяга в Русия, както направи сваленият украински президент Виктор Янукович. Но това няма нищо общо с напрегнатата атмосфера, предизвикана от украинската криза и избора на Доналд Тръмп в САЩ. \r\nКритичните изявления на руското Министерство на външните работи, обвиненията на журналистите в държавните руски медии, подозрителните действия на социалните медии и посещението на македонския президент Георги Иванов, който е приближен до Груевски, в Кремъл,  бяха достатъчни, за да убедят Запада, че има огромна руска намеса в Македония, за да се промени геополитическата ориентация на държавата. \r\nСлед това няма връщане назад. Западът се мобилизира, за да помогне на новата управляваща коалиция на социалдемократите и партиите на албанското малцинство не само да поемат властта, но и да покажат ползите от интеграцията в НАТО и ЕС. Русия, която е алергична към всяко разширяване на НАТО, беше принудена да се съсредоточи върху последния конфликт, който пречеше на  интеграцията на Македония в тези два органа - спорът за името между Македония и Гърция. \r\nВъпреки че Западът положи всички усилия да посредничи между Гърция и Македония в спора, Русия избра тактика, която дори теоретично нямаше шанс за успех. Москва всъщност даде предложение на двете страни да не правят нищо и просто да изчакат въпросът да стане по-малко чувствителен, сякаш предишните 27 години не бяха достатъчни. \r\nПреспанският договор за промяна на името на Македония в Северна Македония бе подписан от  правителствата на Гърция и Македония. Русия обаче продължи да критикува споразумението, че то е неприемливо, защото е против възгледите на националистите в двете страни. \r\nВсъщност има няколко причини, поради които руската критика е стабилна, а сделката е постигната само поради силния натиск от Запада. Договорът бе подкрепен от повече от 90% от избирателите на незадължителен референдум в Македония, но избирателната активност беше само 38% вместо необходимите 50%, за да бъде валиден. Съдържанието на референдума беше очевидно двусмислено, тъй като промяната на името не беше спомената, но присъединяването към ЕС и НАТО беше обещано в замяна на приемането на споразумението. За да получи необходимия брой гласове в македонския парламент, правителството беше принудено да амнистира опозиционните политици, обвинени в събитията от 27 април 2017 г. Задачата се падна на председателя на парламента, който трябваше да подпише Закона за изменение на Конституцията за преименуване на държавата, след като президентът Иванов отказа да подпише. \r\nМакедония е парламентарна република и в крайна сметка всички норми бяха спазени, но процесът не изглеждаше като истинско помирение между двете нации. Дори в Гърция, където парламентарното мнозинство беше достатъчно, за да ратифицира споразумението, гласуването беше прекъсвано от управляващата коалиция. \r\nНа фона на всички усложнения договорът можеше да се провали многократно и да изчезне от списъка на приоритетите на Запад, ако не беше упоритата критика на Русия. Претенциозната враждебност на Москва се дължи на факта, че Западът обвини Кремъл за всички проблеми и реши да не се отказва при никакви обстоятелства, защото залозите внезапно се повишиха за малката, периферна, балканска държава. Западът реши да бъде настоятелен, вместо да преживее ново геополитическо поражение в отношенията с Русия а и беше ясно, че точно Русия стои зад това положение. \r\nНещо повече, не е особено ясно как би изглеждал дългосрочен успех за Русия. Македония се нуждаеше от споразумение, за да реализира дългогодишната си мечта да стане част от ЕС и НАТО, а Гърция се нуждаеше от споразумение, за да се защити от засиленото турско влияние на север, в Македония. И в двата случая това са приоритети, които не биха изчезнали при смяната на управниците в двете страни. \r\nПодкрепяйки опонентите на споразумението, Москва беше въвлечена във вътрешнополитическите борби  на двете страни и стоеше на страната, която вече нямаше нужда от помощ от Русия, след като дойде на власт. Политиците в Гърция и Македония критикуват сделката като начин да дойдат на власт. Новите лидери с радост ще припишат всички непопулярни решения на предишното правителство и ще продължават да седят удобно в креслата си. \r\nРезултатите от руската намеса в македонското споразумение са отчайващи. Гърция изгони двама руски дипломати, въпреки че не направи това след международния скандал за отравянето на бившия руски шпионин Сергей Скрипал. \r\nМакедонското правителство вижда Русия като враг, докато македонската опозиция не възнамерява да се ориентира към Москва и продължава да подкрепя влизането на Македония в НАТО. Държавата ще стане част от Алианса много по-бързо, отколкото хората се надяваха досега. \r\nВсичко това се превърна в още една причина за недоволство от вече нарушените отношения между Русия и Запада. Опитът на Русия да се противопостави на неизбежното само ускори процеса, но в същото време тя  време преживя още едно международно унижение и накърни своите интереси в региона.  Юлиян Марков", "date": "2019.02.16", "title": "„Нова Македония“ (С.Македония): Русия сама  се простреля в крака заради приема на Македония в НАТО"}
{"url": "http://www.focus-news.net/news/2019/02/16/2624241/emil-harsev-finansist-vsyaka-suma-na-transfer-podlezhi-na-kontrol-na-okolo-dva-koraba-s-neft-se-ravnyavat-prevedenite-ot-venetsuela-pari-kam-balgarskata-banka.html", "text": "Всяка сума на трансфер подлежи на контрол, на около два кораба с нефт се равняват преведените от Венецуела към българската банка пари. Това каза за седмичното обзорно предаване „Метроном“ на  Радио „Фокус“  финансистът Емил Хърсев. “Сума над 30 хил. лв. Подлежи на задължително обявяване, уведомяване за трансфера и събиране на данни за него с декларации за произход и предназначение. Ако става въпрос за операция в брой, т.е. теглене и внасяне е над 10 хил. лв.”, уточни той. Венецуела е страната с най-големи запаси петролни запаси, за която тези средства не представляват голяма сума, обясни той. При случая с паричните трансакции от Венецуела, които ДАНС проверява, не става въпрос за малка българска банка, а за стабилна и добре развиваща се, която е в десетката на финансовите институции, уточни Емил Хърсев. „Има трайна тенденция от поне 1991 г. България да бъде определяна като малка страна незначителна, при положение, че тя е една от големите европейски страни. Ние сме точно по средата по територия и население на страните в ЕС и в никакъв случай не сме малка държава. Малка страна е Лихтенщайн, Люксембург. Българските  банки в десетката на финансовите институции в никакъв случай не могат да бъдат определени като малки, особено пък в сравнение с финансовата система на България и никакъв случай не може да се отнасяме към тях пренебрежително. Напротив, те са много добри конкурентноспособни финансови институции със своето вече доказано място в региона. Изключително често, поне от 10 години насам, има случи на изнасяне на фирми от съседни страни, специално в България, точно, за да имат нормално банково обслужване. Непрекъснато има поток от клиенти от съседните страни, които предпочитат включително да пътуват, известно разстояние, но да бъдат облажвани от български банки, а не от гръцки, турски, в това число и за румънските банки имаме същият проблем“, коментира финансистът. По думите му българската банкова система е стабилна и е нормално страна като Венецуела, която възнамерява да извършва покупки хранителни стоки в региона, да работи в България.  \r\nМилослава АНГЕЛОВА", "date": "2019.02.16", "title": "Емил Хърсев, финансист: Всяка сума на трансфер подлежи на контрол, на около два кораба с нефт се равняват преведените от Венецуела пари към българската банка"}
{"url": "http://www.focus-news.net/news/2019/02/16/2624238/angela-merkel-germaniya-poddarzha-sanktsiite-sreshtu-rusiya.html", "text": "Германия подкрепя санкциите срещу Русия, решенията  за санкции трябва да бъдат координирани, заяви германският канцлер Ангела Меркел в събота на Конференцията по сигурността в Мюнхен, цитирана от  TACC . \r\n\"Ние подкрепяме санкциите срещу Русия. Те трябва да бъдат координирани [с Украйна]\", каза тя. \r\nЗападът също така трябва да поддържа диалог с Русия, трябва да се спазва Основополагащият акт Русия-НАТО, заяви германският канцлер. \"Ние все още сме ангажирани с Основополагащия акт Русия-НАТО\", заяви ръководителят на кабинета. - Нишката на преговорите не трябва да се къса“ - добави тя. \r\n\"От геостратегическа гледна точка Европа не може да бъде заинтересована от прекъсване на отношенията с Русия\", каза Меркел.  Юлиян Марков", "date": "2019.02.16", "title": "Ангела Меркел: Германия поддържа санкциите срещу Русия"}
{"url": "http://www.focus-news.net/news/2019/02/16/2624242/burgas-ministar-krasen-kralev-i-kmetat-dimitar-nikolov-obsadiha-vazmozhnostite-za-izgrazhdane-na-nov-stadion-v-grada.html", "text": "Министърът на младежта и спорта Красен Кралев проведе работна среща с кмета на Бургас Димитър Николов. Това съобщиха от пресцентъра на  Община Бургас . По време на срещата Димитър Николов представи предложения на Общината за подходящи терени, на които би могло да се изгради футболен стадион, който да отговаря на критериите за провеждането на големи международни първенства. \r\nСпоред министър Красен Кралев в момента България подготвя кандидатурата си заедно със Сърбия, Гърция и Румъния за евентуално домакинство на Световно и Европейско първенство по футбол. Той добави, че Бургас е един от градовете, които имат предвид, тъй като има отлична инфраструктура – има летище, добра пътна и транспортна инфраструктура, голяма хотелска база. Процесът все още е в самото начало, но те трябва да са наясно какви са възможностите, защото за участие в тази кандидатура, трябва да се предложат и изградят 4 нови стадиона с капацитет 40 000 души.  \r\nПо време на работната среща присъстваше и главният архитект на Общината Веселина Илиева.  \r\nСпоред кмета Димитър Николов първият терен, който се смята за подходящ, е бивше военно поделение, което се намира на входа на Бургас. Другият е стадион „Черноморец“ в квартал „Акациите“, който може да бъде изцяло престроен.   \r\nМинистър Кралев определи сътрудничеството с кмета на Бургас като отлично и изрази увереност тази година да бъде приключен най-големият проект, който министерството има в Община Бургас – многофункционалната спортна зала „Арена Бургас“. „Това ще бъде още едно бижу за града. Смятам, че кметовете, които работят, обичат спорта и отделят от ресурсите на Общината, сме длъжни да ги подкрепяме с държавни проекти“, добави той.  \r\nПо време на работното си посещение Красен Кралев, заедно с кмета на Бургас, посетиха и закрития плувен басейн с олимпийски размери „Парк Арена ОЗК“, където се провежда втория квалификационен кръг от първенството по водна топка за мъже. Спортният министър и Димитър Николов изгледаха срещата между Черноморец - Бургас и Аква Спорт - Варна, която завърши с резултат 12:14, в полза на Варна. След нея Красен Кралев даде старт на двубоя между варненските отбори Комодор - Варна и Черно море.", "date": "2019.02.16", "title": "Бургас: Министър Красен Кралев и кметът Димитър Николов обсъдиха възможностите за изграждане на нов стадион в града"}
{"url": "http://www.focus-news.net/news/2019/02/16/2624239/bulmarket-reyl-kargo-prichinata-za-derayliraneto-na-vlaka-v-plovdiv-e-loshoto-sastoyanie-na-zhelezniya-pat.html", "text": "Причината за дерайлирането на влака в Пловдив е лошото състояние на железния път. Това съобщиха от компанията  „Булмаркет Рейл Карго” , която е собственик на композицията. Влакът на „Булмаркет Рейл Карго” с 2 локомотива и 25 вагона с пропан-бутан се е движел от Илиянци към Пловдив. Около 4.15 часа тази сутрин на гара Пловдив (пътническа) при преминаването транзит, дерайлират двата локомотива и първите три вагона. Няма ранени граждани и служители, няма изтичане на газ и повредена арматура на вагоните. \r\nСпоред ДжиПиЕс системата за контрол на локомотива, влакът се е движел със скорост 33 км в час при максимално разрешена 40 километра. Установена е счупена стрелка на приемно-отправен коловоз.  \r\nФирмата превозвач е категорична, че причината за дерайлирането е лошото състояние на железния път. \r\nЗвеното за разследване на произшествия в железопътния транспорт към Министерството на транспорта е започнало разследване по случая. В момента се извършва оглед от пловдивски следователи. \r\nПрез ноември 2018 година Европейската комисия обяви, че е внесла иск в Съда на ЕС срещу България заради неизпълнения на правилата относно безопасността на железопътния транспорт. Според Европейската комисия българското законодателство не гарантира, че разследванията на тежки произшествия и инциденти се извърша от независим орган. И в момента такъв независим орган в България не съществува.", "date": "2019.02.16", "title": "„Булмаркет Рейл Карго”: Причината за дерайлирането на влака в Пловдив е лошото състояние на железния път"}
{"url": "http://www.focus-news.net/news/2019/02/16/2624235/po-razporezhdane-na-glavniya-prokuror-sledovateli-ot-natsionalnata-sledstvena-sluzhba-poemat-razsledvaneto-na-intsidenta-s-derayliraliya-vlak-v-plovdiv.html", "text": "По разпореждане на главния прокурор следователи от Националната следствена служба поемат разследването на инцидента с дерайлиралия влак в Пловдив. Това съобщи за  Агенция „Фокус“  говорителят на главния прокурор Румяна Арнаудова. „Прокуратурата е уведомена за инцидента от тази сутрин, при който товарна влакова композиция дерайлира на централната гара в Пловдив. Окръжният прокурор лично е отишъл на мястото на произшествието. Под негово ръководство се извършват процесуално-следствени действия. За инцидента веднага е уведомен и главният прокурор. По негово разпореждане следователи от Националната следствена служба поемат разследването“, каза Арнаудова. \r\n„Към мястото на инцидента пътуват екипи от НСлС и експерти, които имат достатъчно опит в разследване на жп катастрофи, такива, които имат опит и при инцидента в Хитрино. В рамките на деня ще се извърши оглед на местопроизшествието, ще бъдат разпитани свидетели, за да се установи причината и евентуалната вина за настъпване на този инцидент“, добави Арнаудова.", "date": "2019.02.16", "title": "По разпореждане на главния прокурор следователи от Националната следствена служба поемат разследването на инцидента с дерайлиралия влак в Пловдив"}
{"url": "http://www.focus-news.net/news/2019/02/16/2624247/natsionalniya-savet-na-bsp-shte-provede-zasedanie-v-tsentralata-na-partiyata-na-17-fevruari.html", "text": "Националния съвет на БСП ще проведе заседание в централата на партията на 17 февруари 2019 г. Това съобщиха от пресцентъра на  НС на БСП . Събитието ще се състои от 11.00 часа в централата на партията на ул. „Позитано\" 20.", "date": "2019.02.16", "title": "Националния съвет на БСП ще проведе заседание в централата на партията на 17 февруари"}
{"url": "http://www.focus-news.net/news/2019/02/16/2624245/kristina-i-mihail-belchevi-v-svyat-na-politicheski-strasti-i-protesti-tryabva-da-namirame-vreme-za-i-romantika-i-kachestvena-muzika.html", "text": "В свят на политически страсти и протести трябва да намираме време за и романтика и качествена музика. Това каза за обзорното седмично предаване „Метроном“ на  Радио „Фокус“  Кристина Белчева – актриса, певица, телевизионна водеща и съпруга на поета, певец и композитор Михаил Белчев. Според нея днес няма промяна в ценностите от едно време и все още има младежи, които ги пазят и вярват в тях. Ако някои от днешните деца не уважават и носят онези ценности, то вината е най-малко в тях – тя е в семейството, в училището и новините, обясни Белчева. Всяко по-възрастно поколение сякаш подценява по-младото, а не бива, допълни тя. „Колкото и да сме разочаровани от младото поколение – не бива да се обобщава“, коментира Кристина Белчева. Поетът, певец и композитор Михаил Белчев също изрази вярата в ценностите, които са непреходни, независимо от разликата в поколенията. „Аз мисля, че не ни е напуснала романтиката и любовта към поезията и към четенето изобщо“, сподели той. Според Кристина Белчева трябва по-често да се припомня на хората не лошото, а добрите примери в обществото. „Понякога се ядосвам на медиите, защото винаги започват с лошите новини: ако няма нещо негативно, нещо скандално – то не е новина. А мисля, че трябва да е точно обратното – да се внушава, че има успели хора, които са направили открития, които спасяват животи. Именно тези хора дават надежда и това трябва да е най-важното. Другото не го разбирам. Ако имаме някакви забележки към младото поколение, към тези след нас – вината е изцяло в нас“, коментира тя. Михаил Белчев сподели същото мнение и потърси къде се крие разковничето на проблема. „Ами да – всичко започва от семейството, минава през училищата и през улицата“, уточни той. Кристина Белчева допълни, че в България има много талантливи хора, които изпълняват и пишат музика и текстове, но пътят им нагоре е много труден и малко от сътвореното от тях вижда бял свят. Не трябва да обвиняваме младите, че не творят, а да им помагаме да създават качествена музика, каза още тя.  \r\nМилослава АНГЕЛОВА", "date": "2019.02.16", "title": "Кристина и Михаил Белчеви: В свят на политически страсти и протести трябва да намираме време за и романтика и качествена музика"}
{"url": "http://www.focus-news.net/news/2019/02/16/2624226/afp-turskiyat-prezident-e-zayavil-che-stranata-mu-nyama-da-se-otkazhe-ot-zakupuvaneto-na-raketite-s-400-ot-rusiya.html", "text": "Президентът Реджеп Тайип Ердоган каза, че Турция няма да се \"откаже\" от споразумението с Москва за закупуване на руски системи за противоракетна отбрана С-400 в коментари  по телевизионния канал CNN Turk, цитиран от  AFP . \r\nТвърдата позиция на Турция за закупуване на системите повдигна въпроси сред съюзниците на НАТО относно тяхната съвместимост с оборудването на Алианса, както и опасенията във връзка с тесните отношения между Ердоган и руския президент Владимир Путин. \r\n\"Ние постигнахме споразумение с Русия за S-400, така че да се откажем от сделката не може да се говори. Това е приключено споразумение\", каза Ердоган, цитиран от телевизионния канал CNN Turk. \r\nПрез декември САЩ одобриха продажбата на ракети на Турция за 3,5 милиарда долара, което последва гнева на Вашингтон относно намерението на Турция да закупи руски системи. \r\nТурция е \"отворена\" за закупуване на американски ракети \"Пейтриът\", каза Ердоган пред турски журналисти на борда на самолета си на път от южния руски град Сочи след тристранна среща на върха за Сирия с руския и иранския си колега. \r\n\"Но тази продажба трябва да служи на интересите на нашата страна. За тази цел съвместното производство, кредитирането и ранната доставка са от жизненоважно значение\", добави Ердоган. \r\nТурският лидер заяви, че американската администрация \"погледна положително\" за ранна доставка, но \"не каза нищо за съвместно производство и кредит\".  Юлиян Марков", "date": "2019.02.16", "title": "AFP: Турският президент е заявил, че страната му няма да се откаже от закупуването на ракетите С-400 от Русия"}
{"url": "http://www.focus-news.net/news/2019/02/16/2624243/dimitar-dimitrov-zanimavalite-se-s-mashinno-glasuvane-prez-poslednite-15-godini-znayat-che-golemite-falove-se-sluchvat-imenno-pri-nego.html", "text": "Всички, занимавали се с машинно гласуване през последните около 15 години, знаят, че големите фалове се случват именно при него. Това каза за седмичното обзорно предаване „Метроном“ на  Радио „Фокус“   експертът по изборно законодателство и преподавател в СУ „Св. Климент Охридски“ Димитър Димитров. Той заяви, че това, което е било прогласувано в зала на второ четене, може да не се окаже окончателният текст, защото първо ще се гледа от Конституционния съд и второ – президентът е бил призован от представители на ВМРО да упражни вето. Той обясни, че в много страни в последния момент се правят обсъждания по Изборния кодекс, защото по този начин се правят опити за пригаждане на правилата към текущия политически дневен ред. Димитров определи измененията на ИК, които са гласувани на второ четене, като важни – въвеждане на машинно гласуване на принципа „машина или нищо“. „Операцията ще струва между 50 и 100 млн. лева за въвеждането на машини навсякъде, с малки изключения. Това е един значителен паричен поток. Въвеждането на машините няма как да стане без съгласието, колективното решение на ЦИК по целия екшън план, защото това няма да е нещо, което ще се случи от днес за утре и не е толкова просто. Когато става въпрос за контролиране на  паричен поток, разположен в 2 или 3 бюджета, от 50 до 100 млн. лева, това най-вече зависи от цената на устройствата, които ще бъдат ползвани, всеки би се изкушил да участва в контрола на такъв паричен поток“, коментира той. Димитър Димитров добави, че машинното гласуване се приема добре от младото поколение и решението за въвеждане на такъв тип вот става удобно за партийни послания. Според него, за да бъде сигурно гласуването с машини, след вота трябва да има преброяване на разписките като последващ контрол, за да няма манипулации. Той добави още, че това би отнело толкова време, колкото перброяването на бюлетините. При него има просто и евтино решение и то е създаване на преброителни центрове, където публично да се преброяват бюлетините и се да пишат протоколите, коментира още той.  \r\nМилослава АНГЕЛОВА", "date": "2019.02.16", "title": "Димитър Димитров: Занимавалите се с машинно гласуване през последните 15 години знаят, че големите фалове се случват именно при него"}
{"url": "http://www.focus-news.net/news/2019/02/16/2624249/mihail-belchev-sled-polovin-vek-na-stsenata-pesnite-mi-ne-pomrakvat-i-ostavat-da-dishat-horata-ne-iskat-da-se-razdelyat-s-tyah.html", "text": "След половин век на сцената, песните не помръкват и остават да дишат – хората не искат да се разделят с тях. Това разказаха за обзорното предаване „Метроном“ на  Радио „Фокус“  артистичното семейство Михаил и Кристина. Пълните зали на всеки следващ концерт дават на Михаил Белчев свидетелство, че както колегите му, така и публиката преживяват музиката му и тя продължава да съпътства живота им, допълни той. За съпруга си като артист Кристина Белчева разказа, че твори и пее с много любов и сърце. „Мишо винаги е бил много отговорен към публиката, към думите, към онова, което той освобождава от себе си като емоция и го пуска в пространството. Той е изключително отговорен към всичко онова, което пише за колегите си и към онова, което пее. За мен беше абсолютно заслужено това ставане на крака и съм толкова благодарна на всички тези хора, които оценяват самия него и любовта, с която твори“, коментира Кристина Белчева. От своя страна Михаил Белчев сподели някои от любимите песни, останали в сърцата на хората през годините. „Много са – „По първи петли“ на Стефан Димитров в изпълнение на Васил Найденов, „В полумрака на спомена“, която написахме със Стефан Димитров и както в последствие кръстих и юбилейната си поетична книга. „Късна любов“ на Асен Масларски и Милена Лилова, която пеем заедно с Кристина. „Спомен за утре“ на Хайгашод Агасян и Атанас Капралов“, спомни си Белчев. А съпругата му допълни списъка с любими мелодии и текстове. „Не остарявай, любов“, „Младостта си отива“, „Булевардът“, негласният химн на София. Има обаче и много, които за съжаление не са популярни, но са изключително хубави. Но си остават в чекмеджетата на редакторите“, допълни тя. Следващата среща на Михаил Белчев с публиката ще е на 28 март във Варна, каза още съпругата му Кристина Белчева. Концертът е подготвен специално за варненска публика и ще бъде едно вълнуващо преживяване за всеки, който стане част от него, допълни тя. На сцената ще са още Богдана Карадочева, Стефан Димитров, Хайгашод Агасян, Джина Иванова и редица млади изпълнители, а режисьор ще бъде Коста Бандутов, разказаха семейство Белчеви и поканиха своите верни почитатели да съпреживеят емоциите от музиката заедно в морския град.  \r\nМилослава АНГЕЛОВА", "date": "2019.02.16", "title": "Михаил Белчев: След половин век на сцената, песните ми не помръкват и остават да дишат – хората не искат да се разделят с тях"}
{"url": "http://www.focus-news.net/news/2019/02/16/2624254/pregled-na-mezhdunarodnite-novini-do-13-chasa-agentsiya-fokus.html", "text": "В социалните мрежи късно в петък вечерта се появиха няколко призива „колкото е възможно по-дълго да блокираме площад „Етуал“ в Париж, предава  ТАСС . На него е и Триумфалната арка. Според друг трябва да се проведе мирен марш от Шан-з-Елизе до Марсово поле, в близост до сградата на Долната камара във френското Народно събрание, на Министерството на труда и на Обединените предприемачи. Съобщава се, че през втората половина на съботния ден на площад „Република“ ще се проведе „консултативен митинг“ на движението. \"Темата на тази среща ще е как да организираме референдум на гражданската инициатива“, инициатори възнамеряват едновременно с това да осъдят и безпорядъка, който някои участници създават по време на протестите, което противоречи на ценностите на движението.   \r\nПодготовка за съботните протестни походи се провежда и в Бордо, Тулуза, Лион, Нант, Лил, Реймс. В социалните мрежи има публикувани планове и на редица други по-малки населени места във Франция. \r\n*** Гръцките фермери подновяват пътните блокади, пише електронното издание на гръцкия вестник  Kathimerini . \r\nОчаква се земеделските производители, които през последните три седмици блокират националните магистрали, настоявайки за  данъчни облекчения и по-ниски производствени разходи, да започнат да възстановяват протестните си действия от събота, след като по време на разговорите с правителствени служители не успяха да постигнат компромис. \r\nВ коментар на гръцката информационна агенция ANA-MPA в петък лидерът на съюза, който представлява фермерите в Лариса, централна Гърция, описа правителството като \"враждебно\". \r\n\"Правителството е враждебно настроено към земеделските производители, докато помага на корабособствениците, търговците и банкерите\", каза Ризос Марудас за ANA-MPA. Ръководителят на съюза заяви, че нови действия са планирани за следващия месец, след като земеделските стопани се прегрупират и обсъдят тактика. \r\nПрез последните седмици земеделските производители организираха 23 блокади на ключови кръстовища на национални магистрали, главно в централна Гърция, принуждавайки правителството за отстъпки. Въпреки това, разговорите с правителствените представители не успяха да постигнат напредък. \r\n*** Премиерите на Северна Македония Зоран Заев и на Гърция Алексис Ципрас ще получат наградата „Евалд фон Клайст“ в Мюнхен, пише скопоският електронен портал  A1 On . \r\nПланирано е церемонията по награждаването да се проведе на специална церемониална вечеря, организирана от баварския премиер Флориaн Херман. \r\nДвамата премиери ще говорят на съвместна дискусия за Република Северна Македония и Република Гърция в рамките на Мюнхенската конференция за сигурност. \r\nМинистър-председателят Заев в Мюнхен е придружен от правителствена делегация, съставена от вицепремиера и министър на отбраната Радмила Шекеринска, външния  министър Никола Димитров и депутата Джавад Адеми. Правителствената делегация ще участва в редица събития, съпровождащи конференцията, в рамките на която се планира да се осъществят и редица двустранни срещи. \r\n*** Американец, уволнен от работата си, застреля петима колеги в една фабрика в покрайнините на Чикаго и рани петима  полицаи, преди да бъде застрелян, предава  AFP .  \r\nСтрелбата e е станала в  13:24 часа местно време (21:24 часа българско време)  в Аврора, щата Илинойс, предградие на 40 мили западно от Чикаго, третият по големина град в страната. \r\nПолицията назова стрелеца като Гари Мартин, на 45 г., от Аврора. Той е работил 15 години в компанията и \"информация показва, че той е бил уволнен същия ден\", заяви началникът на полицията на Аврора Кристен Зиман. \r\nНачалникът на полицията не е представил повече подробности за това, защо Мартин е бил уволнен,  дали убийството е било предварително планирано или дали жертвите са свързани с уволнението му. \r\nСтрелбата стана само един ден след като Нанси Пелоси, председател на Камарата на представителите, заяви, че въоръженото насилие е \"национално извънредно положение\" далеч по-реално от това, което президентът Доналд Тръмп в крайна сметка обяви заради изграждане на своята стена на мексиканската граница. \r\n*** Регистрирано е земетресение с магнитуд 5.3 в района на Азорските острови, показва справка на страницата на  Европейския средиземноморски сеизмологичен център \r\nТрусът е станал в 6:45 местно време (8:45 българско време)на 500 километра северозападно от главния град на архипелага Понта Делгада на дълбочина от 2 километра. Земетресението е усетено умерено силно на Азорските острови. Засега няма информация за пострадали хора и нанесени материални щети. Не е обявена опасност от възникване на цунами.  \r\nТрусът е бил предшестван от малко по-слаб с магнитуд 4.7 в 5:56 местно време (7:56 българско време). \r\n*** Германският канцлер Ангела Меркел предупреди в събота, че планът на Вашингтон бързо да изтегли войниците си от Сирия рискува да позволи на Русия и Иран да засилят ролята си в региона, цитира думите ѝ  AFP . \r\nБойците на „Илямска държава“ са изтласкани в парче земя в битката за последната им оставаща територия в Североизточна Сирия и окончателното им поражение се очаква съвсем скоро. \r\nЩом бъдат победени, американските сили скоро ще се оттеглят, след като президентът Доналд Тръмп през декември обяви изтеглянето на около две хиляди войници. \r\nНо Вашингтон се мъчи да убеди съюзниците да останат в Сирия след тяхното изтегляне, но Меркел предупреди за рисковете от вакуум в региона. \r\n\"Дали е добра идея американците да се изтеглят бързо от Сирия? няма ли това да укрепи още повече позициите на Иран и Русия да упражнят своето влияние?\" -  заяви Меркел на Конференцията по сигурността в Мюнхен. \r\nРъководителят на Пентагона Патрик Шанахан заяви в петък, че ще продължи да подкрепя борбата срещу „Ислямска държава“, но остави съюзниците да предполагат как това ще бъде постигнато, след като американските сили се оттеглят без да са получили обещания за ангажименти на други страни от коалицията в региона  \r\nБелгийският външен министър Дидие Рейндерс заяви, че САЩ са предупредили партньорите в световната коалиция против „Ислямска държава“, че техните войници ще напуснат в рамките на \"седмици, а не на месеци\".", "date": "2019.02.16", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/02/16/2624251/sofiya-povreda-v-spetsializiranoto-oborudvane-osueti-planiranite-operatsii-na-prof-sharbel-monaye-i-dots-stanimir-sirakov-v-umbal-sv-ivan-rilski.html", "text": "Повреда в специализираното оборудване осуети планираните за днес сложни операции на артериовенозни малформации (АВМ) в Клиниката по неврохирургия на УМБАЛ „Св. Иван Рилски”. Това съобщиха от пресцентъра на  лечебното заведение . По график проф. Шарбел Монайе, който е в Бълария по покана на университетската болница, и доц. Станимир Сираков трябваше да оперират две млади жени, използвайки ендоваскуларна емболизация - метод, който е иновативен не само за България, но и за света.  \r\nПри eндоваскуларната емболизация, достъпът до патологичните съдове се осъществява чрез артерия на крака. АВМ са вродени малформации, които представляват кълбо от абнормални или не добре формирани кръвоносни съдове (артерии и вени) с естествено предразположение към кървене. При тази техника лекарите се движат по съдовата система и след като достигнат до центъра на малформацията запълват патологичните съдове с т.нар. тъканно лепило. По този начин изолират съдовете от нормалното кръвообръщение и елеминират риска от по-нататъшно кървене.  \r\nПри тестването на оборудването преди операцията се оказва, че едното рамо на сложния апарат, чрез който се визуализира достъпът на лекарите в кръвоносните съдове на пациента, е изгоряло и няма как да бъде поправено днес. \r\n„Повреди се едно от рамената на ангеографския апарат, който е от ключово значение при подобни сложни интервенции. За да се правят невропроцедури (такива, които са свързани с интервенции в мозъка), задължително трябва да се използва бипланов ангеограф.  Работата само с едното рамо би била свързана с риск за живота на пациента, което не можем да си позволим”, коментира доц. Станимир Сираков.  \r\nДвуплановият ангеографвски апарат, с който разполага УМБАЛ „Св. Иван Рилски”, е единствен по рода си в България. Благодарение на него в Клиниката по неврохирургия досега са направени 39 операции на АВМ като всички са преминали успешно.  Оборудването обаче е на 15 години и по тази причина болницата кандидатства миналата година пред Министерство на здравеопазването за закупуване на ново. \r\n„Имаме пълно разбиране по този въпрос от страна на Миннистерство, което, научавайки какви проблеми срещаме всеки ден, ни отпусна средства за закупуване на нов бипланов ангеограф, който е последно поколение. Предстои до два месеца той да заработи в болницата. Малшанс е, че старото оборудване ни „предаде” точно в този момент”, коментира изпълнителният директор на УМБАЛ „Св. Иван Рилски”, Д-р Антон Петков.  \r\nВчера световноизвестният френски професор и доц. Станимир Сираков, който е ръководител на „Референтния център по мозъчно-съдови заболявания“ в УМБАЛ „Св. Иван Рилски“ – София, оперираха успешно две деца в Клиниката по неврохирургия на УМБАЛ „Св. Иван Рилски”. Първата операция беше на 4.5-годишно момиченце с пареза на дясната ръчичка и дясното краче, в следствие на сложна АВМ. Второто дете, 18-годишно момче, пък страда от тежка епилепсия, в следствие на АВМ.", "date": "2019.02.16", "title": "София: Повреда в специализираното оборудване осуети планираните операции на проф. Шарбел Монайе и доц. Станимир Сираков в УМБАЛ „Св. Иван Рилски”"}
{"url": "http://www.focus-news.net/news/2019/02/16/2624248/dimitar-dimitrov-ekspert-po-izborno-zakonodatelstvo-partiite-tryabva-speshno-da-nadgradyat-strategiite-si-taka-che-da-ogranichat-shtetite-ot-vdiganeto-na-praga-na-preferentsiite.html", "text": "Всички партии трябва спешно да надградят стратегиите си, така че да ограничат щетите от вдигането на прага на преференциите. Това каза за обзорното седмично предаване „Метроном“ на  Радио „Фокус“  експертът по изборно законодателство Димитър Димитров. Според него както извънпарламентарните, така и партиите вътре в настоящето правителство трябва изпреварващо да ограничат щетите от това, че няма да могат да се движат по начина, по който са го правели в предходни избори. ВМРО е една от партиите, която прекрасно знае колко важна е преференцията за ефективното участие на малките в коалиция, уточни Димитров. „Преплитат се много политически мотивирани отношения. Защо ВМРО е против „обезболяването“ на преференциите? Причината е много проста – това е партия, участвала в множество коалиции от 2005 година насам. Когато обаче бъде „извадено жилото“, т.е. прагът за действително разместване в коалициите бъде направен много висок, партиите много трудно ще мотивират избирателите си да ползват преференция. Припомням, че у нас преференцията не е задължителна и доброволно се използва от около 1 млн. избиратели. По този начин силно се стеснява полето на маневри на партии като ВМРО. Неслучайно и от тази партия призоваха президента Румен Радев да наложи вето и декларираха, че ще подкрепят такова действие от негова страна“, коментира експертът. Димитър Димитров каза още, че взаимодействието между ДПС и ГЕРБ неслучайно изглежда хармонично – те са единствените партии, които не търсят коалиционно участие и точно тук съвпадат нагласите им. Той обърна внимание обаче на това, че левицата, която има опит в коалиционните участия, поглежда с известна надежда към преференциите. Причината за това е, че БСП търси начин гладко и плавно да приобщи избирателите на АБВ към своите, особено в избори като предстоящите през май за ЕП, обясни Димитров. \r\nМилослава АНГЕЛОВА", "date": "2019.02.16", "title": "Димитър Димитров, експерт по изборно законодателство: Партиите трябва спешно да надградят стратегиите си, така че да ограничат щетите от вдигането на прага на преференциите"}
{"url": "http://www.focus-news.net/news/2019/02/16/2624255/sofiya-avtobus-po-liniya-108-na-gradskiya-transport-e-katastrofiral-v-stalb-na-ul-iliensko-shose-sled-kato-na-shofyorat-mu-e-priloshalo.html", "text": "Около 6.50 часа на ул. „Илиенско шосе“, посока бул. „Рожен“, автобус 1135 от линия 108 е самокатастрофирал в стълб на контактно кабелната мрежа на трамвайния транспорт. Това каза за  Агенция „Фокус“  Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). „Трамваите по линия 6, 11, 12 останаха без напрежение за известно време. Движението беше възстановено в 7.00 часа“, уточни Лъчезар Петков. Той обясни, че носещият стълб на контактно кабелната мрежа е бил изкъртен в основата. „Колегите от електротранспорта го ремонтираха в 7.25 часа, а в 7.30 беше изтеглен автобусът“, коментира още той. „Няма пострадали хора, водачът е казал, че му е прилошало, за което е повикан екип на Спешна медицинска помощ и е прегледан“, отбеляза Пеков.", "date": "2019.02.16", "title": "София: Автобус по линия 108 на градския транспорт е катастрофирал в стълб на ул. „Илиенско шосе“, след като на шофьорът му е прилошало"}
{"url": "http://www.focus-news.net/news/2019/02/16/2624256/sofiya-pozhar-e-goryal-v-zhilishten-blok-v-zhk-hipodruma-nyama-postradali.html", "text": "Пожар е горял в жилищен блок в жк „Хиподрума“, няма пострадали. Това съобщиха от пресцентъра на  МВР . Сигналът е подаден малко преди 12 часа. По първоначални данни пожар е възникнал в апартамент на 5 етаж в жилищен блок. Веднага към мястото са изпратени 4 пожарни коли, стълба и линейка. Няма пострадали. Заради задимяване се евакуирани живущите в блока. Огънят е локализиран. Предстои оглед на място за установяване на причините за инцидента.", "date": "2019.02.16", "title": "София: Пожар е горял в жилищен блок в ж.к „Хиподрума“, няма пострадали"}
{"url": "http://www.focus-news.net/news/2019/02/16/2624246/afp-roditelite-na-otrovenata-s-novichok-anglichanka-obvinyavat-angliyskite-vlasti.html", "text": "Родителите на британката, която загина при предполагаем опит за убийство на руски двоен агент, критикуват в събота британското правителство заради настаняването на бившия руски шпионин в английския град Солсбъри, предава  AFP . \r\nСтан и Каролайн Стърджис, чиято дъщеря Доун умира, след като е влязла в контакт с нервно-паралитичния агент, който е използван в миналогодишното отравяне на Сергей Скрипал, твърдят, че вярват, че британските власти укриват подробности за инцидента. \r\n\"Ако трябва да обвиня някой, аз обвинявам правителството за настаняването на Скрипал в Солсбъри\", казва Стан Стърджърс пред вестник The Guardian в първото интервю на семейството след смъртта й миналия юли. \r\n„Искам справедливост от собственото ни правителство. Какво крият? Не мисля, че ни предоставят всички факти\", заявиха родителите на Доун. \r\nСергей и Юлия Скрипал оцеляха, но Стърджис умря, след като партньорът й й даде бутилка с парфюм няколко месеца по-късно, за която полицията смята, че е била използвана за прилагане на токсина. След напръскване със субстанцията двамата попадат в болница, но жената по-късно умира.  Юлиян Марков", "date": "2019.02.16", "title": "AFP: Родителите на отровената с „Новичок“ англичанка обвиняват английските власти"}
{"url": "http://www.focus-news.net/news/2019/02/16/2624260/radost-ovagimyan-psiholog-registriraneto-na-narkozavisimite-detsa-e-seriozen-problem-za-stranata-ni.html", "text": "Регистрирането на наркозависимите деца е сериозен проблем за страната ни. Това каза за  Радио „Фокус“ - Пирин  психологът Радост Овагимян. По думите ѝ причината за този проблем е, че дори, когато се регистрират зависимите лица, често нещата не се променят. „След като родителите разберат, че детето им има проблем с наркотици, те търсят някои от центровете, които се занимават с тази проблематика, където се прави скрининг тест на детето, който показва дали има употреба или злоупотреба с наркотични вещества“, посочи Радост Овагимян. Тя добави, че чрез този тест става ясно дали има зависимост. „При регистрирана зависимост към психоактивни вещества е важно да кажем, че най-честите зависимости са към стимулантите, които са амфетамините, синтетичните канабиноиди и метамфетамините“, заяви психологът. Радост Овагимян коментира, че след скрининг теста и установяването на зависимост – детето и родителите биват насочени към психиатрична помощ. „Психиатърът установява заболяването, защото зависимостта е такова по МКБ10 и след като се устави, че детето има проблем, започва „адът“ за родителите и за всички онези специалисти, които подкрепят тези родители“, каза още Радост Овагимян. Тя добави, че зависимостта към наркотични вещества е огромен проблем както за децата, така и за родителите, защото лечението не е никак лесно. \r\nДенис НИКИФОРОВ", "date": "2019.02.16", "title": "Радост Овагимян, психолог: Регистрирането на наркозависимите деца е сериозен проблем за страната ни"}
{"url": "http://www.focus-news.net/news/2019/02/16/2624244/abv-mladezhi-prizovavame-narodnite-predstaviteli-da-se-saobrazyat-s-iskaniyata-na-naroda-i-nezabavno-da-startirat-protsedura-za-izbor-na-nova-tsentralna-izbiratelna-komisiya.html", "text": "Призоваваме народните представители да се съобразят с исканията на българския народ и незабавно да стартират процедура за избор на нова Централна избирателна комисия. Това се посочва в  позиция на АБВ - Младежи  по повод премахването на преференциалния вот и отказа за избор на нова ЦИК. \r\n„Вчера, след спорен дебат, продължил до късно вечерта, част от народните представители гласуваха и приеха на второ четене фактическото премахване на преференциалния вот и провеждането на избори с Централна избирателна комисия, която е с изтекъл мандат и е фактически нелегитимна\", посочват от АБВ - Младежи. \r\n„Управляващото мнозинство, противно на общественото мнение, унищожи всеки мажоритарен елемент в Изборния кодекс. Аргументът на новата коалиция ГЕРБ-ДПС е крещящ – „Защо някой трябва да размества листата“, казва Хамид Хамид от ДПС. Отговорът е кристално ясен. Преференциите съществуват, за да не бъдат наредените на първите места в листите послушни „Калинки“ и подкупени лобисти тези, които определят бъдещето на страната. Но това, очевидно, не устройва настоящото слугинажно управление на територията на Република България. Да, територия, защото държавата следва да е функция на своите граждани и да се грижи за тях\", заявяват от АБВ - Младежи. „С този порочен акт това Народно събрание не просто не се съобрази с над 2.5 млн. българи, които гласуваха на референдума за мажоритарен вот, а буквално се подигра с тях и унищожи единствените съществуващи наченки на избор на личности, а не на партийни апаратчици.  \r\nС отказа за избор на нова ЦИК пък, народните представители за пореден път погазват законите, които Народното събрание е приело\", се посочва още в позицията. Според АБВ - Младежи провеждането на избори с нелегитимна избирателна комисия поражда единствено съмнения за възможни фалшификации на предстоящите избори. „Освен това, липсата на изискване за образователен ценз на членовете на секционните избирателни комисии навежда на мисълта, че там трябва да са хора, които да „свършат дадена работа”, при която четенето и броенето не са от значение\", допълват от АБВ - Младежи. \r\n„Ние от АБВ - Младежи призоваваме народните представители да се съобразят с исканията на българския народ. Апелираме и да се съобразяват със законите на Република България и незабавно да стартират процедура за избор на нова Централна избирателна комисия. В противен случай депутатите ще докажат, че това ще са последните издихания на един парламент, който е всякакъв друг, но не и български. В тази връзка, ние от АБВ - Младежи заставаме твърдо зад мнението си и сме готови да предприемем и да подкрепим всички законни методи за премахването на тези спорни поправки, в т.ч., президентско вето, сезиране на Конституционния съд, сезиране на Венецианската комисия и всички останали възможни мерки, които да доведат до съобразяването на законните ни с основните принципи на Конституцията, правото и най-вече с принципа на демокрацията – мнозинството на народа. А, както знаем, мнозинството пожела изборния вот да бъде мажоритарен\", се казва още в позицията.", "date": "2019.02.16", "title": "АБВ - Младежи: Призоваваме народните представители да се съобразят с исканията на народа и незабавно да стартират процедура за избор на нова Централна избирателна комисия"}
{"url": "http://www.focus-news.net/news/2019/02/16/2624258/veliko-tarnovo-balgarskata-printsesa-na-saksoniya-teofana-fon-saksen-dari-meditsinsko-oborudvane-na-belodrobnata-bolnitsa-i-doma-za-vazrastni-hora-veneta-boteva.html", "text": "Българската принцеса на Саксония Теофана фон Саксен дари медицинско оборудване на общинската белодробна болница. Това съобщиха от пресцентъра на  Община Велико Търново . Дамата дари оборудване за общинската белодробна болница „Д-р Трейман“ и за Дома за възрастни хора „Венета Ботева“ – 28 функционални легла с матраци, шкафчета, одеяла, медицински пособия и консумативи.   \r\nКметът Даниел Панов лично се срещна с Теофана фон Саксен, за да ѝ благодари за помощта. Дамата с благородническа титла години наред подкрепя здравни заведения и центрове за социални услуги в старопрестолния град. \r\nТеофана фон Саксен е с корени от Велико Търново. Неин баща е известният великотърновски търговец Петър Аладжов - банкер и върховен комисар на военновременното стопанство на царска България. Българската принцеса на Саксония се занимава с хуманитарна и благотворителна дейност близо три десетилетия. Благодарение на нейните усилия до момента в България са доставени около 3000 болнични легла. Общата стойност на даренията за страната надхвърля няколко милиона лева.", "date": "2019.02.16", "title": "Велико Търново: Българската принцеса на Саксония Теофана фон Саксен дари медицинско оборудване на белодробната болница и Дома за възрастни хора „Венета Ботева“"}
{"url": "http://www.focus-news.net/news/2019/02/16/2624259/gl-komisar-nikolay-nikolov-gdpbzn-lokomotivite-i-tsisternite-v-plovdiv-shte-badat-vdignati-sled-priklyuchvane-na-ogledite-ambitsiyata-ni-e-deystviyata-da-priklyuchat-do-polunosht.html", "text": "Локомотивите и цистерните от дерайлиралата товарна влакова композиция в Пловдив ще бъдат вдигнати след приключване на огледите. Това каза пред журналисти главен комисар Николай Николов, директор на Главна дирекция „Пожарна безопасност и защита на населението“, предаде репортер на  Радио „Фокус“ – Пловдив . Главен комисар Николов посочи, че се очаква на място да дойдат кранове от София, които да вдигнат локомотивите и цистерните. „След приключване на огледите ще ни трябват поне 3 часа, за да приключим действията и движението по линиите да бъде възстановено. Няма опасност от изтичане на газ, операцията е рутинна. Ще се работи с кранове, хидравлични инструменти, трябва да се вдигне голяма маса, тоест преди всичко механични дейности“, каза главен комисар Николай Николов. Той посочи, че реакцията на МВР при настъпване на инцидента е била мигновена. „Не е имало изтичане на газ, извършва се непрекъснат контрол върху средата. Няма никаква опасност за служителите и за населението“, подчерта Николов. \r\nТони МИХАЙЛОВ", "date": "2019.02.16", "title": "Гл. комисар Николай Николов, ГДПБЗН: Локомотивите и цистерните в Пловдив ще бъдат вдигнати след приключване на огледите, амбицията ни е действията да приключат до полунощ"}
{"url": "http://www.focus-news.net/news/2019/02/16/2624262/varna-dve-mestnosti-ot-obshtinata-sa-s-narusheno-vodopodavane-zaradi-avarii.html", "text": "Две местности във Варна са с нарушено водоподаване заради аварии. Това съобщиха за  Радио „Фокус“ – Варна  от водоснабдителното дружество. Засегнати са абонатите от местност Малко Ю, като се очаква водоподаването да бъде възстановено до около 16.00 часа. Поради авария по водоснабдителната система без вода е и част от курортният комплект Св. св. Константин и Елена. Очаква се водоподаването да бъде възстановено до 20.00 часа. \r\nБояна АТАНАСОВА", "date": "2019.02.16", "title": "Варна: Две местности от общината са с нарушено водоподаване заради аварии"}
{"url": "http://www.focus-news.net/news/2019/02/16/2624263/petya-ivanova-pchelar-registarat-na-pchelinite-shte-bade-mnogo-polezen-za-vsichki-pchelari-v-stranata.html", "text": "Регистърът на пчелините ще бъде много полезен за всички пчелари в страната. Това каза за  Радио „Фокус“ – Велико Търново  Петя Иванова, председател на Националното сдружение на жените пчелари. Тя посочи от бранша настояват за създаването на този регистър от години, но до момента не са направени стъпки в тази насока. По думите ѝ базата с данни ще е от полза както за пчеларите, така и за Министерство на земеделието. „Има населени места, които са пренаселени с пчелни семейства, а в други региони на страната има дори недостиг на пчелни семейства, които да опрашват и да спомагат за биоразнообразието. Когато има много пчелари на едно място, те си пречат от гледна точка на това, че няма достатъчно паша за пчелните семейства. Понякога в периоди, когато няма достатъчно паша, става нападение в самите кошери. Така че регистърът настина ще е много полезен“, посочи Петя Иванова. Тя допълни, че някой от пчелните семейства в страната изобщо не са регистрирани. По думите ѝ това е много голям проблем, тъй като не може да се упражнява ветеринарен контрол. \r\nНадежда КРЪСТЕВА", "date": "2019.02.16", "title": "Петя Иванова, пчелар: Регистърът на пчелините ще бъде много полезен за всички пчелари в страната"}
{"url": "http://www.focus-news.net/news/2019/02/16/2624265/katya-sungarska-tssmp-sofiya-52-godishniyat-shofyor-na-katastrofiraliya-avtobus-e-s-kontuzna-rana-na-kraka.html", "text": "52-годишният шофьор на катастрофиралия автобус е с контузна рана на крака. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. „Водачът е отказал да бъде хоспитализиран. В 6.58 часа тази сутрин получаваме сигнал за пътнотранспортно произшествие. Линейката е тръгнала веднага и много бързо е успяла да стигне до мястото на инцидента. Установява се, че на шофьора му е прилошало и е катастрофирал. Той е бил с хипертонична криза тип 2, което означава, че не е бил с най-тежкото кръвно налягане“, обясни тя. „Има контузия на крака, което не е животозастрашаващо и опасно. Прегледан е и медицински обслужен на място. Срещу подпис е отказал хоспитализация и не сме го закарали в болница“, отбеляза говорителят на ЦСМП - София.", "date": "2019.02.16", "title": "Катя Сунгарска, ЦСМП – София: 52-годишният шофьор на катастрофиралия автобус е с контузна рана на крака"}
{"url": "http://www.focus-news.net/news/2019/02/16/2624257/mvnr-balgarskite-grazhdani-poseshtavashti-republika-severna-makedoniya-v-sledvashtite-dni-da-otchitat-saobshteniyata-za-povishen-risk-ot-teroristichni-ataki.html", "text": "Българските граждани, посещаващи Република Северна Македония в следващите дни, да отчитат съобщенията за повишен риск от терористични атаки. Това съобщават от пресцентъра на  Министерство на външните работи . \r\nПосолството на Р България в Скопие информира, че на 15 февруари 2019 г. около 20.00 часа МВР на Република Северна Македония /РСМ/ публикува съобщение, което гласи: „Полицията на РСМ проведе оперативно-технически мерки и обиски на няколко обекти, свързвани с потенциални планове и намерения за извършване на терористични актове на територията на РСМ от страна на радикални структури, поддръжници на групировката „Ислямска държава“. \r\nДва часа по-късно американското посолство в Скопие обяви публично съобщение, че е налице повишен риск от терористични атаки, подтикнати от екстремистки идеологии на територията на РСМ и с препоръки към своите граждани да избягват посещенията на обекти и мероприятия, определяни като „меки цели“. \r\nПо този повод МВнР на Република България препоръчва на българските граждани, посещаващи Република Северна Македония в следващите дни, да отчитат съобщенията за повишен риск от терористични атаки.", "date": "2019.02.16", "title": "МВнР: Българските граждани, посещаващи Република Северна Македония в следващите дни, да отчитат съобщенията за повишен риск от терористични атаки"}
{"url": "http://www.focus-news.net/news/2019/02/16/2624253/premierat-boyko-borisov-v-myunhen-iskame-da-sme-ambitsiozni-togava-ni-e-neobhodim-i-ambitsiozen-byudzhet-na-es.html", "text": "Министър-председателят Бойко Борисов проведе двустранна среща с еврокомисаря по бюджет и човешки ресурси Гюнтер Йотингер в рамките на Мюнхенската конференция по сигурността. Това съобщиха от  Правителствената информационна служба . Във фокуса на разговора им бяха преговорите по Многогодишната финансова рамка (МФР) за периода 2021-2027 г.  \r\n„Искаме да сме амбициозни - то тогава ни е необходим и амбициозен бюджет. От това зависи и бъдещото ни развитие, както и да покажем, че ЕС може да действа единно в трудни времена и да излезе още по-силен от кризите“, заяви българският министър-председател пред еврокомисаря Йотингер. \r\nПремиерът Борисов посочи, че България подкрепя аргументите и позицията на ЕК за приключване на преговорите по МФР до октомври 2019 г. „Надявам се, че ще можем да постигнем споразумение навреме, за да няма забавяне в програмите, да отговорим на очакванията и да си върнем доверието на нашите граждани“, каза министър-председателят Борисов. Той посочи пред Йотингер, че от нас се изисква да намерим баланса между политиката за растеж и новите приоритети. \r\n„България, като външна граница на ЕС, добре разбира необходимостта от осигуряване на достатъчно средства за новите предизвикателства, особено в областта на сигурността, миграцията и отбраната. Но също толкова важно е бюджетът на ЕС да инвестира в растеж, заетост, конкурентоспособност и конвергенция“, подчерта премиерът Борисов. \r\nТой заяви, че за страната ни кохезионната политика и общата селскостопанска политика са от приоритетно значение и са доказали своята добавена стойност за целия ЕС. „Изключително необходимо е допълнително засилване на фокуса върху нуждите на най-слабо развитите региони. Само така ще избегнем задълбочаването на изоставането и ще подпомогнем засилването на икономическото и социалното развитие и на ЕС като цяло“, каза още премиерът Бойко Борисов. \r\nБългарският министър-председател и еврокомисарят се обединиха около позицията, че балансирано постижение по МФР, отчитащо нуждите на държавите членки, е постижима цел.", "date": "2019.02.16", "title": "Премиерът Бойко Борисов в Мюнхен: Искаме да сме амбициозни – тогава ни е необходим и амбициозен бюджет на ЕС"}
{"url": "http://www.focus-news.net/news/2019/02/16/2624252/angela-merkel-izteglyaneto-na-sasht-ot-siriya-shte-zasili-vliyanieto-na-rusiya-i-iran.html", "text": "Германският канцлер Ангела Меркел предупреди в събота, че планът на Вашингтон бързо да изтегли войниците си от Сирия рискува да позволи на Русия и Иран да засилят ролята си в региона, цитира думите ѝ  AFP . \r\nБойците на „Илямска държава“ са изтласкани в парче земя в битката за последната им оставаща територия в Североизточна Сирия и окончателното им поражение се очаква съвсем скоро. \r\nЩом бъдат победени, американските сили скоро ще се оттеглят, след като президентът Доналд Тръмп през декември обяви изтеглянето на около две хиляди войници. \r\nНо Вашингтон се мъчи да убеди съюзниците да останат в Сирия след тяхното изтегляне, но Меркел предупреди за рисковете от вакуум в региона. \r\n\"Дали е добра идея американците да се изтеглят бързо от Сирия? няма ли това да укрепи още повече позициите на Иран и Русия да упражнят своето влияние?\" -  заяви Меркел на Конференцията по сигурността в Мюнхен. \r\nРъководителят на Пентагона Патрик Шанахан заяви в петък, че ще продължи да подкрепя борбата срещу „Ислямска държава“, но остави съюзниците да предполагат как това ще бъде постигнато, след като американските сили се оттеглят без да са получили обещания за ангажименти на други страни от коалицията в региона  \r\nБелгийският външен министър Дидие Рейндерс заяви, че САЩ са предупредили партньорите в световната коалиция против „Ислямска държава“, че техните войници ще напуснат в рамките на \"седмици, а не на месеци\".  Юлиян Марков", "date": "2019.02.16", "title": "Ангела Меркел: Изтеглянето на САЩ от Сирия ще засили влиянието на Русия и Иран"}
{"url": "http://www.focus-news.net/news/2019/02/16/2624268/sofiya-vremenno-dvizhenieto-se-osashtestvyava-dvuposochno-v-edna-lenta-po-pat-i-1-botevgrad-mezdra-v-rayona-na-novachene-poradi-patnotransportno-proizshestvie.html", "text": "Временно движението се осъществява двупосочно в една лента по път I-1 Ботевград – Мездра в района на Новачене поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция“.", "date": "2019.02.16", "title": "София: Временно движението се осъществява двупосочно в една лента по път I-1 Ботевград – Мездра в района на Новачене поради пътнотранспортно произшествие"}
{"url": "http://www.focus-news.net/news/2019/02/16/2624264/kathimerini-gartsiya-i-albaniya-diskutirat-izklyuchitelnata-ikonomicheska-zona-v-yoniysko-more-a-ne-suhozemnata-granitsa.html", "text": "Гърция и Албания дискутират Изключителната икономическа зона в Йонийско море, а не сухоземната граница, пише електронното издание на гръцкия вестник  Kathimerini \r\nСухопътната граница между Гърция и Албания не е сред въпросите, обсъждани между двете страни, съобщиха източници от гръцкото външно министерство в изявление от петък в отговор на предложенията в този смисъл от албанския премиер Еди Рама. \r\n\"Двете страни не обсъждат границите си, тъй като те са определени от международни споразумения и не се водят преговори за тях\", съобщиха източниците пред държавната информационна агенция ANA-MPA. \r\nПрез май 2018 г. двете страни възобновиха преговорите за очертаване на морските граници в Йонийско море и за разрешаването на други двустранни въпроси. \r\nСъщите източници припомнят, че Атина и Тирана подписаха споразумение за приятелство през 1996 г., в което обявиха, че уважават неприкосновеността на съществуващите граници. \r\nВ интервю за албанската телевизия Vision Plus в четвъртък албанският премиер Еди Рама е заявил, че Атина и Тирана водят преговори за възможни промени в границите. \r\nКоментарът бе направен в контекста на преговорите между Сърбия и Косово за размяна на земя като начин за прекратяване на дългогодишния спор между двете страни. \r\n„Какво обсъждаме с Гърция днес? Границата. Какво обсъдиха и постигнаха Косово и Черна гора? Границата. Защо да не трябва да се обсъжда границата между Косово и Сърбия? Със сигурност ще бъде обсъдено независимо дали ви харесва или не. В този случай ще се проведе и процес на демаркация на границата ”, цитира думите му изданието. \r\nМеждувременно външният министър на Гърция Йоргос Катругалос заяви в петък, че Гърция е готова да разшири териториалните си води в Йонийско море през лятото. \r\n\"Това ще помогне на преговорите с Италия и Албания за определяне на  нашата Изключителна икономическа зона (ИИЗ).\"  Юлиян Марков", "date": "2019.02.16", "title": "Kathimerini: Гърция и Албания дискутират Изключителната икономическа зона в Йонийско море, а не сухоземната граница"}
{"url": "http://www.focus-news.net/news/2019/02/16/2624267/tass-vitseprezidentat-na-sasht-zae-tvarda-pozitsiya-sreshtu-severen-potok-2-i-iran.html", "text": "Вицепрезидентът на САЩ зае твърда позиция срещу „Северен поток-2“ и Иран, предава  TACC .  \r\nСъединените щати заемат твърда позиция по газопровода „Северен поток 2“ и настоятелно призовават Европейския съюз да последва техния пример. Това съобщи в събота вицепрезидентът на САЩ Майкъл Пенс на конференцията за сигурност в Мюнхен. \r\nАмериканският вицепрезидент Майкъл Пенс  твърди, че Иран е основният спонсор на международния тероризъм.  \r\n\"Иранската република е основният спонсор на тероризма в света,\" каза Пенс. Според него, Техеран \"изнася ракети, възбуди  конфликти в Сирия и Йемен и поставя под въпрос съществуването на Израел\". \"Иранският режим открито пропагандира отричането на Холокоста\", заяви вицепрезидентът. \r\n\"Време е европейците да спрат да подкопават усилията на САЩ  в санкциите срещу Иран\", каза той. \r\nСъединените щати няма да останат безучастни, когато гледат техните съюзници да купуват оръжие от потенциални противници.  \r\n\"Ние просто няма да гледаме как нашите съюзници купуват оръжие от нашите опоненти\", казва Пенс. \"Няма да можем да гарантираме мир на Запад, ако нашите съюзници зависят от Изтока\", добави той. \r\nСАЩ призовават целия свят и Европейския съюз да признаят Хуан Гуайдо за единствен легитимен президент на Венецуела \r\n\"... Николас Мадуро няма законна власт [във Венецуела], той трябва да напусне\", заяви Пенс. В същото време вицепрезидентът на САЩ призова Европейския съюз да признае Гуайдо за легитимен президент на Венецуела. \r\n\"Съединените щати станаха първата страна, признала Гуайдо за легитимен президент: 52 държави, включително 30 от нашите европейски съюзници, последваха примера на Америка. Време е останалата част от света да направи същото\", каза Пенс. \"Призоваваме Европейския съюз да признае Гуайдо за президент на Венецуела\".  Юлиян Марков", "date": "2019.02.16", "title": "ТАСС: Вицепрезидентът на САЩ зае твърда позиция срещу „Северен поток-2“ и Иран"}
{"url": "http://www.focus-news.net/news/2019/02/16/2624266/rumen-popov-okrazhen-prokuror-na-plovdiv-derayliraliyat-vodesht-lokomotiv-e-sashtiyat-koyto-e-bil-i-pri-intsidenta-v-hitrino.html", "text": "Дерайлиралият водещ локомотив на товарната влакова композиция в Пловдив е същият, който е бил и при неприятния инцидент в Хитрино. Това каза пред журналисти главният прокурор на Пловдив Румен Попов, предаде репортер на  Радио „Фокус“ – Пловдив . На въпрос дали и машинистите са били същите, които са управлявали композицията при трагичния инцидент в Хитрино, Попов отговори, че няма такива сведения. \r\nОкръжният прокурор на Пловдив посочи, че всички институции работят по случая. „По разпореждане на главния прокурор след извършване на първоначалния оглед, се очаква на място да пристигне екип от следователи от Националната следствена служба, специализирали в разследване на подобни случаи и инциденти“, каза Румен Попов. \r\nТони МИХАЙЛОВ", "date": "2019.02.16", "title": "Румен Попов, окръжен прокурор на Пловдив: Дерайлиралият водещ локомотив е същият, който е бил и при инцидента в Хитрино"}
{"url": "http://www.focus-news.net/news/2019/02/16/2624269/api-vazstanoveno-e-dvizhenieto-na-avtomobili-nad-12-tona-po-pat-iii-863-sokolovtsi-momchilovtsi-vievo-kakto-i-na-kamioni-s-remarketa-i-poluremarketa.html", "text": "Възстановено е движението на автомобили над 12 тона по път III-863 Соколовци – Момчиловци – Виево, както и на камиони с ремаркета и полуремаркета. Това съобщиха от пресцентъра на  Агенция „Пътна инфраструктура“ .", "date": "2019.02.16", "title": "АПИ: Възстановено е движението на автомобили над 12 тона по път III-863 Соколовци – Момчиловци – Виево, както и на камиони с ремаркета и полуремаркета"}
{"url": "http://www.focus-news.net/news/2019/02/16/2624270/nova-tv-s-makedoniya-protestirashtite-v-tirana-sa-opitali-da-nahluyat-v-sgradata-na-pravitelstvoto.html", "text": "Протестиращите в Тирана са опитали да нахлуят в сградата на правителството, информира скопският телевизионен канал  “Нова ТВ“ . \r\nПолицията използва сълзотворен газ срещу протестиращите  в Тирана, които са се опитали насилствено да влязат в сградата на правителството. \r\nПривържениците на албанската опозиция са пробили полицейския кордон и са се опитали с метални пръти  да разбият вратите на сградата, в която се помещава кабинетът на премиера Еди Рама. Протестът се организира от опозицията, която настоява за оставката на Рама заради лошото управление, припомня телевизионният канал. \r\nПротестиращите подпалиха скелето, поставено на правителствената сграда заради ремонт. \r\n\"Полицията прилага ужасяващия сценарий на Еди Рама, за да провокира протестиращите,\" каза Лулзим Баша, лидерът на опозицията, който ръководи протестиращите. \r\nАлбанският премиер Еди Рама е в друг албански град - Вльора на партиен митинг.  Юлиян Марков", "date": "2019.02.16", "title": "„Нова ТВ“ (С. Македония): Протестиращите в Тирана са опитали да нахлуят в сградата на правителството"}
{"url": "http://www.focus-news.net/news/2019/02/16/2624250/blagoevgrad-27-godishen-mazh-s-morbili-nastanen-v-mbal-blagoevgrad-e-premesten-v-reanimatsiya.html", "text": "27-годишният мъж с морбили, настанен в МБАЛ – Благоевград, е бил преместен в Реанимация. Това каза за  Радио „Фокус“ - Пирин  д-р Веселка Мончева, директор на Дирекция „Надзор на заразните болести“ към Регионална здравна инспекция – Благоевград. По думите ѝ към момента не може да каже какво точно е състоянието на пациента. \r\nОт своя страна директорът на Многопрофилна болница за активно лечение в Благоевград д-р Огнян Митев отказа да коментира дали състоянието 27-годишния мъж се е влошило. \r\nДенис НИКИФОРОВ", "date": "2019.02.16", "title": "Благоевград: 27-годишен мъж с морбили, настанен в МБАЛ – Благоевград, е преместен в Реанимация"}
{"url": "http://www.focus-news.net/news/2019/02/16/2624276/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kalotina-i-gkpp-kapitan-andreevo.html", "text": "Интензивен е трафикът за товарни автомобили  на изход на ГКПП „Калотина“ и ГКПП „Капитан Андреево“. Това съобщиха от  ГД „Гранична полиция“ . Информацията за трафика е към 13.00 часа. На границата с Македония, Гърция и Румъния трафикът е нормален на всички гранични контролно-пропускателни пунктове.", "date": "2019.02.16", "title": "ГД „Гранична полиция“: Интензивен е трафикът за товарни автомобили  на изход на ГКПП „Калотина“ и ГКПП „Капитан Андреево“"}
{"url": "http://www.focus-news.net/news/2019/02/16/2624261/rumen-popov-okrazhen-prokuror-na-plovdiv-trima-sa-bili-mashinistite-v-derayliralata-tovarna-vlakova-kompozitsiya-probite-im-za-alkohol-i-narkotitsi-sa-otritsatelni.html", "text": "Трима са били машинистите в дерайлиралата товарна влакова композиция при Централна гара в Пловдив. Това каза пред журналисти окръжният прокурор на Пловдив Румен Попов, предаде репортер на  Радио „Фокус“ – Пловдив . Попов посочи, че са взети проби за алкохол и наркотици на машинистите, като те са отрицателни. „Тримата са в добро състояние, без травматични увреждания. Към момента се провеждат техни разпити“, каза Румен Попов. \r\nОкръжният прокурор посочи, че по случая е образувано досъдебно производство, по което се извършват активни действия и разпити на свидетели. \r\nТони МИХАЙЛОВ", "date": "2019.02.16", "title": "Румен Попов, окръжен прокурор на Пловдив: Трима са били машинистите в дерайлиралата товарна влакова композиция, пробите им за алкохол и наркотици са отрицателни"}
{"url": "http://www.focus-news.net/news/2019/02/16/2624277/sport-botev-vratsa-pobedi-vitosha-s-10-v-mach-ot-21-iya-krag-na-parva-liga.html", "text": "Футбол: Ботев Враца победи Витоша Бистрица с 1:0 в мач от 21-ия кръг на Първа лига. Голът реализира Валери Домовчийски в 62-ата минута. Отборът на домакините завърши мача с 10 души, след като Михайлов беше изгонен за втори жълт картон. Ботев Враца заема осмото място във временното класиране с 27 точки, а Витоша е 11-ти с 20 точки. Днес се играят още два мача от този кръг: \r\nЧерно море – ЦСКА  \r\nБотев Пловдив – Славия", "date": "2019.02.16", "title": "Спорт: Ботев Враца победи Витоша с 1:0 в мач от 21-ия кръг на Първа лига"}
{"url": "http://www.focus-news.net/news/2019/02/16/2624273/bonka-ichkova-sbu-blagoevgrad-obshtinskiyat-kolektiven-dogovor-v-sferata-na-obrazovanieto-e-nadgrazhdane-na-branshoviya-kolektiven-trudov-dogovor-koyto-vazhi-za-tsyalata-strana.html", "text": "Общинският колективен договор в сферата на образованието, който се подписва между Общината, Синдиката на българските учители и Съюза на работодателите в Благоевград, представлява надграждане на браншовия колективен трудов договор, който важи за цялата страна. Това каза за  Радио „Фокус“ – Пирин  Бонка Ичкова, председател на Синдиката на българските учители в Благоевград. Тя обясни, че на всеки 2 години се подписва браншовият договор, след това се подписва и договорът с Община Благоевград, чиято цел е осигуряване на допълнителни стимули, извън вече подписания национален договор. „Тази година общинският колективен договор изтичаше, затова се наложи и неговото преподписване. В рамките на предварителния процес Синдикатът на българските учители изработва проект на договора, след което Съюзът на работодателите, както и Регионалното управление на образованието (РУО) – Благоевград  в лицето на Ивайло Златанов участват като страна“, каза още Ичкова. Тя добави, че РУО – Благоевград е страна по договора с оглед на това да може да бъде осигурено и участие на преподавателите от 2-те професионални училища в града и от 3-те центъра да могат се възползват от договореното. „Причината е, че техен първостепенен разпоредител на бюджетния кредит е Министерството на образованието, а не Община Благоевград“, заяви Ичкова. Според нея директорите на тези образователни институти, както се наричат в закона, също се съгласяват да участват в общинския колективен договор. \r\nЛивия НИНОВА", "date": "2019.02.16", "title": "Бонка Ичкова, СБУ – Благоевград: Общинският колективен договор в сферата на образованието е надграждане на браншовия колективен трудов договор, който важи за цялата страна"}
{"url": "http://www.focus-news.net/news/2019/02/16/2624271/spetsializiranata-prokuratura-vnese-iskane-za-postoyanen-arest-na-dimitar-zhelyazkov-obvinen-za-rakovodene-na-organizirana-prestapna-grupa.html", "text": "В Специализирания наказателен съд е внесено искане от страна на Специализираната прокуратура, за вземане на мярка за неотклонение „Задържане под стража“ спрямо Димитър Желязков с повдигнати обвинения за извършени престъпление за ръководене на ОПГ, създадена с цел да върши престъпление по чл. 354а, по 213а, по чл. 214 НК.  Това съобщиха от пресцентъра на  Специализирания наказателен съд . Делото ще се разгледа в 15.00 часа от 7-и състав на Специализирания наказателен съд.", "date": "2019.02.16", "title": "Специализираната прокуратура внесе искане за постоянен арест на Димитър Желязков, обвинен за ръководене на организирана престъпна група"}
{"url": "http://www.focus-news.net/news/2019/02/16/2624272/d-r-anka-baeva-rzi-varna-mnogo-roditeli-se-strahuvat-ot-vaksinata-protiv-morbili-no-riskat-pri-lipsata-na-vaksina-e-mnogo-po-seriozen.html", "text": "Много родители се страхуват от ваксината против морбили, но рискът при липсата на ваксина е много по-сериозен. Това каза в интервю за  Радио „Фокус“ – Варна  д-р Анка Баева, началник отдел „Противоепидемичен контрол” в Регионалната здравна инспекция – Варна. По думите ѝ продължава да съществува проблем със семейства, които отказват да ваксинират децата си. „Много от родителите се страхуват и то точно от тази ваксина, защото това е една от малкото живи ваксини. Само тази и БЦЖ (срещу туберкулоза) са от задължителните и това притеснява родителите. Бих казала, че ваксината е изпробвана – от много години се поставя и няма сериозни противопоказания т.е няма странични реакции“, обясни д-р Анка Баева.  \r\nТя опроверга и друго притеснение на някои родители, че ваксината може да доведе до аутизъм при децата. По думите ѝ причините за аутизма са много по-комплексни. Тя посочи, че има случаи на деца, които не са ваксинирани, но страдат от това заболяване. Според д-р Анка Баева последствията от липсата на ваксина при евентуално заболяване от морбили са много по-притеснителни, отколкото самата ваксина.  \r\n„Рискът от непоставяне на ваксина е по-голям от риска на поставяне на ваксина, защото заболяването е сериозно. Започва с катарални прояви, температура и отпадналост. След това се появява обривът, започващ от лицето и надолу по тялото, но води до доста усложнения“, каза още специалистът. Тя допълни, че се появяват редица респираторни усложнения, сред които ларингити, трахити и пневмонии. По думите ѝ сериозни усложнения могат да възникнат, когато заболяването засегне нервната и сърдечно-съдовата система. Д-р Анка Баева посочи, че ваксинираните лица против морбили изграждат траен имунитет. „Хора, които са ваксинирани, и хора, които са боледували от това заболяване, имат изграден траен имунитет и не би трябвало да заболяват“, посочи още тя. \r\nБояна АТАНАСОВА", "date": "2019.02.16", "title": "Д-р Анка Баева, РЗИ – Варна: Много родители се страхуват от ваксината против морбили, но рискът при липсата на ваксина е много по-сериозен"}
{"url": "http://www.focus-news.net/news/2019/02/16/2624278/premierat-boyko-borisov-stranata-ni-dokaza-che-mozhe-da-zashtiti-vanshnata-granitsa-es-vklyuchitelno-v-usloviyata-na-bezpretsedenten-migratsionen-natisk.html", "text": "„Изключително сме впечатлени как пазите външната граница на ЕС. Бих искал съвсем скоро да посетя България и да се уверя лично в това, което са ми разказвали мои колеги\". Това заяви министър-председателят на Федерална провинция Бавария Маркус Зьодер, с който днес премиерът Бойко Борисов проведе среща в рамките на Мюнхенската конференция по сигурността, съобщиха от  Правителствената информационна служба . „Впечатляващо е това, което прави вашето правителство\", добави баварският премиер.  \r\n„Страната ни доказа, че може да защити външната граница ЕС, включително в условията на безпрецедентен миграционен натиск\", посочи министър-председателят Бойко Борисов. Дължим ви не само морално, но и финансово признание, защото вие охранявате Европа, добави от своя страна Зьодер в контекста на разговора за миграцията. Премиерът Борисов отбеляза и сериозната работа на страната ни в борбата с контрабандата, като обърна внимание на дейността на Междуведомствения координационен център за противодействие на контрабандата и контрол на движението на рискови стоки и товари. \r\nМаркус Зьодер определи като впечатляващи и икономическите показатели на страната ни, с които премиерът Борисов го запозна. Българският министър-председател изтъкна, че сме сред страните, които спазват напълно маастрихтските критерии. Премиерът Борисов отбеляза ниския външен дълг, икономическия ръст и фискална дисциплина, слабата безработица и нулевата инфлация.  \r\nМинистър-председателят Борисов акцентира върху търговско-икономическите отношения на България и Бавария, подчертавайки предимствата на страната ни като инвестиционна дестинация. „България е атрактивна като инвестиционна цел, перспективен пазар и надежден доставчик, което я прави ценен външнотърговски партньор на Бавария\", добави премиерът Борисов. \r\nБългарският министър-председател изрази увереност, че е налице неизползван потенциал за развитие на икономическите връзки с Бавария, като посочи, че двустранният стокообмен вече надхвърля 1 млрд. евро годишно. Според премиера Борисов постоянната комисия „България – Бавария“ може да допринесе за активизиране на взаимодействието и изрази очакване в рамките на следващата 14-та Сесия, която трябва да се проведе в България, да бъдат очертани новите насоки в работата на Комисията, с цел засилване на  двустранния диалог. Към момента акцент в работата на постоянната комисия са теми като дуалното обучение, междуфирмено коопериране, иновации и трансфер на технологии. \r\nВ рамките на разговора премиерът Бойко Борисов поздрави Маркус Зьодер за избирането му за председател на Христиансоциалния съюз (ХСС) и му пожела успех в изпълнението на отговорностите му по конструктивния проевропейски път. Българският министър-председател подчерта приятелските връзки на България с Бавария и изрази увереност, че те ще продължат да се развиват положително и занапред. Вие сте чудесен приятел на Бавария и на ХСС, обърна се от своя страна премиерът Зьодер към българския министър-председател.", "date": "2019.02.16", "title": "Премиерът Бойко Борисов: Страната ни доказа, че може да защити външната граница ЕС, включително в условията на безпрецедентен миграционен натиск"}
{"url": "http://www.focus-news.net/news/2019/02/16/2624274/milo-dzhukanovich-zagovorat-ot-2016-godina-beshe-organiziran-ot-moskva.html", "text": "Президентът на Черна гора Мило Джуканович заяви във връзка с плановете за насилствена промяна на властта през 2016 г., че заговорът е организиран от Москва в интервю за македонското издание   \"Фокус\" .  \r\nТой описва разследването и процеса срещу заподозрените като най-дългото в съвременната черногорската съдебна практика.  \r\n„Бих казал, че някои от участниците в този процес са използвали всички процедурни възможности да го продължат, надявайки се, че с всеки изминат ден ще бъде по-трудно да се докаже тяхната отговорност за направеното. \r\nСтава дума за част от лидерите, които са събрани главно в рамките на коалицията \"Демократичен фронт\". Логистичната подкрепа за заговора дойде от Сърбия. От националистическите партии в Сърбия, които също са свързани с националистически лидери в Черна гора, но най-важното е, че всички те се свързват с цялостната логистика на Москва. \r\nДжуканович цитира доказателства за многобройни пътувания на лидери от Демократическия фронт в Москва и официалното приемане на тези служители от висши служители на руските власти. В руската столица не само са приемали  черногорските националисти, но са ги обучавали и са им обещали помощ, заяви Джуканович. \r\nЗапитан дали смята, че бъдещето на Балканите е в конфронтация с Москва и дали има начин да бъде намалено напрежението , Джуканович казва: \"Вярвам, че сегашната политика на Русия към нашия регион се поражда от проблеми в глобален мащаб.\" \r\nСпоред него Русия е избрала региона за място, където да си мери силите с НАТО и е необходимо Европа и Русия да изградят партньорство по между си.  Юлиян Марков", "date": "2019.02.16", "title": "Мило Джуканович: Заговорът от 2016 година беше организиран от Москва"}
{"url": "http://www.focus-news.net/news/2019/02/16/2624280/petya-ivanova-pchelar-iznasyame-za-evropeyskiya-pazar-osnovno-miks-ot-balgarski-med-i-med-ot-treti-strani.html", "text": "Изнасяме за европейския пазар основно микс от български мед и мед от трети страни. Това каза за  Радио „Фокус“ – Велико Търново  Петя Иванова, председател на Националното сдружение на жените пчелари. Тя подчерта, че качествата на българския мед са изключително добри заради разнообразието от билки, които има в страната ни. Медът е богат на аромати и изключително добър, като това позволява да се смесва с мед от трети страни като Украйна и Китай и да се изнася на европейския пазар като европейска продукция. „Няма точни съотношения на процентите, т.е. колко трябва да е българският мед и колко украинския, за да се напише, че е европейски. Такъв регламент не знам да съществува“, добави Петя Иванова. Тя посочи, че българският мед, който се продава на вътрешния пазар директно от производителя, е с изключително високо качество. „Всеки един клиент, който е любител на меда и пчелните продукти, си взема мед от производител. Той прави разлика какво е качеството, когато го вземе директно от производителя и когато понякога закъса и трябва да си го купи от магазина. Повечето клиенти познават пчелари производители и си взимат от тях хубав български мед“, допълни Петя Иванова. \r\nНадежда КРЪСТЕВА", "date": "2019.02.16", "title": "Петя Иванова, пчелар: Изнасяме за европейския пазар основно микс от български мед и мед от трети страни"}
{"url": "http://www.focus-news.net/news/2019/02/16/2624279/sergey-lavrov-nyama-nikakvi-dokazatelstva-za-ruska-namesa-vav-vatreshnite-raboti-na-makedoniya.html", "text": "Не бяха представени доказателства за намесата на Русия по въпроса за промяната на името на Македония, заяви в събота руският външен министър Сергей Лавров на 55-та Конференция по сигурността в Мюнхен, предава  TACC .  \r\n\"Бяхме обвинени, че се намесваме в проблема с промяната на името на Македония, но не ни представиха никакви доказателства \", подчерта той. \r\nОтношенията между Русия и Запада имаха всички шансове за успех, но изборът бе направен в полза на натоцентризма, коментира руският външен министър. \r\n\"След края на Студената война тези благородни намерения (за развитие на отношенията с Русия) имаха всички шансове за успешна реализация. Но, за съжаление, те останаха добронамерени пожелания,\" каза министърът. \"Изборът бе направен в полза на\" „натоцентризма \"и\" логиката , водещи -подчинени. \" \r\n\"Незаконните бомбардировки на Югославия, нейното разчленяване и едностранното признаване на независимостта на Косово, което за първи път след Втората световна война, промени държавните граници на континента, подкрепа за въоръжения преврат в Киев, разширяване на НАТО и разполагането на американска противоракетна отбрана в Европа, решението на Европейския съюз да се откаже от  взаимно договорения отказ от визов режим, дискриминацията на руските депутати в ПАСЕ, \"изброява той. - Всичко това са звена на една верига.\" \r\nВ същото време Лавров обърна внимание, че между Руската федерация и ЕС съществуват пътни карти за формирането на четири общи пространства, които вече са почти забравени. \"Същото може да се каже и за задължението да не засилваме сигурността си за сметка на другите, което беше одобрено на най-високо ниво в документите на ОССЕ и Съвета Русия-НАТО и сега е грубо нарушено\", каза той. \r\nЗападът се стреми да използва собствените си правила за тълкуване на Конвенцията за химическите оръжия, заяви  руският външен министър Сергей Лавров по повод приетите промени в устава на Организацията за забрана на химическите оръжия (ОЗХО), като на нея й се придадоха функции да посочва виновника за извършени химически атаки.  Юлиян Марков", "date": "2019.02.16", "title": "Сергей Лавров: Няма никакви доказателства за руска намеса във вътрешните работи на Македония"}
{"url": "http://www.focus-news.net/news/2019/02/16/2624284/sport-yohanes-byo-specheli-predsrochno-malkata-svetovna-kupa-v-sprinta-po-biatlon.html", "text": "Биатлон: Норвежецът Йоханес Тингес Бьо спечели предсрочно малката Световна купа в спринта по биатлон за сезон 2018/2019. \r\nСнощи Бьо зае пето място в спринта в Солт Лейк Сити (САЩ) и събра 394 точки на върха в генералното класиране в дисциплината. Той води със 130 точки преди втория Александър Логинов (Русия), но до края на сезона остават само два спринта. Така Бьо предсрочно спечели малкия кристален глобус.", "date": "2019.02.16", "title": "Спорт: Йоханес Бьо спечели предсрочно малката световна купа в спринта по биатлон"}
{"url": "http://www.focus-news.net/news/2019/02/16/2624285/varna-gerb-vladislavovo-podkrepi-kampaniya-v-pomosht-na-mlada-zhena-koyato-se-nuzhdae-ot-speshna-babrechna-transplantatsiya.html", "text": "Организацията на ГЕРБ във варненския район „Владислав Варненчик” подкрепи кампания в помощ на млада жена, която се нуждае от спешна бъбречна трансплантация. Средства за необходимата операция днес се събират на благотворителен кулинарен базар в Социалната чайна във Варна, съобщиха от пресцентъра на  ПП ГЕРБ – Варна . \r\nОбщинският съветник от ГЕРБ Марица Гърдева участва в базара с домашно приготвени банички и солени мъфини, а по инициатива на ръководителя на ГЕРБ - Владиславово и кмет на района Николай Костадинов членове на партийната организация също подкрепиха каузата и помогнаха със средства за Тони. Закупените сладкиши и питка пък бяха дарени на Кризисния център за жертви на насилие и трафик на хора към фондация „SOS семейства в риск”, където в момента са настанени пет жени и четири деца. „Предаваме нататък доброто и вярваме, че позитивната енергия на всички участници в благотворителната кампания ще даде сили на Тони да се пребори с тежкото заболяване”, коментира Марица Гърдева, председател на групата на ГЕРБ във варненския Общински съвет. Кулинарният базар в помощ на Тони продължава и утре.", "date": "2019.02.16", "title": "Варна: ГЕРБ – Владиславово подкрепи кампания в помощ на млада жена, която се нуждае от спешна бъбречна трансплантация"}
{"url": "http://www.focus-news.net/news/2019/02/16/2624281/", "text": "Конгресът на ВМРО-ДПМНЕ започна в Струга, където вечерта се очаква партията да избере кандидата за президент от деветимата кандидати, заявили своите номинации, предава  Макфакс“ . \r\nПраво на глас имат 551 делегати, като в първия кръг за победител ще бъде посочен кандидатът събрал  поне 184 гласа – 1/3 от делегатите. За избран кандидат, съгласно правилника за дейността на партията, се счита този, който е получил най-много гласове, но не по-малко от една трета от общия брой на делегатите. Ако никой от кандидатите не получи необходимия брой или водещите кандидати в гласуването получат равен брой гласове, гласуването се повтаря. Двамата кандидати, получили най-много гласове в първото гласуване, участват в повторното гласуване, като за избран се счита кандидатът, получил  най-много гласове при повторното гласуване.  \r\nКонгресът на ВМРО ДПМНЕ протича под лозунга \"За успешна Македония\" , който ще бъде и лозунг на кандидат-президентската кампания.  Юлиян Марков", "date": "2019.02.16", "title": "„Макфакс“: Започна конгресът на ВМРО-ДПМНЕ в Струга"}
{"url": "http://www.focus-news.net/news/2019/02/16/2624287/plovdiv-obshtinata-e-otlichena-v-kategoriyata-za-reklamen-turisticheski-klip-na-36-oto-mezhdunarodno-turistichesko-izlozhenie-vakantsiya-spa-ekspo.html", "text": "Община Пловдив е отличена в категорията за рекламен туристически клип на 36-то Международно туристическо изложение „Ваканция & СПА Експо”. Това съобщиха за  Радио „Фокус“ – Пловдив  от пресцентъра на Общината. Наградата е присъдена от компетентно жури за клипа „Пловдив 2019 – всичко се случва #заедно”. Отличието е получил директорът на ОП „Старинен Пловдив” на официална церемония снощи в присъствието на министъра на туризма Николина Ангелкова. \r\nОбщина Пловдив участва със собствен щанд в 36-ото Международно туристическо изложение „Ваканция & СПА Експо“, което се провежда в София в периода 14 - 16 февруари под патронажа на Министерството на туризма. Това е най-големият и престижен форум в туризма у нас и един от най-авторитетните на Балканите. Тази година в него се представят над 380 туристически компании от 25 държави от Европа, Азия, Африка и Америка, които отново привличат вниманието на хиляди професионалисти и посетители. \r\nОсновен момент в представянето на града като Европейска столица на културата са акцентите от програмата на „Пловдив 2019” и културния календар за настоящата година. По-рано вчера Община Пловдив бе отличена със „Златен приз“ за принос към културния туризъм в Европа от специализираното списание „Туризъм и отдих”.", "date": "2019.02.16", "title": "Пловдив: Общината е отличена в категорията за рекламен туристически клип на 36-ото Международно туристическо изложение „Ваканция & СПА Експо”"}
{"url": "http://www.focus-news.net/news/2019/02/16/2624283/radost-ovagimyan-psiholog-v-balgariya-nyama-nito-edna-spetsializirana-bolnitsa-ili-institutsiya-za-narkozavisimi-detsa.html", "text": "В България няма нито една специализирана болница или институция за наркозависими деца. Това каза за  Радио „Фокус“ - Пирин  психологът Радост Овагимян. Тя посочи, че не съществува специализирана институция, която да поеме зависимите до тяхната детоксикация, рехабилитация и ресоциализация. „Зависимите деца в момента се настаняват в детска психиатрия в София или във Варна“, допълни Радост Овагимян. Тя каза още, че те могат да бъдат настанени и в някоя от терапевтичните общности. „Тези общности не са по Здравна каса и ако родителите нямат възможности и финансови средства, няма как детето да постъпи за лечение в терапевтична общност“, каза още Радост Овагимян.  \r\nПо думите ѝ зависимостта към наркотични вещества е болест, засягаща цялото семейство. „Това е болест на всички, която тръгва от семейството и се превръща в болест на обществото“, добави Радост Овагимян. Тя коментира, че от тази болест на зависимостта боледува цялото общество. „Стигмата ѝ е толкова висока, че не искаме да говорим за нея и да направим нужните програми и нужните специализирани места, за да помагаме на децата така, както е редно“, заяви Радост Овагимян. Тя допълни, че проблемът с лечението се оказва изключително сериозен в България. \r\nСпоред нея хората могат да започнат да употребяват наркотици и в зряла възраст. По думите ѝ по-възрастните хора, които са на 25 - 30 години също прибягват към наркотиците и стимулантите. „Интересът към наркотичните вещества влияе от начина на живот като значение имат ѝ традициите, средата и удовлетвореността на хората“, посочи Радост Овагимян. Тя заяви, ние сме едно общество на консуматори. „Колко сме по-задоволени и колкото повече възможности имаме, толкова повече ние търсим какво да направим още и да експериментираме дори, когато сме възрастни“, допълни психологът. Специалистът каза още, че често липсата на удоволствие в ежедневието се търси в наркотичните вещества, което по никакъв начин не зависи от възрастта. „Човек може да се „разболее“ и на по-голяма възраст от болестта на зависимостта и да започне да прибягва до употребата на стимуланти и наркотични вещества“, заяви Радост Овагимян. \r\nДенис НИКИФОРОВ", "date": "2019.02.16", "title": "Радост Овагимян, психолог: В България няма нито една специализирана болница или институция за наркозависими деца"}
{"url": "http://www.focus-news.net/news/2019/02/16/2624275/tsvetan-tsvetanov-gerb-za-poreden-pat-korneliya-ninova-i-bsp-opitvat-da-rodyat-i-tirazhirat-falshiva-novina-za-nyakakvi-novi-koalitsii-v-parlamenta.html", "text": "За пореден път Корнелия Нинова и БСП опитват да родят и тиражират фалшива новина. Поредният опит е за някакви нови коалиции в парламента. Това написа председателят на ПГ на ГЕРБ и зам.-председател на партията Цветан Цветанов в профила си в социалната мрежа  „Фейсбук“ . „Държа да подчертая за пореден път, че в настоящия парламент по теми извън управленската програма на коалицията, за нас от ГЕРБ е важно са търсим и постигаме консенсус в името на националния интерес на базата и на плаващи мнозинства. Услужливо ще припомня на г-жа Нинова, че когато е било в името на националния интерес, от ГЕРБ сме подкрепяли и гласували и предложения на БСП. Ще припомня само промените в Закона за лечебните заведения, с които се разширява кръгът лечебни заведения, които се финансират от МЗ; промяната в Изборния кодекс за отпадането на втория оригинал на протокола; както и промените в ГПК, касаещи подсъдността на застрахователните искове за всички щети. Приемането на тези предложения означава ли, че сме в коалиция с БСП, г-жо Нинова? Не, нали!? Както и гласуването на ДПС за плоския данък и даването на мандат на правителството за водене на преговори със САЩ за закупуването на изтребители Ф16, не означава коалиция с ДПС, защото това са теми, по които от ГЕРБ бихме приели подкрепа от всяка партия, изповядваща евроатлантическите ценности“, пише още Цветанов. \r\n„Странно защо БСП се занимават с подобни фалшиви новини, а не казват нищо за постигнатите успехи от българските евродепутати Андрей Новаков и Ева Майдел, касаещи увеличението на европейския бюджет за България с 4 млрд. евро, намаляването на таксите за банковите преводи и блокирането на пакета „Мобилност“. Не чувам и коментарите на БСП за данните на ЕК за очакван икономическия растеж на България от 3,6% при среден растеж за ЕС от 1,8%“, добавя Цветанов.  \r\n„Колеги от БСП, за нас от ГЕРБ е важно и ние ще продължим да работим в името на всички български граждани, вместо да се занимаваме с поредната фалшива новина, която опитвате да лансирате. Запомнете, че една лъжа, повторена 100 пъти, няма да стане истина, когато не е!“, заявява Цветанов.", "date": "2019.02.16", "title": "Цветан Цветанов, ГЕРБ: За пореден път Корнелия Нинова и БСП опитват да родят и тиражират фалшива новина за някакви нови коалиции в парламента"}
{"url": "http://www.focus-news.net/news/2019/02/16/2624286/premierat-boyko-borisov-tsyalata-mi-energiya-otiva-da-napravya-neshto-dobro-za-stranata-tezi-koito-nyamat-rabota-da-si-govoryat.html", "text": "Цялата ми енергия отива да направя нещо добро за страната и да я представя добре. Това каза премиерът Бойко Борисов пред журналисти в Мюнхен, предаде репортер на  Агенция \"Фокус\". \r\nНа въпрос готова ли е ГЕРБ за евентуално вето от страна на президента Румен Радев върху промените в Изборния кодекс, Борисов отговори: \"Толкова работа имам, толкова ми е трудно да прокарам държавата през иглени уши, виждате отношения между САЩ, Европа, Русия, Китай какви са, за да си хабя енергията\". \r\n\"Виждате днес е събота, целият ми ден, цялата ми енергия минава да направя нещо добро за страната и да я представя добре. Тези, които си нямат работа, могат да си говорят\", допълни той.", "date": "2019.02.16", "title": "Премиерът Бойко Борисов: Цялата ми енергия отива да направя нещо добро за страната - тези, които нямат работа, да си говорят"}
{"url": "http://www.focus-news.net/news/2019/02/16/2624282/zapochna-sreshtata-na-premiera-boyko-borisov-s-vitseprezidenta-na-sasht-maykal-pens.html", "text": "Започна срещата на министър-председателя Бойко Борисов с вицепрезидента на Съединените американски щати Майкъл Пенс. Това съобщиха от  правителствената информационна служба . Двамата ще разговарят по актуални политически въпроси, а двустранната им среща е в рамките на Мюнхенската конференция по сигурността.", "date": "2019.02.16", "title": "Започна срещата на премиера Бойко Борисов с вицепрезидента на САЩ Майкъл Пенс"}
{"url": "http://www.focus-news.net/news/2019/02/16/2624290/hristiyan-mitskovski-makedoniya-dnes-shte-poluchi-badeshtiya-si-prezident.html", "text": "Лидерът на ВМРО-ДПМНЕ Християн Мицковски заяви на днешния конгрес на партията в Струга, че е убеден, че следващият президент на Македония ще бъде кандидатът на неговата партия. Според него Македония се нуждае от кандидат, който да уважава гласа на народа, цитира думите му македонската редакция на радио  “Свободна Европа“ .  \r\n\"Кандидат, който ще покаже гръбнак, когато други се превиват, ще покаже достойнство, стабилност и ще се изправи срещу несправедливостта.\" Лице, което уважава Конституцията във време, когато не я уважават. Който ще уважава гласа на хората, когато никой друг не го уважава ”, заяви Мицковски. \r\nДевет души са номинирани за кандидат на ВМРО-ДПМНЕ на предстоящите президентски избори, като днес трябва да стане известна кандидатурата на партията.  Юлиян Марков", "date": "2019.02.16", "title": "Християн Мицковски: Македония днес ще получи бъдещия си президент"}
{"url": "http://www.focus-news.net/news/2019/02/16/2624292/sofiya-vremenno-e-spryano-dvizhenieto-na-troleite-po-liniya-9-po-bul-g-s-rakovski-v-uchastaka-mezhdu-bul-al-dondukov-i-ul-sv-sv-kiril-i-metodiy-zaradi-provezhdane-na-protest.html", "text": "Временно е спряно движението на тролеите по линия 9 от столичния градски транспорт по бул. „Г. С. Раковски“ в участъка между бул. „Ал. Дондуков“ и ул. „Св. св. Кирил и Методий“ заради провеждане на протест. Това съобщиха за  Агенция „Фокус“  от пресцентъра на  Столична община .", "date": "2019.02.16", "title": "София: Временно е спряно движението на тролеите по линия 9 по бул. „Г. С. Раковски“ в участъка между бул. „Ал. Дондуков“ и ул. „Св. св. Кирил и Методий“ заради провеждане на протест"}
{"url": "http://www.focus-news.net/news/2019/02/16/2624291/bonka-ichkova-sbu-blagoevgrad-s-obshtinskiya-kolektiven-dogovor-v-sferata-na-obrazovanieto-uspyahme-da-dogovorim-poveche-godishen-otpusk-za-prepodavatelite-i-nepedagogicheskiya-personal.html", "text": "Тази година не успяхме да направим кой знае колко голямо надграждане с общинския колективен договор в сферата на образованието поради отказ на директорите, които изразиха абсолютно несъгласие по всички параметри, които бяхме поискали леко да се повишат, за да има някакъв смисъл от договарянето с Община Благоевград. Това каза за  Радио „Фокус“ – Пирин  Бонка Ичкова, председател на Синдиката на българските учители в Благоевград. „Все пак успяхме да договорим два дни повече годишен платен отпуск за педагогическите специалисти и четири дни за непедагогическия персонал. Освен това се разбрахме за допълнителни 5 лв. над браншовото увеличение за водене на документация за „Часа на класа“. С водене на доста битки договорихме и малко по-високи средства за лекторския час“, каза още Ичкова. По думите ѝ с договора са постигнали и увеличение за помощник-възпитателите в детските градини, както и за учителите, които работят с деца, имащи специални образователни потребности. „Осигурени бяха и малко повече допълнителни средства за преглеждането на писмени работи от олимпиади и състезания. В общи линии с това се изчерпва надграждането“, допълни Бонка Ичкова. \r\nЛивия НИНОВА", "date": "2019.02.16", "title": "Бонка Ичкова, СБУ – Благоевград: С общинския колективен договор в сферата на образованието успяхме да договорим повече годишен отпуск за преподавателите и непедагогическия персонал"}
{"url": "http://www.focus-news.net/news/2019/02/16/2624296/varna-vremenno-shte-bade-ogranicheno-dvizhenieto-v-rayona-na-stadion-ticha-zaradi-provezhdaneto-na-futbolna-sreshta.html", "text": "Временно ще бъде ограничено движението в района на стадион „Тича“ заради провеждането на футболна среща. Това съобщиха от  ОДМВР – Варна . В часовия интервал между 16.45 до 17.30 часа, след приключването на футболната среща между отборите на „Черно море“ и ЦСКА, ще бъде ограничено движението на моторни превозни средства в района на стадион „Тича“, между ул. „Никола Й. Вапцаров“, ул. „Царевец“, бул. „8-ми Приморски полк“ и спирка „Явор“. Временното ограничение се налага поради големия интерес към срещата и многобройната публика на стадиона.", "date": "2019.02.16", "title": "Варна: Временно ще бъде ограничено движението в района на стадион „Тича“ заради провеждането на футболна среща"}
{"url": "http://www.focus-news.net/news/2019/02/16/2624298/sofiya-vazstanoveno-e-dvizhenieto-na-troleite-po-bul-g-s-rakovski.html", "text": "Възстановено е движението на тролеите по бул. „Г. С. Раковски“. Това съобщиха за  Агенция „Фокус“  от пресцентъра на  Столична община . Протестиращите са блокирали за кратко движението на трамваите по линии 20 и 22 по бул. „Ал. Дондуков“ в участъка между ул. „Веслец“ и бул. „Г. С. Раковски“.", "date": "2019.02.16", "title": "София: Възстановено е движението на тролеите по бул. „Г. С. Раковски“"}
{"url": "http://www.focus-news.net/news/2019/02/16/2624294/", "text": "Заместник- външните министри от Великобритания и Русия се срещнаха в Германия в събота след отравянето на Сергей и Юлия Скрипал  във Великобритания през март миналата година, след което бяха практически замразени отношенията между двете страни, предава  AFP . \r\nБританският заместник-министър за Европа Алън Дънкан проведе разговори с първия заместник-министър на външните работи на Русия Владимир Титов по време на конференцията за сигурност в Мюнхен, според британското външно министерство, цитирано от агенцията. \r\n\"Алан подчерта, че имаме дълбоки различия и руската държава ще трябва да избере различен път и да действа като отговорен международен партньор, преди да може да настъпи промяна в настоящите ни отношения с Русия\", се казва в изявлението на британското външно министерство. \r\nСрещата е първата между министрите от двете страни след отравянето на бившия руски шпионин в английския град Солсбъри на 4 март, за което Великобритания обвини Москва. \r\nКато резултат от нападението загина една жена, която е влязла в контакт с нервно-паралитичния агент, пострадаха и други лица, включително полицай, припомня агенцията. \r\nВ отговор на това Лондон преустанови всички планирани двустранни контакти на високо равнище между двете страни и отмени планираните срещи на министрите, както и пътуванията на официални лица и членове на кралското семейство на Световното първенство от миналото лято в Русия. \r\n\"Министърът повтори твърдата позиция на Великобритания и съюзниците в отговор на безразсъдното използване на химическо оръжие от руската държава в Солсбъри,\" добави Министерството в своето изявление.  Юлиян Марков", "date": "2019.02.16", "title": "AFP: Русия и Великобритания проведоха разговори за първи път след повече от година"}
{"url": "http://www.focus-news.net/news/2019/02/16/2624288/dimitar-zhelyazkov-ochite-edinstvenoto-za-koeto-se-pritesnyavam-e-zdraveto-mi-obvineniyata-kam-men-sa-neseriozni.html", "text": "Единственото, за което се притеснявам, е здравето ми, обвиненията към мен са несериозни. Това каза пред журналисти Димитър Желязков-Очите преди гледането на мярката му в Специализирания наказателен съд, предаде репортер на  Агенция „Фокус“ . „Обвиненията към мен са несериозни. Сега обвиняват и дъщеря ми, как може такова нещо? Тя е майка“, обясни той, като посочи, че не знае в какво е обвинена. „Питайте прокуратурата“, добави той. Димитър Желязков каза още, че единственото, за което има притеснение, е здравословното му състояние. „Отидох на лекар в Турция. Там съм опериран. Имам документи, бях на преглед“, подчерта той. Желязков обясни, че не се е явил в съда, защото не му е била пусната призовка.    \r\nДаяна ДЮЛГЕРОВА", "date": "2019.02.16", "title": "Димитър Желязков-Очите: Единственото, за което се притеснявам, е здравето ми, обвиненията към мен са несериозни"}
{"url": "http://www.focus-news.net/news/2019/02/16/2624300/blagoevgrad-direktsiya-natsionalen-park-rila-organizira-preskonferentsiya-posvetena-na-proekta-za-ustoychivo-upravlenie-na-parka.html", "text": "Дирекция „Национален парк Рила“ организира първа пресконференция по проект BG16M1OP002-3.007-0002 „Устойчиво управление на Национален парк Рила II-ра фаза“. Това съобщиха от  Дирекцията . Срещата с поканените гости и медиите ще се проведе на 19 февруари 2019 г. в Благоевград, в конферентната зала на хотел „Кристо“ в кв.„Вароша“ от 11.00 часа. \r\nОбщата цел на проекта е подобряване състоянието на животински видове и типове природни местообитания, предмет на опазване в защитените зони от мрежата „Натура 2000“ на територията на Национален парк „Рила“ и постигане на съответствие с Директива 92/43/ЕИО, Директива 2009/147/ЕО и Стратегия за биоразнообразието в ЕС 2020 (Цел 1 и 2). \r\nПроектът се финансира от Европейския фонд за регионално развитие на Европейския съюз и съфинансира от държавния бюджет на Република България чрез Оперативна програма „Околна среда 2014 – 2020 г.”. \r\nОбщата стойност на проекта е 11 994 781.47 лв., от които 10 195 564.24 лв. европейско финансиране, а 1 799 217.23 лв. – национално съфинансиране от държавния бюджет на Република България. \r\nУчастие в пресконферецнията ще вземат директорът на Дирекция „Национален парк Рила“ – Красимир Андонов, ръководителят на проекта  – д-р Стефан Кирилов, ръководителят на екип ТП – инж. Цветанка Ценова. \r\nНа публичното събитие ще бъдат представени дейностите, целите и очакваните резултати от изпълнението на проекта.", "date": "2019.02.16", "title": "Благоевград: Дирекция „Национален парк Рила“ организира пресконференция, посветена на проекта за устойчиво управление на парка"}
{"url": "http://www.focus-news.net/news/2019/02/16/2624295/aleksandar-damovski-mkd-spokoyna-e-obstanovkata-v-makedoniya-sled-preduprezhdenieto-za-povishen-risk-ot-teroristichna-ataka.html", "text": "Спокойна е обстановката в Македония след предупреждението за повишен риск от терористична атака. Това каза в интервю за  Радио „Фокус“  гл. редактор на електронното издание МКД Александър Дамовски. Той уточни, че докато посолството на САЩ в Скопие предупреждава да се ограничава движението в района на търговски центрове и възлови точки, полицията не дава допълнителна информация. Няма и видимо засилено полицейско присъствие, каза още Дамовски. „Определено ни изненада информацията, подадена от МВР. След като разбрахме за възможността от терористично нападение това се опитваме да получим повече детайли от властите какво се е случило и дали трябва да се предприемат специални мерки или да се ограничи движението на граждани по оживени места като търговските центрове, за което предупреди американското посолство. Информацията и към момента остава неясна, нямаме повече детайли. Репортерите в редакцията на МКД и на другите македонски медии продължават работата си и през днешния ден, защото гражданите не знаят какво да правят и къде и как да се движат, за да са в безопасност. Подобни специфични предупреждения от македонска страна няма“, коментира гл. редактор на електронното издание МКД. Александър Дамовски добави, че все още без отговор остават въпросите по доизясняване на първоначалната информация, подадена от Вътрешното министерство на страната за акция на полицията, предотвратила опит за терористична атака и иззела средства за нейното осъществяване. Възможно е това да е някаква форма на политическа манипулация, свързана с предстоящите избори или във връзка със смяната на името, коментира той.  \r\nМилослава АНГЕЛОВА", "date": "2019.02.16", "title": "Александър Дамовски, МКД: Спокойна е обстановката в Македония след предупреждението за повишен риск от терористична атака"}
{"url": "http://www.focus-news.net/news/2019/02/16/2624301/plovdiv-obshtina-asenovgrad-organizira-pohod-poklonenie-do-manastira-sv-petka-muldavska-po-sluchay-146-godini-ot-gibelta-na-vasil-levski.html", "text": "Общината организира поход-поклонение до манастира „Св. Петка Мулдавска” по случай 146 години от гибелта на Васил Левски. Той ще се проведе на 17 февруари. Това съобщиха за  Радио „Фокус“ – Пловдив  от Община Асеновград. Всяка година пред барелефа на Апостола в манастира се събират стотици родолюбиви българи, идващи да почетат делото на Левски и да запалят свещ в църквата към манастира. От 12.00 часа ще се състои възпоменателна церемония пред паметната плоча на Дякона, където свещеници от асеновградската епархия ще отслужат панихида и ще се поднесат венци и цветя. \r\nТрадиционният поход-поклонение се организира от Община Асеновград, съвместно с Архиерейско наместничество – Асеновград и Военно формирование 24490. \r\nТони МИХАЙЛОВ", "date": "2019.02.16", "title": "Пловдив: Община Асеновград организира поход-поклонение до манастира „Св. Петка Мулдавска” по случай 146 години от гибелта на Васил Левски"}
{"url": "http://www.focus-news.net/news/2019/02/16/2624305/dots-rumen-bostandzhiev-psiholog-mezhdu-romantichnata-i-zryalata-lyubov-ima-ogromna-razlika.html", "text": "Между романтичната и зрялата любов има огромна разлика. Това каза за  Радио „Фокус“ – Бургас  доц. Румен Бостанджиев психолог, сексолог и преподавател. „Когато човек е влюбен, той е склонен да дава най-доброто от себе си и обикновено в такава ситуация и другата страна отвръща със същото, докато не се случат предизвикателствата на съвместния живот. Неизбежно в такива моменти става ясно, че сме различни и че всеки има различни вкусове, ценности, желания и предпочитания“, добави доц. Бостанджиев. По думите му обикновено това е драматичният период в прехода между романтичната любов или влюбеността в едно много по-зряло и дълбоко състояние, което представлява интимната свързаност между хора, които са открили изключително важни общи неща, проекти, ценности и перспективни начинания като семейство деца и т.н. „В прехода между романтичната и зрялата любов на двама души се случва точно този много отговорен и критичен момент как хората съумяват и успяват да оползотворят различията си и как ги превръщат от препятствия и от повод за борба за надмощие и власт, в начин да открият нови възможности, които дават шанс и на двете страни да са доволни. В това се крие истинското изкуство на любовта, когато сме стимулирани от тази биологична мощ, която ни дава романтичната любов и използваме нашия интелект, уважавайки се един друг, опитвайки се да се поставим на мястото на другия, да оценим неговите позиции и интереси, да си позволим да разширим усещането за това кои сме ние и на какво принадлежим. Тогава двойката успява да премине успешно през този преход и изгражда една стабилна и зряла връзка“, посочи още доц. Бостанджиев. По думите му връзката става много по-стабилна, смислена и красива и най-вече много по-способна да дава сили на човек да се преборва с най-различни трудности, особено когато става въпрос за отглеждане на деца, градене на дом, професионално развитие, тогава човек има нужда не само от емоционално зареждане, но и от съвсем реална подкрепа на някой, който го познава и е направил отговорен и морален избор да бъде с него. \r\nМария КУРТЕВА", "date": "2019.02.16", "title": "Доц. Румен Бостанджиев, психолог: Между романтичната и зрялата любов има огромна разлика"}
{"url": "http://www.focus-news.net/news/2019/02/16/2624293/api-vazstanoveno-e-dvizhenieto-na-avtomobili-nad-12-t-prez-prohod-prevala-po-pat-ii-37-batak-dospat-i-po-pat-iii-397-borino-blagoevgrad.html", "text": "Възстановено е движението на автомобили над 12 т през проход Превала, по път II-37 Батак – Доспат и по път III-397 Борино – Благоевград, както и движението на камиони с ремаркета и полуремаркета. Това съобщиха от пресцентъра на  Агенция „Пътна инфраструктура“ . \r\nОтпада и ограничението за движение по републиканските пътища в община Доспат за моторни превозни средства над 12 тона, както и тегленето на ремаркета и полуремаркета.", "date": "2019.02.16", "title": "АПИ: Възстановено е движението на автомобили над 12 т през проход Превала, по път II-37 Батак – Доспат и по път III-397 Борино – Благоевград"}
{"url": "http://www.focus-news.net/news/2019/02/16/2624304/rse-s-makedoniya-aleksandar-vuchich-ne-ochakva-da-se-postigne-sporazumenie-mezhdu-sarbiya-i-kosovo-tazi-godina.html", "text": "Сръбският президент Александър Вучич не е оптимист, че тази година е възможно да се постигне споразумение с Косово за нормализиране на отношенията. Той заяви в изявление пред австрийската агенция APA, че ще се бори за компромисно решение, но предпоставка за продължаване на диалога е премахването на митата, които властите в Прищина са въвели за сръбски продукти, цитира думите македонската редакция на радио  “Свободна Европа“ . \r\nЗапитан за предсрочните избори в Сърбия поради протести в страната, Вучич подчерта, че такава възможност все още не се обсъжда и най-важното е да се реши проблемът с Косово.  Юлиян Марков", "date": "2019.02.16", "title": "РСЕ (С. Македония): Александър Вучич не очаква да се постигне споразумение между Сърбия и Косово тази година"}
{"url": "http://www.focus-news.net/news/2019/02/16/2624306/kathimerini-germanskiyat-kantsler-e-pozdravil-premierite-na-gartsiya-i-severna-makedoniya.html", "text": "Германският канцлер Ангела Меркел заяви в събота, че се е била отказала от надеждата, че Атина и Скопие ще успеят да намерят решение на десетилетния спор за името, преди да поздрави двамата премиери за постигането на споразумение, пише електронното издание на гръцкия вестник  Kathimerini . \r\n„Бих искала да изразя сърдечните си поздравления към двамата герои, Зоран Заев от Северна Македония и Алексис Ципрас от Гърция за тяхната смелост“, заяви Меркел пред Мюнхенската конференция за сигурност. \r\nДвамата премиери ще получат наградата \"Евалд фон Клейст\" по-късно в събота в знак на признание за усилията им да сложат край на спора.  Юлиян Марков", "date": "2019.02.16", "title": "Kathimerini: Германският канцлер е поздравил премиерите на Гърция и Северна Македония"}
{"url": "http://www.focus-news.net/news/2019/02/16/2624307/vanshniyat-ministar-na-gruziya-gruziya-i-s-makedoniya-imat-mnogo-obshto-svarzano-s-integratsiyata-s-nato-i-es.html", "text": "В събота, в рамките на 55-та конференция за сигурност между Грузия и Република Северна Македония, бе подписан акт за установяване на дипломатически и консулски отношения между двете страни. Грузия и Северна Македония са сходни в интеграцията с НАТО и Европейския съюз, заяви министърът на външните работи на Грузия Давид Залкалиани , цитиран от  TACC . \r\nСлед подписването на документа за установяване на дипломатически и консулски отношения между двете страни, министърът каза: „След установяването на дипломатически отношения със Северна Македония, страна, с която Грузия има много общо по отношение на интеграцията с НАТО и ЕС, отношенията между Тбилиси и Скопие ще преминат към качествено нов етап и координацията в процеса на европейска и евроатлантическа интеграция ще продължи да се засилва“. \r\nЗалкалиани поздрави Северна Македония за подписването на протокола за присъединяване към НАТО. \"Това е важно събитие за европейската сигурност,\" каза грузинският външен министър.  Юлиян Марков", "date": "2019.02.16", "title": "Външният министър на Грузия: Грузия и С. Македония имат много общо, свързано с интеграцията с НАТО и ЕС"}
{"url": "http://www.focus-news.net/news/2019/02/16/2624302/prokuror-kalin-bliznakov-dimitar-zhelyazkov-ochite-e-obvinen-v-tova-che-e-zavladyal-tseliya-pogrebalen-biznes-na-teritoriyata-na-oblast-burgas.html", "text": "Димитър Желязков-Очите е обвинен в това, че е завладял целия погребален бизнес на територията на област Бургас. Това каза пред журналисти наблюдващият делото прокурор Калин Близнаков, предаде репортер на  Агенция „Фокус“ . „Спрямо Желязков са предявени обвинения за организирана престъпна група - за извършване на палежи, разпространение на наркотици, леки и тежки телесни повреди, т.е побоища на лица, които не искат да се подчиняват на групата“, заяви той. По думите на прокурора към него има и обвинения за изнудване и заплащане на такса „спокойствие“ от търговски лица на територията на Бургас, Слънчев бряг и Ямбол. „Обвиненията са за това, че е завладял целия погребален бизнес на територията на област Бургас. В продължение на 3 години е събирана тази такса „спокойствие“, като сумата е възлизала на 150 лв. на погребение. \r\nПо-рано Димитър Желязков-Очите обясни, че неговото здравословно състояние е влошено, заради рана в областта на корема, която е вследствие на операция. В тази връзка наблюдаващият делото прокурор Евгения Станкова заяви, че е извикан екип на ЦСМП, който отново ще го прегледа. „Снощи в 23.30 часа е проведен медицински преглед. Съдът изиска този документ. Аз не мога да се ангажирам с това, което пише в него“, посочи тя, като уточни, че след като изследванията пристигнат в съда, те ще бъдат прегледани от магистратите и ще бъде установено неговия здравословен статус.  \r\nДаяна ДЮЛГЕРОВА", "date": "2019.02.16", "title": "Прокурор Калин Близнаков: Димитър Желязков-Очите е обвинен в това, че е завладял целия погребален бизнес на територията на област Бургас"}
{"url": "http://www.focus-news.net/news/2019/02/16/2624297/premierat-boyko-borisov-do-kraya-na-godinata-vitseprezidentat-na-sasht-maykal-pens-shte-poseti-balgariya.html", "text": "До края на годината вицепрезидентът на САЩ Майкъл Пенс ще посети България. Това каза премиерът Бойко Борисов пред журналисти в Мюнхен след срещата си с американския вицепрезидент, предаде репортер на  Агенция \"Фокус\".  По думите на премиера Борисов Майкъл Пенс е благодарил на България за това, че е изключителен партньор. „Говорихме си много за международните отношения. За Венецуела, за региона, за успешното ни европредседателство. За  F-16 единственото, което си говорихме е, че неговият син е летял на F-35, това ми каза . На тема F-16 ще преговаряме официално, имаме мандат от парламента“, допълни още Борисов. „По никакъв начин не сме говорили нито срещу Русия, нито срещу която и да е друга държава. Говорихме за търговските отношения, двойно по-големи са американските инвестиции в България, прекрасно работят всички наши структури. Искаше да изрази уважението си и одобрението за всичко, което нашата страна прави на всички нива. Благодари за работата на специалните ни служби, които работят прекрасно с тях. Поръча на неговия екип, изрично два пъти, до края на годината да дойде в България и заедно да отидем и посетим някои от базите, в които има американски войници“, каза още премиерът.", "date": "2019.02.16", "title": "Премиерът Бойко Борисов: До края на годината вицепрезидентът на САЩ Майкъл Пенс ще посети България"}
{"url": "http://www.focus-news.net/news/2019/02/16/2624289/d-r-bozhidar-velev-upravitel-na-bolnitsata-v-razlog-15-detsa-sa-pod-nablyudenie-v-lechebnoto-zavedenie-pri-tyah-ne-e-ustanoveno-zabolyavaneto-morbili-no-sa-pod-karantina.html", "text": "15 деца са под наблюдение в лечебното заведение, състоянието им е добро. Това каза за  Радио „Фокус“ – Пирин  д-р Божидар Велев, управител на болницата в Разлог. Той обясни, че сред тези пациенти към моментa няма установени случаи на морбили, но те са под карантина. Причината е, че са били в отделението, където по-рано са били настанени деца, при които заболяването е било потвърдено. Д-р Велев подчерта, че педиатричното отделение на болницата не е затворено, а е под карантина предвид ситуацията. \r\nЛивия НИНОВА", "date": "2019.02.16", "title": "Д-р Божидар Велев, управител на болницата в Разлог: 15 деца са под наблюдение в лечебното заведение, при тях не е установено заболяването морбили, но са под карантина"}
{"url": "http://www.focus-news.net/news/2019/02/16/2624311/kristina-krasteva-psiholog-da-vnesesh-promyana-v-zhivota-si-v-natovarenoto-ezhednevie-e-istinski-geroizam.html", "text": "Да внесеш промяна в живота си в натовареното ежедневие е истински героизъм. Това каза в интервю за  Радио „Фокус“ – Варна  психологът Кристина Кръстева. „Много ми тежи провалът ни в умението да живеем в семейства и да поддържаме живи съпружеските си отношения“, каза психологът. Тя обясни, че по време на работата си се сблъсква със семейства, които във връзката си не са партньори, а по скоро са се превърнали с родители един на друг. По думите ѝ много често вместо партньорите да подпомагат развитието на човека до себе си, те го ограничават поради чувство на несигурност и страх. „В 21 век позицията какво може да прави една жена и може да прави един мъж все още е много силна. Не искам да мислят хората, че започвам някаква вълна на феминизма, естествено има и обратни показатели в това отношение. Не са малко жените, които ограничават развитието на мъжете си заради обективни или не толкова обективни причини“, каза още психологът. Във връзка с любовта между хората Кристина Кръстева цитира думи, написани през 40-те години на 20 век, от немският психиатър и психоаналитик Фредерик (Фриц) Пърлс – един от основателите на гещалт-терапията. „Там по памет си спомням, че в нея много хубаво беше изказано нещо такова: „Аз не съм на този свят, за да сбъдна твоите очаквания и ти не си на този свят, за да сбъднеш моите очаквания. Но ако ние с теб се срещнем и ти, ако може да изтръгнеш моите очи, а аз да изтръгна твоите. И ти ме погледнеш през моите очи, а аз те погледна през твоите, тогава би било прекрасно. Но ако не успеем да се срещнем, нищо не може да се направи“, посочи тя.  \r\n„Бихме могли да се стремим в отношенията си, за да бъдат живи семействата, за да бъдат здрави, за да може в почвата на тези семейства да израстват едни качествени хора, които може в бъдеще да осъществяват качествени връзки“, обясни Кристина Кръстева. По думите ѝ има много будни хора, които са склонни да търсят нова гледна точка и са достатъчно силни да внесат промяна, както в собствения си живот, така и този на другите. \r\nБояна АТАНАСОВА", "date": "2019.02.16", "title": "Кристина Кръстева, психолог: Да внесеш промяна в живота си в натовареното ежедневие е истински героизъм"}
{"url": "http://www.focus-news.net/news/2019/02/16/2624312/sport-cherno-more-pobedi-tsska-s-20-v-mach-ot-21-iya-krag-na-parva-liga.html", "text": "Футбол: Черно море победи ЦСКА с 2:0 в мач от 21-ия кръг на Първа лига. Головете отбелязаха Ндонгала в 7-ата минута и Радослав Василев в 62-ата минута. Това беше първия мач на новия селекционер на ЦСКА Любослав Пенев. Черно море завърши мача с човек по-малко, след като Панайотов бе изгонен за втори жълт картон в 80-ата минута. \r\nСлед загубата ЦСКА макар и да запази второто място с 45 точки се отдалечи от първия Лудогорец, който има 52 точки,  с още една точка . Черно море затвърди шестото си място с 34 точки.", "date": "2019.02.16", "title": "Спорт:  Черно море победи ЦСКА с 2:0 в мач от 21-ия кръг на Първа лига"}
{"url": "http://www.focus-news.net/news/2019/02/16/2624310/nova-tv-s-makedoniya-obrashtenieto-na-vladko-gyorchev-e-prekasvano-ot-aplodismenti.html", "text": "Обръщението на Владко Гьорчев пред  конгреса на ВМРО-ДПМНЕ в Струга, където той представи кандидатурата си за президент бе прекъсвано от аплодисменти, съобщава македонският телевизионен канал  “Нова ТВ . \r\n„Като президент на Република Македония съм готов да се боря за Македония. През първите три месеца след избирането ми за президент ще отида в Белия дом, Брюксел, Берлин и ще разкажа истината за Македония, ” каза Владимир Гьорчев на партийния конгрес в Струга. \r\nТой каза на делегатите да гласуват за кандидата, който е спечелил сърцето им, но също и за кандидата, който е печелил във всичките 5 избирателни цикъла. Дайте ми възможност - гласувайте за победител, който знае как се побеждава на избори, ”каза Гьорчев. \r\nТой също така се обърна към Съюза на жените, ветерани от партията и Съюза на младите хора, които ги призова да гласуват за кандидат, който знае какво означава съкращението СМС (Съюз на младите сили – бел. ред.) \r\nГьорчев заяви, че подкрепя Мисковски за бъдещ министър-председател, защото ръководи партията в трудни обстоятелства. \r\nВладимир Гьорчев е един от деветте кандидати за президент на Северна Македония на партийния конгрес. Най-сериозният му противник е професор Гордана Силяновска.  Юлиян Марков", "date": "2019.02.16", "title": "„Нова ТВ“ (С. Македония): Обръщението на Владко Гьорчев е прекъсвано от аплодисменти"}
{"url": "http://www.focus-news.net/news/2019/02/16/2624315/dots-rumen-bostandzhiev-psiholog-zryalata-lyubov-iziskva-uvazhenie-madrost-i-kompromisi.html", "text": "Зрялата любов изисква уважение, мъдрост и компромиси. Това каза за  Радио „Фокус“ – Бургас  доц. Румен Бостанджиев психолог, сексолог и преподавател. „При зрялата любов е необходимо да се откажем от някои наши предварителни идеи, да се опитаме да намерим промяна към нещо ново и различно, което би ни дало шанс да продължим заедно с другия“, добави доц. Бостанджиев. По думите му когато говорим за хора, които са от дълго време заедно, трябва да си даваме сметка, че дали ще успеем в една такава връзка зависи изключително много от това какво инвестираме в нея. „Основната грешка, която много двойки правят, е преминаване в позиция, в която всеки от двамата стои и чака другият да направи нещо или вижда успеха на връзката като зависима единствено и само от промяната на другия. Всъщност в тази зряла фаза всеки от нас активно гради връзката и е много важно да си даваме сметка какво инвестираме в отношенията си като време, усилия, мечти, готовност да използваме целия си човешки потенциал по един начин, по който непрекъснато търсим взаимодействието или ефекта, който ще имат нашите действия върху благополучието на другия“, уточни доц. Бостанджиев. Той посочи още, че за съжаление това е една от темите, които се коментират малко, а повечето поетични творби, песни възпяват романтичната любов. „Сякаш тази зряла любов, която свързва хората десетилетия наред, остава пренебрегната. Хора, които са преминали през трудни моменти, които са били разочаровани един от друг, които са били дистанцирани за дълго време, отчаяни и обезверени, че са способни да превъзмогнат някакви трудности, като че ли в изкуството и художествените творби имаме твърде малко такива примери и модели“, каза още Бостанджиев. По думите му в съвременния живот, когато всеки един от нас е изправен пред предизвикателството да живее поне няколко десетилетия със своя брачен партньор, човек все по-силно се нуждае от този по-различен и зрял модел, за да може да създава добра среда за взаимоотношенията си. „Любовта е една изключително креативна сфера в нашия живот и ако погледнем на това, което ни се случва, като на творческа задача, най-вероятно ще бъдем много по-щастливи, отколкото да стоим и да чакаме съдбата да ни срещне с нашата половинка и оттук нататък да се случат нещата като в приказките. Приказката я пишем самите ние и то всеки ден“, каза още доц. Бостанджиев. \r\nМария КУРТЕВА", "date": "2019.02.16", "title": "Доц. Румен Бостанджиев, психолог: Зрялата любов изисква уважение, мъдрост и компромиси"}
{"url": "http://www.focus-news.net/news/2019/02/16/2624313/bonka-ichkova-sbu-blagoevgrad-imame-uverenieto-na-kmeta-d-r-atanas-kambitov-che-ot-april-pomoshtnik-vazpitatelite-v-detskite-gradini-shte-poluchavat-zaplata-nad-minimalnata.html", "text": "Имаме уверение на кмета д-р Атанас Камбитов, че от април месец на помощник възпитателите в детските градини ще се осигури заплащане, което ще е над минималната работна заплата. Това каза за  Радио „Фокус“ – Пирин  Бонка Ичкова, председател на Синдиката на българските учители – Благоевград. По думите ѝ договорката е направена по време на подписването на общинския колективен договор в сферата на образованието. „Това е нещо, което искаме от много време, защото това са хора, които непрекъснато работят с деца“, каза още Бонка Ичкова. Тя отбеляза, че самият общински колективен договор влиза в сила от 1 януари, макар че е бил подписан миналата седмица, защото старият е изтекъл в първия ден от годината. „Тоест няма прекъсване в договарянето. Вече е регистриран в Дирекция „Инспекция по труда“. Правя уточнението, че по-високите заплати в сферата на образованието са договорени на национално ниво, а с колективния договор те само се потвърждават, като освен това с него се цели и някакво надграждане на договореностите, касаещи цялата страна. Увеличението, което е договорено на национално ниво, не се осигурява от Общината, защото те са държавна делегирана дейност“, добави Ичкова. Тя посочи, че по закон Общината има право единствено да поеме издръжката на детските градини, но заплатите се осигуряват от националния бюджет. „Заплатите в училищата могат да се надграждат и извън договореното на национално ниво, но не могат да бъдат по-малки. Ще ви дам пример със 7-о СУ, където заплатите бяха вдигнати с 10% още през месец юни. Не е необходимо да се повишават възнагражденията на педагогическия и непедагогическия персонал, само когато има национално договаряне“, коментира Ичкова. Според нея някъде се дават по-високи допълнителни трудови възнаграждения, на други места се осигуряват повече средства за представително работно облекло. „Това вече е въпрос на всяка образователна институция. Съобразно бюджета директорите и синдикалистите сядат и правят разчети, според които може да се надграждат още неща“, заяви Ичкова. Тя уточни, че преподписване на колективни договори предстои още в Разлог, Петрич и Хаджидимово, тъй като те изтичат. „В момента се провеждат консултации и се изготвят проектите за въпросните договори. За съжаление вече все по-малко се надграждат договорите, защото общините нямат кой знае колко възможности“, обясни Ичкова. \r\nЛивия НИНОВА", "date": "2019.02.16", "title": "Бонка Ичкова, СБУ – Благоевград: Имаме уверението на кмета д-р Атанас Камбитов, че от април помощник възпитателите в детските градини ще получават заплата над минималната"}
{"url": "http://www.focus-news.net/news/2019/02/16/2624319/veliko-tarnovo-dvizhenieto-tryabva-da-se-osashtestvyava-s-povisheno-vnimanie-po-patya-polski-trambesh-veliko-tarnovo-poradi-izsichane-na-hrasti.html", "text": "Добри са условията за пътуване на територията на областта, предаде репортер на  Радио „Фокус“ – Велико Търново . Времето е слънчево. Пътните настилки са сухи. Температурата е 8 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на път Чешм а- Кесарево поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница - Кесарево. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. Движението в участък от пътя Полски Тръмбеш – Велико Търново трябва да се осъществява с повишено внимание поради изсичане на храсти. Дейностите трябва да приключат до 28 февруари. \r\nНадежда КРЪСТЕВА", "date": "2019.02.16", "title": "Велико Търново: Движението трябва да се осъществява с повишено внимание по пътя Полски Тръмбеш – Велико Търново поради изсичане на храсти"}
{"url": "http://www.focus-news.net/news/2019/02/16/2624317/plovdiv-povishena-opasnost-ot-padashti-kamani-ima-po-patishtata-v-planinskite-rayoni-na-oblastta.html", "text": "Интензивен е трафикът по АМ „Тракия“, път Пловдив - Пазарджик и път Пловдив - Карлово, предаде репортер на  Радио „Фокус“ – Пловдив . Пътищата са предимно сухи и нормално проходими, в планинските райони има мокри участъци. Проходът Троян - Кърнаре остава затворен за движение на всички моторни превозни средства. Целогодишна е забраната за движение на моторни превозни средства по пътя Белица - Загражден - Давидково в участъка от км 13 до км 18. Забранено все още е движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Повишена опасност от падащи камъни има по пътищата в планинските райони на Пловдивска област, съобщават от Областното пътно управление. Водачите трябва да бъдат особено бдителни по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец, тъй като там има опасност от свличане на земна и скална маса. \r\nТрафикът на територията на град Пловдив се извършва нормално. Засилено е автомобилното движение по входно-изходните артерии. Пътните настилки в града са сухи и нормално проходими. Затворен за движение е участък от ул. „Христо Г. Данов“ в отсечката между ул. „Антим I“ и ул. „Свети Климент“ заради строително-ремонтни дейности. Като обходен маршрут водачите могат да използват трасето ул. „Антим I“ – ул. „Скайлер“ – ул. „Софроний Врачански“. \r\nТони МИХАЙЛОВ", "date": "2019.02.16", "title": "Пловдив: Повишена опасност от падащи камъни има по пътищата в планинските райони на областта"}
{"url": "http://www.focus-news.net/news/2019/02/16/2624303/vitseprezidentat-na-sasht-maykal-pens-pozdravi-balgariya-za-napravenoto-na-vsichki-niva.html", "text": "Търговските отношения със САЩ и ръста на американските инвестиции в България бяха сред темите на разговор с вицепрезидента на Съединените американски щати Майкъл Пенс. Това заяви министър-председателят Бойко Борисов пред журналисти в Мюнхен, където участва в традиционната конференция по сигурността, съобщиха от  Правителствената информационна служба . \r\nПремиерът Борисов и американският вицепрезидент са обсъдили също така постигнатото от председателството ни на Съвета на ЕС, както и позицията на България по ситуацията във Венецуела.  \r\nПенс е изразил одобрението си за работата на страната ни на всички нива, като специално е изтъкнал дейността на българските специални служби. Вицепрезидентът е изразил и намеренията си да посети България през настоящата година.  \r\nМинистър-председателят обобщи най-важното и от другите срещи, които проведе днес в столицата на германската федерална провинция. С еврокомисаря по бюджет и човешки ресурси Гюнтер Йотингер говорихме защо трябва да се случи българският хъб „Балкан“, заяви премиерът. „Това не е нещо в повече за България, а след като близо 17 млрд. куб. метра, които минават сега през България за Турция, престанат да минават, нашите тръби ще се изпразнят. И е задължително да възстановим баланса – да мине Турски поток и да стане газов хъб Балкан. Искаме да имаме това, което имаме към момента“, аргументира се Борисов.  \r\nПремиерът Борисов изтъкна огромната подкрепа за България, която е засвидетелствал Маркус Зьодер и добави, че баварският премиер ще посети страната ни през май тази година. Борисов изтъкна, че Зьодер се е съгласил, че България се нуждае от допълнително финансова подкрепа във връзка с охраната на границата.  \r\nПо отношение на ситуацията в черноморския регион премиерът Борисов заяви, че трябва да се консолидираме, да сме единни в отбранителните си способности, да увеличаваме парите за отбрана и сигурност , но трябва да водим и максимално добър диалог с Русия и Китай. Премиерът Борисов добави, че предстои посещение в България и на руския премиер.", "date": "2019.02.16", "title": "Вицепрезидентът на САЩ Майкъл Пенс поздрави България за направеното на всички нива"}
{"url": "http://www.focus-news.net/news/2019/02/16/2624320/", "text": "Футбол: Селта Виго загуби у дома от Леванте с 1:4 в мач от 24-ия кръг на испанската Ла Лига. Гостите поведоха с 0:2 още първото полувреме, а в началото на второто домакините от Селта Виго останаха с човек по-малко заради червен картон. Гостите отбелязаха трети гол, а в карая на мача двата отбора си размениха по един гол, с което оформиха крайния резултат. Селта се намира на 16-то място във времменното класиране, но с равен брой точки със отбори от зонта на изпадащите. Леванте заема 11-то място.", "date": "2019.02.16", "title": "Спорт: Селта Виго загуби у дома от Леванте с 1:4 в мач от 24-ия кръг на испанската Ла Лига"}
{"url": "http://www.focus-news.net/news/2019/02/16/2624316/tass-vitseprezidentat-na-sasht-i-federalniyat-kantsler-na-germaniya-obsadiha-severen-potok-2.html", "text": "Американският вицепрезидент Майкъл Пенс и германският канцлер Ангела Меркел обсъдиха газопровода \"Северен поток 2\" в рамките на конференцията за сигурност в Мюнхен. Според информационната служба на Белия Дом Майк Пенс е изразил „загрижеността на САЩ за неговото строителство“ , предава   ТАСС . \r\n\"Те обсъдиха всички въпроси, които представляват интерес, включително опасенията за изграждането на\" Северен поток - 2 \", се казва в доклада.Страните обсъдиха ситуацията около Иран, заявяват от пресслужбата. \r\nПо-рано Пенс заяви в Мюнхен, че Съединените щати заемат твърда позиция по отношение на „Северен Поток-2“ и настоятелно призовават Европейския съюз да последва техния пример. \r\n„Северен поток-2“ включва изграждането на два газопровода с общ капацитет от 55 милиарда кубически метра годишно газ от бреговете на Русия през Балтийско море до Германия. Разходите за строителство се оценяват на 9,5 милиарда евро, стартирането се очаква преди края на 2019 година. \r\nПреди това САЩ многократно критикуваха проекта, а посланикът на САЩ в Германия Ричард Гренел дори предупреди компаниите, които участват в изграждането му, по-специално BASF и Uniper, в писмена форма за възможността за предприемане на ограничителни мерки срещу тях, заради подкрепата за изграждането на газопровода. Руският посланик в Германия Сергей Нечаев отбеляза, че подобни действия са \"неприемливо средство за натиск, което няма нищо общо с международното право и свободната и справедлива търговия\". Според него американците се готвят да доставят в Европа своя втечнен природен газ.  Юлиян Марков", "date": "2019.02.16", "title": "ТАСС: Вицепрезидентът на САЩ и федералният канцлер на Германия обсъдиха „Северен поток-2“"}
{"url": "http://www.focus-news.net/news/2019/02/16/2624323/blagoevgrad-intenziven-e-trafikat-v-oblastta-patnite-nastilki-na-mesta-sa-mokri.html", "text": "Интензивен е трафикът в областта, пътните настилки на места са мокри. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. В момента в областта няма превалявания от дъжд или сняг. Не е имало сигнали и за паднали камъни, които да са затруднявали трафика по републиканската пътна мрежа. Нормално се осъществява движението по главен път Е-79, второкласен път Симитли - Гоце Делчев и автомагистрала „Струма“. Въведена е забрана за движението на товарни автомобили с тегло над 12 тона по третокласен път-108 АМ „Струма“ – село Рибник заради аварийни ремонтни дейности за срок до 31 юли. Друго ограничение за преминаването на всички моторни превозни средства в областта е наложено по главен път Е-79 в участъка Кресна – Долна Градешница в района на км 402+365. Причината е извършване на ремонтни дейности на моста на жп линия София – Кулата. То ще бъде в сила до 30 март. Преминаването се извършва по обходен маршрут, който заобикаля съоръжението и се регулира от светофарна уредба. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.02.16", "title": "Благоевград: Интензивен е трафикът в областта, пътните настилки на места са мокри"}
{"url": "http://www.focus-news.net/news/2019/02/16/2624318/petya-ivanova-pchelar-povecheto-ot-mladite-pchelari-se-otkazvat-ot-profesiyata-kogato-se-sblaskat-s-problemite.html", "text": "Повечето от младите пчелари се отказват от професията, когато се сблъскат с проблемите. Това каза за  Радио „Фокус“ – Велико Търново  Петя Иванова, председател на Националното сдружение на жените пчелари. Тя посочи, че тези, които тепърва се захващат с професията, се отказват в момента, в който видят, че не се изкарват доходи, с които могат да изхранват семействата си. „Когато видят, че няма как да пласират меда на тези изкупни цени, така че да покрият разходите, които имат за отглеждане на пчелните семейства, се отказват. Въпреки това има много потомствени пчелари – внуци или синове на пчелари, които продължават тяхното дело. Провеждат се и курсове и обучение и квалификация на пчелари. Те се посещават от много млади хора и се надявам, че интересът към пчеларството ще продължи в близките години“, посочи Петя Иванова. Тя допълни, че има и млади семейства, които успяват да се изхранват само от отглеждането на пчелни семейства, но по думите и те са единици. \r\nНадежда КРЪСТЕВА", "date": "2019.02.16", "title": "Петя Иванова, пчелар: Повечето от младите пчелари се отказват от професията, когато се сблъскат с проблемите"}
{"url": "http://www.focus-news.net/news/2019/02/16/2624325/varna-dvizhenieto-po-glaven-pat-i-9-v-uchastaka-kranevo-varna-e-ogranicheno-za-prevozni-sredstva-nad-10-tona-zaradi-opasnost-ot-svlachishte.html", "text": "Интензивен е трафикът в централната част на града, предаде репортер на  Радио „Фокус“ – Варна . Затруднения в движението има по булевардите „Цар Освободител“, „Сливница“ и „Владислав Варненчик“. Водачите трябва да преминават с повишено внимание по улиците „Пирин“, „Битоля“ и „Отец Паисий“. Поради нововъведената организация за движение във връзка с изграждането на бул. „Васил Левски“, ул. „Отец Паисий“ се използва като основен обходен маршрут. Отклоняването на автомобили е сигнализирано още при кръстовището на булевардите „Васил Левски“ и „Цар Освободител“. Дейностите напредват и създадената временна организация на движение затруднява трафика, като в пиковите часове преминаването отнема около 20 – 30 минути.  \r\nНяма данни за интензивен трафик по двете автомагистралите „Хемус“ и „Черно море“, както и по главния път Варна – Добрич. Движението по главен път I-9 в участъка Кранево – Варна е ограничено за превозни средства над 10 тона заради опасност от свлачище. Опасността от падане на скална маса е при км 83, като осигуреният обходен маршрут е през Кичево и Оброчище. По автомагистрала “Черно море“ премиването от км 0 до км 8 се осъществява двупосочно в платното посока Бургас поради ремонтни дейности. \r\nБояна АТАНАСОВА", "date": "2019.02.16", "title": "Варна: Движението по главен път I-9 в участъка Кранево – Варна е ограничено за превозни средства над 10 тона заради опасност от свлачище"}
{"url": "http://www.focus-news.net/news/2019/02/16/2624322/radost-ovagimyan-psiholog-vazhen-e-nachinat-na-govorene-s-detsata-za-efekta-ot-narkotitsite-zashtoto-te-mogat-da-proyavyat-lyubopitstvo-ot-upotrebata-im.html", "text": "Важен е начинът на говорене с децата за ефекта от наркотиците, защото те могат да проявят любопитство от употребата им. Това каза за  Радио „Фокус“ - Пирин  Радост Овагимян, психолог. „България е една от държавите, в които болестта на алкохолизма също е много силно застъпена. Алкохолът е сериозно вещество и моделът на родителя влияе силно на децата. По този повод се сещам за един интересен случай, при който в кабинета дойде един баща на 12-годишно момче, за което беше разбрал, че е пушило пред училището и е пило бира. По този повод родителят беше решил да направи профилактика и затова потърси помощта ми. Той искаше детето да чуе от друг човек за вредите от алкохола и тютюнопушенето, но учудващо на вратата бащата беше купил една бутилка бира и бе със запалена цигара, като със силен тон обясняваше на сина си какво причиняват цигарите и алкохола“, посочи Овагимян. Тя заяви, че този пример е изключително показателен за родителите, защото много често няма значение какво говорят, ако поведението, отношението и действието им показват нещо съвсем различно. „В крехката възраст децата запаметяват действията на родителите. Важно е родителите да обръщат внимание върху действия си и върху това дали сами те употребяват алкохол или пушат пред децата си. Важен е и начинът на говорене за психоактивните вещества с децата“, добави Радост Овагимян. \r\nПо думите ѝ лекциите с цел профилактика и превенция на наркотични вещества, може да се възприемат като промоция за децата. Според нея много често специалистите, които правят профилактика всъщност промотират по един неосъзнаван начин наркотичните вещества. „Причината е, че когато говорим на децата за ефекта от наркотиците, в крехката възраст те биха проявили любопитство от употребата им, а не страх“, добави психологът. Радост Овагимян разкри, че по този начин те може да бъдат подтикнати към употреба. „Спорен е въпросът в каква възрастова граница е необходимо да се говори за наркотици“, каза още специалистът. Психологът коментира, че родителите също трябва предварително да са се подготвили какво ще говорят и по какъв начин ще говорят за наркотичните вещества. „Важно е те да бъдат внимателни, за да се избегне ефектът за промотиране на наркотиците. Моят съвет към всички родители е да обръщат внимание към децата си“, заяви Радост Овагимян. Тя посочи, че децата не са част от интериора и те не искат играчки и пари, а имат нужда от внимание. „Те имат нужда от 15 минути, в които да бъдат хванати за ръце и да бъдат изслушани, а това би било най-голямата превенция срещу посягането към наркотични вещества както и срещу бягството от реалността“, разкри психологът. Радост Овагимян заяви, че нито един човек няма да иска да избяга от реалността, ако тя му харесва. „Съществуват различни характери деца като всяко едно от тях е строго индивидуално и има строга специфика в своята психика като при децата, които са в норма и нямат никакви проблеми и не искат да споделят, това означава, че им се е случило нещо травматично в миналото“, коментира експертът. По думите ѝ тази травма може да бъде, ако те са споделили нещо някога на някого и не им е обърнато внимание, като е възможно този човек да им се е подиграл или да са били неглижирани. По този начин са получили обратна негативна връзка. „В тази обратна негативна връзка те решават, че няма смисъл да споделят, защото няма как да им се помогне за разрешаване на проблема, като на тях не им олеква и не променят ситуацията“, заяви Радост Овагимян. Тя посочи, че това е една от причините децата да не споделят. „Едно от първите неща е създаването на доверителна връзка, защото тази доверителна връзка е разрушена някъде и някога в дадени обстоятелства“, коментира Радост Овагимян. \r\nДенис НИКИФОРОВ", "date": "2019.02.16", "title": "Радост Овагимян, психолог: Важен е начинът на говорене с децата за ефекта от наркотиците, защото те могат да проявят любопитство от употребата им"}
{"url": "http://www.focus-news.net/news/2019/02/16/2624326/pregled-na-mezhdunarodnite-novini-do-18-chasa-agentsiya-fokus.html", "text": "Вицепрезидентът на САЩ зае твърда позиция срещу „Северен поток-2“ и Иран, предава  TACC .  \r\nСъединените щати заемат твърда позиция по газопровода „Северен поток 2“ и настоятелно призовават Европейския съюз да последва техния пример. Това съобщи в събота вицепрезидентът на САЩ Майкъл Пенс на конференцията за сигурност в Мюнхен. \r\nАмериканският вицепрезидент Майкъл Пенс  твърди, че Иран е основният спонсор на международния тероризъм.  \r\n\"Иранската република е основният спонсор на тероризма в света,\" каза Пенс. Според него, Техеран \"изнася ракети, възбуди  конфликти в Сирия и Йемен и поставя под въпрос съществуването на Израел\". \"Иранският режим открито пропагандира отричането на Холокоста\", заяви вицепрезидентът. \r\n\"Време е европейците да спрат да подкопават усилията на САЩ  в санкциите срещу Иран\", каза той. \r\nСъединените щати няма да останат безучастни, когато гледат техните съюзници да купуват оръжие от потенциални противници.  \r\n\"Ние просто няма да гледаме как нашите съюзници купуват оръжие от нашите опоненти\", казва Пенс. \"Няма да можем да гарантираме мир на Запад, ако нашите съюзници зависят от Изтока\", добави той. \r\nСАЩ призовават целия свят и Европейския съюз да признаят Хуан Гуайдо за единствен легитимен президент на Венецуела \r\n\"... Николас Мадуро няма законна власт [във Венецуела], той трябва да напусне\", заяви Пенс. В същото време вицепрезидентът на САЩ призова Европейския съюз да признае Гуайдо за легитимен президент на Венецуела. \r\n\"Съединените щати станаха първата страна, признала Гуайдо за легитимен президент: 52 държави, включително 30 от нашите европейски съюзници, последваха примера на Америка. Време е останалата част от света да направи същото\", каза Пенс. \"Призоваваме Европейския съюз да признае Гуайдо за президент на Венецуела\". \r\n*** Протестиращите в Тирана са опитали да нахлуят в сградата на правителството, информира скопският телевизионен канал  “Нова ТВ“ . \r\nПолицията използва сълзотворен газ срещу протестиращите  в Тирана, които са се опитали насилствено да влязат в сградата на правителството. \r\nПривържениците на албанската опозиция са пробили полицейския кордон и са се опитали с метални пръти  да разбият вратите на сградата, в която се помещава кабинетът на премиера Еди Рама. Протестът се организира от опозицията, която настоява за оставката на Рама заради лошото управление, припомня телевизионният канал. \r\nПротестиращите подпалиха скелето, поставено на правителствената сграда заради ремонт. \r\n\"Полицията прилага ужасяващия сценарий на Еди Рама, за да провокира протестиращите,\" каза Лулзим Баша, лидерът на опозицията, който ръководи протестиращите. \r\nАлбанският премиер Еди Рама е в друг албански град - Вльора на партиен митинг. \r\n*** Не бяха представени доказателства за намесата на Русия по въпроса за промяната на името на Македония, заяви в събота руският външен министър Сергей Лавров на 55-та Конференция по сигурността в Мюнхен, предава  TACC .  \r\n\"Бяхме обвинени, че се намесваме в проблема с промяната на името на Македония, но не ни представиха никакви доказателства \", подчерта той. \r\nОтношенията между Русия и Запада имаха всички шансове за успех, но изборът бе направен в полза на натоцентризма, коментира руският външен министър. \r\n\"След края на Студената война тези благородни намерения (за развитие на отношенията с Русия) имаха всички шансове за успешна реализация. Но, за съжаление, те останаха добронамерени пожелания,\" каза министърът. \"Изборът бе направен в полза на\" „натоцентризма \"и\" логиката , водещи -подчинени. \" \r\n\"Незаконните бомбардировки на Югославия, нейното разчленяване и едностранното признаване на независимостта на Косово, което за първи път след Втората световна война, промени държавните граници на континента, подкрепа за въоръжения преврат в Киев, разширяване на НАТО и разполагането на американска противоракетна отбрана в Европа, решението на Европейския съюз да се откаже от  взаимно договорения отказ от визов режим, дискриминацията на руските депутати в ПАСЕ, \"изброява той. - Всичко това са звена на една верига.\" \r\nВ същото време Лавров обърна внимание, че между Руската федерация и ЕС съществуват пътни карти за формирането на четири общи пространства, които вече са почти забравени. \"Същото може да се каже и за задължението да не засилваме сигурността си за сметка на другите, което беше одобрено на най-високо ниво в документите на ОССЕ и Съвета Русия-НАТО и сега е грубо нарушено\", каза той. \r\nЗападът се стреми да използва собствените си правила за тълкуване на Конвенцията за химическите оръжия, заяви  руският външен министър Сергей Лавров по повод приетите промени в устава на Организацията за забрана на химическите оръжия (ОЗХО), като на нея й се придадоха функции да посочва виновника за извършени химически атаки. \r\n*** Конгресът на ВМРО-ДПМНЕ започна в Струга, където вечерта се очаква партията да избере кандидата за президент от деветимата кандидати, заявили своите номинации, предава  Макфакс“ . \r\nПраво на глас имат 551 делегати, като в първия кръг за победител ще бъде посочен кандидатът събрал  поне 184 гласа – 1/3 от делегатите. За избран кандидат, съгласно правилника за дейността на партията, се счита този, който е получил най-много гласове, но не по-малко от една трета от общия брой на делегатите. Ако никой от кандидатите не получи необходимия брой или водещите кандидати в гласуването получат равен брой гласове, гласуването се повтаря. Двамата кандидати, получили най-много гласове в първото гласуване, участват в повторното гласуване, като за избран се счита кандидатът, получил  най-много гласове при повторното гласуване.  \r\nКонгресът на ВМРО ДПМНЕ протича под лозунга \"За успешна Македония\" , който ще бъде и лозунг на кандидат-президентската кампания. \r\n*** Заместник- външните министри от Великобритания и Русия се срещнаха в Германия в събота след отравянето на Сергей и Юлия Скрипал  във Великобритания през март миналата година, след което бяха практически замразени отношенията между двете страни, предава  AFP . \r\nБританският заместник-министър за Европа Алън Дънкан проведе разговори с първия заместник-министър на външните работи на Русия Владимир Титов по време на конференцията за сигурност в Мюнхен, според британското външно министерство, цитирано от агенцията. \r\n\"Алан подчерта, че имаме дълбоки различия и руската държава ще трябва да избере различен път и да действа като отговорен международен партньор, преди да може да настъпи промяна в настоящите ни отношения с Русия\", се казва в изявлението на британското външно министерство. \r\nСрещата е първата между министрите от двете страни след отравянето на бившия руски шпионин в английския град Солсбъри на 4 март, за което Великобритания обвини Москва. \r\nКато резултат от нападението загина една жена, която е влязла в контакт с нервно-паралитичния агент, пострадаха и други лица, включително полицай, припомня агенцията. \r\nВ отговор на това Лондон преустанови всички планирани двустранни контакти на високо равнище между двете страни и отмени планираните срещи на министрите, както и пътуванията на официални лица и членове на кралското семейство на Световното първенство от миналото лято в Русия. \r\n\"Министърът повтори твърдата позиция на Великобритания и съюзниците в отговор на безразсъдното използване на химическо оръжие от руската държава в Солсбъри,\" добави Министерството в своето изявление. \r\n*** В събота, в рамките на 55-та конференция за сигурност между Грузия и Република Северна Македония, бе подписан акт за установяване на дипломатически и консулски отношения между двете страни. Грузия и Северна Македония са сходни в интеграцията с НАТО и Европейския съюз, заяви министърът на външните работи на Грузия Давид Залкалиани , цитиран от  TACC . \r\nСлед подписването на документа за установяване на дипломатически и консулски отношения между двете страни, министърът каза: „След установяването на дипломатически отношения със Северна Македония, страна, с която Грузия има много общо по отношение на интеграцията с НАТО и ЕС, отношенията между Тбилиси и Скопие ще преминат към качествено нов етап и координацията в процеса на европейска и евроатлантическа интеграция ще продължи да се засилва“. \r\nЗалкалиани поздрави Северна Македония за подписването на протокола за присъединяване към НАТО. \"Това е важно събитие за европейската сигурност,\" каза грузинският външен министър. \r\n*** Турският президент Реджеп Тайип Ердоган предложи в събота джамията в Атина да се отвори , включително с изграждане на минарета, ако гръцкият премиер иска да бъде отворена отново семинария в Халки, Истанбул, предава  AFP .  \r\nГръцкият премиер Алексис Ципрас беше в Турция този месец и посети оспорваните забележителности - Света София и вече затворената гръцка православна семинария в Халки. \r\nЦипрас каза по време на посещението си в семинарията на остров Хейбели край Истанбул на 6 февруари, че се надява при следващото им посещение с Ердоган  училището да бъде отворено отново. \r\nБъдещите свещеници на Константинополската епархия са били обучавани в семинарията, която е закрита през 1971 г. след напрежението между Анкара и Атина заради Кипър. \r\nВ събота Ердоган се оплака, че джамията Фетхие в Атина няма минарета, въпреки че гръцкото правителство настоява, че ще я отвори. \r\nДжамията е построена през 1458 г. по време на османската окупация на Гърция, но от 1821 г. не е била използвана като джамия. \r\n\"Виж, искаш нещо от нас, искаш семинарията на Халки. И аз ти казвам (Гърция), ела, да отворим джамията Фетхие,\" каза Ердоган по време на митинг в Одрин преди местните избори на 31 март.", "date": "2019.02.16", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/02/16/2624314/plyus-info-s-makedoniya-gordana-silyanovska-iska-premahvane-na-prezidentskite-privilegii-i-eksperten-ekip-za-imeto-na-stranata.html", "text": "Кандидатът за президент от ВМРО-ДПМНЕ професор Гордана Силяновска иска премахване на президентските привилегии и експертен екип за името на страната, съобщава македонското електронно издание  “Плюс Инфо“ . \r\nГордана Силяновска заяви, че ако стане кандидат за президент, тя сама ще започне с реформи на президентската длъжност. \r\n„Не можете да искате реформи от другите, ако не сте готови да започнете със себе си. Имаме президентски закон за привилегиите. Ще помоля депутатите от ВМРО-ДПМНЕ да започнат процедура за прекратяване на привилегиите на президента. Ако спечелим президентските избори, това ще бъде вдъхновение за предстоящите парламентарни избори за смяна на правителството. Тогава ще направя предложение да се намали броя на министерствата. Възмутително е, че в Швейцария има седем министерства, а Македония 28 - каза Силяновска. \r\nТя се обяви и за експертен екип от местни и чуждестранни преподаватели, които чрез призмата на международното право и конституционното право ще повдигнат въпроса пред международни съдилища и институции. \r\nТя каза, че ако стане президент, тя ще поиска да се обърне към Парламента винаги, когато има проблем. \r\n„Нашите президенти обикновено се обръщат преди Нова година. А конституцията казва поне веднъж. Винаги, когато има проблем и всеки ден има, ще искам да се обръщам  към Събранието. Дори когато използвам правото на вето за защита на конституцията, ще поискам да го обясня. Ще се придържам към конституцията и това ще важи за всички партии, дори за ВМРО-ДПМНЕ - каза професорът. \r\nТя също така заяви, че ако я изберат, тя ще се опита да изпълни това, което конкурентите й са обещали в партията. \r\nПреди да говори за това, което ще направи, Силяновска накратко представи биографията си и очерта своите постижения.  Юлиян Марков", "date": "2019.02.16", "title": "„Плюс Инфо“ (С. Македония): Гордана Силяновска иска премахване на президентските привилегии и експертен екип за името на страната"}
{"url": "http://www.focus-news.net/news/2019/02/16/2624328/varna-sdruzhenieto-na-pisatelite-obyavi-nachaloto-na-petiya-natsionalen-literaturen-konkurs-za-razkaz-atanas-lipchev.html", "text": "Сдружението на писателите обяви началото на Петия национален литературен конкурс за разказ „Атанас Липчев“. Това каза в интервю за  Радио „Фокус“ – Варна  председателят на сдружението Ангел Дюлгеров. Той посочи, че началото на конкурса е поставено на 10 февруари, а крайният срок за изпращане на текстове е 19 май. Ангел Дюлгеров обясни, че авторите на текстове могат да изпращат само непубликувани до момента материали, като не се допускат преводи или адаптации на други произведения. Той допълни, че участниците ще бъдат напълно анонимни пред журито от четирима души, които ще оценяват изпратените материали. „Резултатите от конкурса ще бъдат обявени на 31 май 2019 г., а официалното награждаване на победителите ще стане на 7 юни 2019 г.“, каза още Ангел Дюлгеров. Той обясни, че конкурсът е посветен на творчеството на Атанас Липчев, който е един забележителен, но приживе недооценен творец в българската литература. \r\nБояна АТАНАСОВА", "date": "2019.02.16", "title": "Варна: Сдружението на писателите обяви началото на Петия национален литературен конкурс за разказ „Атанас Липчев“"}
{"url": "http://www.focus-news.net/news/2019/02/16/2624327/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от – 1° до + 12°. Времето над страната е ясно. Слаб вятър духа в областите Бургас, Варна, Силистра и Хасково. Пътните настилки са предимно сухи, по усойните и планински райони частично заледени, обработени и проходими при зимни условия. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 18.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. „Ботевград“, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.05.2019 г.;  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Участъкът е сигнализиран с пътни знаци и скоростта на движение се ограничава до 50 км/ч. Срок 24.02.2019 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Печинско“ - отворен за всички МПС;  \r\n- „Превала“ - отворен за всички МПС;  \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни на асфалтовата настилка средната разделителна ивица. Участъкът е сигнализиран с пътни знаци. Скоростта е ограничена до 30 км. в час в зоната на асфалтирането. Срок до 25.02.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път III-602 Горна Козница – Бобов дол от км 16+000 до км 28+000 се осъществява в една лента в участъка поради подмяна на ограничителни системи. Сигнализирано e с пътни знаци. Срок до 22.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 18.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.16", "title": "Актуална пътна обстановка"}
{"url": "http://www.focus-news.net/news/2019/02/16/2624329/predstoyashti-sabitiya-v-stranata-za-17-fevruari-agentsiya-fokus.html", "text": "*** \r\nОт 10.30 часа Националният военноисторически музей (НВИМ) ще отбележи годишнината от обесването на Левски с безплатна семейна образователна програма, посветена на делото на Апостола. \r\n*** \r\nОт 11.00 часа в централата на БСП на ул. \"Позитано\" №20 ще се проведе заседание на Националния съвет на партията. \r\n*** \r\nОт 12.00 часа ще се състои церемонията по награждаване на призьорите от националния автомобилен шампионат по драг за 2018 г. Те ще получат своите отличия в ресторант „Планет“ на бул. „България“ 1.  \r\n*** \r\nОт 14.00 часа в зала 11 на НДК („Люмиер-Лидл”) ще се проведе първият Евъргрийн фест София 2019. \r\n*** \r\nОг 12.00 часа пред барелефа на Апостола в манастира „Св. Петка Мулдавска“ ще се състои възпоменателна церемония, където  свещеници от асеновградската епархия ще отслужат панихида и ще се поднесат венци и цветя.  \r\n*** \r\nОт 9.00 часа ще се състои кукерски празник на кукерска група „Козият рог“ в ж.к „Меден рудник“.  \r\n*** \r\nОт 11.00 часа в Експоцентър „Флора“ солисти от Държавна опера – Бургас ще изнесат камерен концерт – матине. \r\n***  \r\nОт 12.00 часа групата „Доброволно чистене – Велико Търново“ организира почистване на църквата „Св. Св. Петър и Павел“.  \r\n*** \r\nОт 12.00 часа доброволци организират почистване на района около църквата „Св. Св. Петър и Павел“. Сборният пункт е крепостта „Царевец“. \r\n*** \r\nОт 14.00 часа в Спортна зала  „Никола Петров” ще се проведе среща по хандбал от „А” Регионална група за мъже  между отборите на ХК „Локомотив” гр. Горна Оряховица и ХК „Пирин” гр. Гоце Делчев. \r\n*** \r\nОт 09.30 часа Белоградчишкият епископ Поликарп ще оглави Архиерейска света Литургия в храм „Възнесение Господне“. \r\n*** \r\nВ 11.00 часа на централния площад в квартал „Генерал Николаево“ ще се състои награждаването на победителите в ежегодния конкурс „Винария“. Първенецът в категорията за червени вина ще получи голямата награда и титлата Цар на виното. \r\n*** \r\nОт 10.00 часа в читалище „Братство” ще се състои детски турнир по шахмат „За буквите”.  \r\n*** \r\nОт 09.00 часа Константийският епископ Яков ще оглави Архиерейска света Литургия в храм „Св. Атанасий“ в село Мало Конаре. \r\n*** \r\nОт 11.00 часа в в Книжарница с мисия „Надежда“ ще бъде представена първатa двуезична стихосбирка на младата поетеса Лилия Драганова - „Мост към корените“. \r\n*** \r\nОт 11.00 часа в Градския парк ще започне празникът „Пазим духа на виното“.", "date": "2019.02.16", "title": "Предстоящи събития в страната за 17 февруари (Агенция „Фокус“)"}
{"url": "http://www.focus-news.net/news/2019/02/16/2624330/mvr-edin-chovek-e-zaginal-pri-katastrofata-v-rayona-na-selo-novachene.html", "text": "Един човек е загинал при катастрофата в района на село Новачене, съобщиха от  пресцентъра на МВР.  Сигнал за пътен инцидент е подаден малко след 12.30 часа. По първоначални данни на път Ботевград – Мездра, в района на Новачене, са се ударили ТИР и лек автомобил. Загинал е водачът на колата. По случая е образувано досъдебно производство.", "date": "2019.02.16", "title": "МВР: Един човек е загинал при катастрофата в района на село Новачене"}
{"url": "http://www.focus-news.net/news/2019/02/16/2624332/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от ГД „Гранична полиция“. Това съобщиха от  ГД „Гранична полиция“ . Информацията за трафика е към 18.00 часа. Нормален е трафикът на всички контролно-пропускателни пунктове по границите с Румъния, Сърбия, Македония и Гърция.", "date": "2019.02.16", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/02/16/2624308/myarkata-na-dimitar-zhelyazkov-ochite-shte-bade-razgledana-sled-kato-mu-bade-napraven-meditsinski-pregled-i-se-ustanovi-sastoyanieto-mu.html", "text": "Мярката на Димитър Желязков-Очите ще бъде разгледана, след като му бъде направен медицински преглед и се установи състоянието му, предаде репортер на  Агенция „Фокус“ . Специализираният съд отложи с няколко часа гледането на мярката на обвиняемия, по искане на неговия адвокат - Илиян Василев. Пред магистратите Желязков обясни, че здравословното му състояние е влошено. Той припомни, че е претърпял медицинска операция в областта на корема, а сега ранната му е отворена и кърви. Митьо Очите изтъкна, че при това състояние няма как да остане в ареста, защото там няма нужните условия да поддържа необходимата санитарна хигиена. Към момента Специализираният съд разглежда медицинските документи от прегледа, който му е бил направен късно снощи, след неговата екстрадиция в България. Гледането на мярката ще продължи, след като съдът има информация за неговото здравословно състояние. \r\nДаяна ДЮЛГЕРОВА", "date": "2019.02.16", "title": "Мярката на Димитър Желязков-Очите ще бъде разгледана, след като му бъде направен медицински преглед и се установи състоянието му"}
{"url": "http://www.focus-news.net/news/2019/02/16/2624324/afp-turskiyat-prezident-iska-otvaryane-na-dzhamiya-v-atina-v-zamyana-na-otvaryane-na-seminariyata-v-halki.html", "text": "Турският президент Реджеп Тайип Ердоган предложи в събота джамията в Атина да се отвори , включително с изграждане на минарета, ако гръцкият премиер иска да бъде отворена отново семинария в Халки, Истанбул, предава  AFP .  \r\nГръцкият премиер Алексис Ципрас беше в Турция този месец и посети оспорваните забележителности - Света София и вече затворената гръцка православна семинария в Халки. \r\nЦипрас каза по време на посещението си в семинарията на остров Хейбели край Истанбул на 6 февруари, че се надява при следващото им посещение с Ердоган  училището да бъде отворено отново. \r\nБъдещите свещеници на Константинополската епархия са били обучавани в семинарията, която е закрита през 1971 г. след напрежението между Анкара и Атина заради Кипър. \r\nВ събота Ердоган се оплака, че джамията Фетхие в Атина няма минарета, въпреки че гръцкото правителство настоява, че ще я отвори. \r\nДжамията е построена през 1458 г. по време на османската окупация на Гърция, но от 1821 г. не е била използвана като джамия. \r\n\"Виж, искаш нещо от нас, искаш семинарията на Халки. И аз ти казвам (Гърция), ела, да отворим джамията Фетхие,\" каза Ердоган по време на митинг в Одрин преди местните избори на 31 март.  Юлиян Марков", "date": "2019.02.16", "title": "AFP: Турският президент иска отваряне на джамия в Атина в замяна на отваряне на семинарията в Халки"}
{"url": "http://www.focus-news.net/news/2019/02/16/2624333/predstoyashti-mezhdunarodni-sabitiya-za-17-fevruari-agentsiya-fokus.html", "text": "***  Трети ден на 55-тата международна конференция по сигурността \r\n***  Осем години от бунта срещу Муамар Кадафи \r\n***  Международна отбранителна конференция с изложение \r\n***  Посещение на престолонаследника на Саудитска Арабия в Пакистан, като част от азиатската му обиколка", "date": "2019.02.16", "title": "Предстоящи международни събития за  17 февруари  (Агенция \"Фокус\")"}
{"url": "http://www.focus-news.net/news/2019/02/16/2624309/d-r-anka-baeva-rzi-varna-mnogo-darzhim-vaksinata-protiv-morbili-da-se-postavya-i-detsata-ot-detskite-zavedeniya-v-grada-da-imat-imunizatsiya-pri-postapvaneto-si-v-tyah.html", "text": "Много държим ваксината против морбили да се поставя и децата от детските заведения в града да имат имунизация при постъпването си в тях. Това каза в интервю за  Радио „Фокус“ – Варна  д-р Анка Баева, началник отдел „Противоепидемичен контрол” в Регионалната здравна инспекция – Варна. Тя добави, че във Варненска област 85% от хората имат поставена ваксина. „Много държим тази ваксина да се поставя и всички деца, които посещават детските заведения, ясли и градини, държа да имат тази имунизация преди да влязат в съответното заведение. Ако има някоя друга непоставена, вече се прави индивидуален имунизационен план“, съобщи д-р Анка Баева.  \r\nСпоред нея един от проблемите при заболеваемостта от морбили в детска възраст е страхът на някои родители от поставяне на ваксина. Тя допълни, че проблем съществува и при хората в зряла възраст, които не знаят дали имат поставена ваксина. „Много хора не си пазят имунизационните журнали. Боледуват всички хора, особено тези, които имат малки деца и когато те заболеят, го предават и на родителите си“, каза д-р Анка Баева. Тя обясни, че морбили спада към въздушно-капковите инфекции и пренасянето на заразата става изключително бързо между хората. По думите ѝ особено важно е по-възрастните хора знаят дали са ваксинирани срещу морбили, защото при тях болестта протича доста по-тежко, отколкото при децата. „Възрастните хора могат да изследват какъв имунитет имат срещу морбили в лабораториите в града. Ако имунитетът им е нисък или нямат такъв, могат да бъдат имунизирани“, съобщи д-р Анка Баева. По думите ѝ това изследване не се покрива от Здравната каса, но е препоръчително да се направи от хората с малки деца и тези, които не пазят имунизационния си картон. \r\nБояна АТАНАСОВА", "date": "2019.02.16", "title": "Д-р Анка Баева, РЗИ – Варна: Много държим ваксината против морбили да се поставя и децата от детските заведения в града да имат имунизация при постъпването си в тях"}
{"url": "http://www.focus-news.net/news/2019/02/16/2624334/nimh-vremeto-utre-shte-e-predimno-slanchevo-maksimalnite-temperaturi-shte-sa-mezhdu-10-i-15-gradusa.html", "text": "Времето утре ще е предимно слънчево, максималните температури ще са между 10 и 15 градуса. През нощта ще е предимно ясно. Ще духа слаб южен вятър. Минималните температури ще са между минус 2° и 3°. Утре ще е предимно слънчево. Ще духа слаб до умерен вятър от запад-северозапад. Дневните температури ще се повишат още и максималните ще са между 10° и 15°. Атмосферното налягане бавно ще се понижава и ще се остане по-високо от средното за месеца. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . \r\nНад Черноморието ще е предимно слънчево. Ще духа слаб до умерен вятър от запад-северозапад. Максимални температури между 10° и 13°. Температурата на морската вода е 6-7°. Вълнението на морето ще е 1-2 бала. \r\nНад планините ще е предимно слънчево. Вятърът ще утихва и след обяд ще е слаб до умерен от север-североизток. Максималната температура на височина 1200 метра ще е около 6°, на 2000 метра – около 0°. \r\nВ понеделник ще остане предимно слънчево. Ще духа слаб северозападен вятър. Минималните температури ще са около нулата, максималните - предимно между 10° и 15°. През нощта срещу вторник вятърът ще стихне, покрай Дунав и по Черноморието ще има мъгла или ниска слоеста облачност. Във вторник от изток-североизток, за кратко, ще проникне малко по-студен въздух. Главно над северните райони и по Черноморието облачността ще се задържи значителна, без валежи. В сряда вятърът отново ще се ориентира от запад-северозапад, ще бъде слаб до умерен. Ще има променлива облачност, по-често до слънчево. Преобладаващите минимални температури ще са между минус 1° и 4°, максималните - между 11° и 16°.", "date": "2019.02.16", "title": "НИМХ: Времето утре ще е предимно слънчево, максималните температури ще са между 10 и 15 градуса"}
{"url": "http://www.focus-news.net/news/2019/02/16/2624335/", "text": "Футбол: Лайпциг победи Щутгарт като гост с 3:1 в мач от 22-ия кръг на германската Бундеслига. Гостите откриха резултата още в 6-ата минута., а 16-ата Щутгарт изравни от дузпа. С още два гола през второто полувреме гостите оформиха крайния резултат, като остават на четвърто място във временното класиране с 41 точки. Щутгарт е 16-ти с 15 точки в зоната на изпадащите отбори. Изиграха се още три мача от същия кръг:  \r\nВолфсбург – Майнц   3:0 \r\nХофенхайм – Хановер  3:0 \r\nШалке 04 – Фрайбург  0:0 \r\nТази вечер ще играят Херта и Вердер Бремен.", "date": "2019.02.16", "title": "Спорт: Лайпциг победи Щутгарт като гост с 3:1 в мач от 22-ия кръг на германската Бундеслига"}
{"url": "http://www.focus-news.net/news/2019/02/16/2624337/sofiya-vazstanoveno-e-dvizhenieto-po-pat-i-1-botevgrad-mezdra-v-rayona-na-novachene.html", "text": "Възстановено е движението по път I-1 Ботевград – Мездра в района на Новачене. Това съобщиха от  пресцентъра на Агенция \"Пътна инфраструктура\".", "date": "2019.02.16", "title": "София:  Възстановено е движението по път I-1 Ботевград – Мездра в района на Новачене"}
{"url": "http://www.focus-news.net/news/2019/02/16/2624336/pazardzhik-ogranichavat-dvizhenieto-po-ulitsi-v-strelcha-zaradi-montiraneto-na-nova-kanalizatsiya.html", "text": "В Стрелча се поставя канализация по улица „ Димитър Благоев”, по булевард „ Руски” и улица „Крайезерна”, съобщиха от  общинската администрация   в Стрелча. По повод изпълнението на тези дейностите по посочените улици, считано от понеделник, се ограничава движението на превозни средства над 3,5 тона по улица „ Димитър Благоев“, улица „ Хан Аспарух“, улица „Богдан Овесянин“, горно ниво на булевард „ Руски“. Ограничението ще важи до края на месеца. Движението на тежкотоварните автомобили ще се извършва по булевард „България“ през кръговото пред БКС и изхода на град Стрелча в посока Панагюрище. При движенето в посока Пазарджик може да се използва околовръстното шосе от гробищния парк на град Стрелча към село Дюлево. Ограничението ще бъде означено със съответните пътни знаци.", "date": "2019.02.16", "title": "Пазарджик: Ограничават движението по улици в Стрелча заради монтирането на нова канализация"}
{"url": "http://www.focus-news.net/news/2019/02/16/2624321/d-r-anka-baeva-rzi-varna-shte-iziskame-meditsinskiyat-personal-v-detskite-i-infektsiozni-otdeleniya-da-izsledva-imuniteta-si-sreshtu-morbili.html", "text": "Ще изискаме медицинският персонал в детските и инфекциозни отделения да изследва имунитета си срещу морбили. Това каза в интервю за  Радио „Фокус“ – Варна  Д-р Анка Баева, началник отдел „Противоепидемичен контрол” в Регионалната здравна инспекция – Варна, във връзка с мерките на РЗИ – Варна срещу появата на морбили. „Ще изискваме от медицинския персонал на болниците, там където е възможно да има случаи на морбили – детски отделения или инфекциозна клиника, да се изследва имунитета и евентуално да се имунизира срещу това заболяване“, съобщи д-р Анка Баева. Тя допълни, че са издадени предписания към детските заведения в града, за да се вземат мерки за ограничаване на контактите в тази рискова група. „Написали сме и предписание до всички детски заведения. Още сутрешния филтър като минават децата, стриктно да се следи за някои катарални прояви, температури или отпадналост на децата и да се връщат тези деца, за да може да нямат контакт с останалите“, посочи д-р Анка Баева.  \r\nТя добави, че при появата на симптоми на морбили в дадено лице веднага трябва да се издирят и хората, с които е контактувало то през последните дни. „Докато се появи заболяването, това дете контактува с някого, не е изолирано и не знаете кое дете в кой момент ще се разболее. Контактите задължително се издирват и се наблюдават 17 дни за наличие на някакви симптоми“, каза още д-р Анка Баева. Според нея поради случаите на морбили в Благоевград в момента и във Варна са предприети мерки за откриване на хората, които нямат поставена ваксина, чрез съдействие от общопрактикуващите лекари в града. „Имаше взрив в Пловдив и по този повод изискахме всички неимунизирани и раздадохме допълнително ваксина. В момента отново им пишем предписание, да ни дадат данните за всички неимунизирани до момента, за да можем да им дадем допълнително ваксини“, обясни д-р Анка Баева. \r\nБояна АТАНАСОВА", "date": "2019.02.16", "title": "Д-р Анка Баева, РЗИ – Варна: Ще изискаме медицинският персонал в детските и инфекциозни отделения да изследва имунитета си срещу морбили"}
{"url": "http://www.focus-news.net/news/2019/02/16/2624331/tass-poveche-ot-deset-hilyadi-protestiraha-na-teritoriyata-na-frantsiya.html", "text": "Броят на участниците в демонстрациите на движението на \"жълтите жилетки\" във Франция до средата на деня е 10,2 хиляди души, от които 3 хиляди са излезли по улиците на Париж. Това съобщи в събота телевизионният канал BFM, позовавайки се на данни на полицията, предава  TACC . \r\nМинистерството отбелязва, че тези данни са към 14:00 местно време (15:00 часа българско време). Миналата събота, в същото време, служителите на правоохранителните органи са преброили 4 хиляди души в Париж, а цифрата в страната е била 12,1 хиляди демонстранти. \r\nГоляма група протестиращи „жълти жилетки“ са се събрали пред Дома на инвалидите , където агресивните протестиращи са започнали да хвърлят бутилки и камъни по служителите на реда, придружени  с анти-полицейски лозунги. \r\nПолицаите са реагирали с гранати със сълзотворен газ, и въпреки че вятърът духа към полицейския кордон, протестиращите са били отблъснати  поради големия брой гранати. По-късно \"жилетките\" са продължили да се движат по бреговете на Орси. \r\nМеждувременно, според наблюденията на кореспондента на ТАСС, докато протестиращите минаваха по улиците на града, е имало случаи, когато участниците в процесията възпираха агресивните участници. Така , недалеч от Пантеона, когато един млад мъж с маска се опитва да счупи  прозореца на близкия ресторант на „Макдоналдс“, няколко други \"жълти жилетки\" са се приближили до него и доста грубо са го изтеглили. Като цяло, в сравнение с миналата събота, по време на протеста, щетите в града са много по-малко. \r\nВ други градове хората също участват в съботни митинги. Въпреки това, ако демонстрациите в Бордо и Лил все още се провеждат по мирен начин, в Марсилия и Тулуза служителите на правоприлагащите органи е трябвало да прибегнат до гранати със сълзотворен газ.  Юлиян Марков", "date": "2019.02.16", "title": "ТАСС: Повече от десет хиляди протестираха на територията на Франция"}
{"url": "http://www.focus-news.net/news/2019/02/16/2624339/oblastniyat-upravitel-na-plovdiv-zdravko-dimitrov-informira-premiera-boyko-borisov-za-vlakoviya-intsident-tsisternite-veche-sa-iztegleni.html", "text": "Цистерните от дерайлиралата композиция в района на гара Пловдив вече са изтеглени на достатъчно разстояние от района на гарата. Двата локомотива от композицията също са изправени и стабилизирани и предстои съвсем скоро да бъдат изтеглени на безопасно разстояние от гара Пловдив. Това докладваха на министър-председателя Бойко Борисов областният управител на Пловдив Здравко Димитров и директорът на ОД на МВР-Пловдив старши комисар Атанас Илков, съобщиха от  правителствената информационна служба. \r\nПремиерът Борисов кацна директно в Пловдив на връщане след участието си в Мюнхенската конференция по сигурността, за да се запознае лично и на място със ситуацията около инцидента. Освен това областният управител Здравко Димитров информира премиера, че категорично няма изтичане на газ както по време на инцидента, така и след него. Димитров е докладвал на министър-председателя от 7.30 ч. сутринта на всеки кръгъл час за действията на всички държавни институции, които са работили на мястото на аварията.  \r\nПремиерът Борисов беше информиран още, че разследването на случая е поето от следователите от Националната следствена служба и се извършват всички необходими процесуално-следствени действия.", "date": "2019.02.16", "title": "Областният управител на Пловдив Здравко Димитров информира премиера Бойко Борисов за влаковия инцидент, цистерните вече са изтеглени"}
{"url": "http://www.focus-news.net/news/2019/02/16/2624341/insp-dimitar-nikolov-patna-politsiya-blagoevgrad-sluzhitelite-ni-izvarshvat-ezhedneven-kontrol-chast-ot-koyto-e-svarzan-s-proverka-na-sastoyanieto-na-patnata-mrezha.html", "text": "Служителите на „Пътна полиция“ извършват ежедневен контрол, част от който е свързан с проверка на състоянието на пътната мрежа. Това каза пред  Радио „Фокус“ – Пирин  инсп. Димитър Николов, началник на КАТ „Пътна полиция“ – Благоевград. Той отбеляза, че се осъществяват много дейности, касаещи превенцията на инциденти с пешеходци. Инсп. Николов отбеляза, че се следи както за това – дали пешеходците пресичат правилно, така и за това дали водачите на автомобили не спазват правилата и дали дават предимство на пешеходците. „Правим проверки, освен това е завишен контролът около пешеходните пътеки и местата, където настъпват произшествия, свързани с неправилно поведение на пешеходците“, заяви инсп. Николов. „Служителите на „Пътна полиция“ извършват и ежедневен контрол, част от който е свързан с проверка състоянието на пътната мрежа. Констатирани си случаи, при които трябва да има пътеки и няма, както и случаи, в които има пешеходни пътеки, които не е необходимо да има и които създават предпоставки за произшествия“, каза инспекторът. Той посочи, че в тази връзка всичко, което е констатирано от тях се оформя в сигнални писма до общината и когато се правят комисии за безопасност на движението, то всички това се обсъжда и се вземат мерки за подобряване. „Не знам дали знаете, но преди около половин година по инициатива на прокуратурата на Република България започна проверка на пешеходните пътеки. Тогава бяха констатирани доста проблеми, които смея да кажа, в голяма част вече са отстранени. Има още какво да се желае относно поддържането на пешеходните пътеки, защото не навсякъде износването се отстранява навреме“, уточни инсп. Николов. По думите му последния конкретен сигнал от тях, за който си спомня е, че са сигнализирали Община Благоевград за пешеходната пътека, която се намира при голям магазин за хранителни стоки в града. „Тази пешеходна пътека води към друг голям магазин, който е за техника. Ако застанете от страната на магазина за техника, където застават пешеходците, за да пресичат ще видите, че има една голяма редица от дървета, която не позволява нито на пешеходеца, нито на водачите на автомобили да виждат какво се случва. В тази връзка сме изготвили предложение – пешеходната пътека да бъде заличена и да бъде поставена на кръстовище, което се намира от другата страна на паркинга на хранителния магазин“, коментира инсп. Николов. Той подчерта, че причината е, че там видимостта е по-добра. „Освен това по наше виждане пресичането на пешеходците става именно там. Тоест хората пресичат там, където няма пешеходна пътека, а там, където има – тя е опасна, защото създава предпоставки за инциденти. Подавали сме и други подобни сигнали“, добави инсп. Николов. \r\nЛивия НИНОВА", "date": "2019.02.16", "title": "Инсп. Димитър Николов, „Пътна полиция“ – Благоевград: Служителите ни извършват ежедневен контрол, част от който е свързан с проверка на състоянието на пътната мрежа"}
{"url": "http://www.focus-news.net/news/2019/02/16/2624344/sofiya-lukovmarsh-se-provezhda-v-stolitsata.html", "text": "Десетки граждани се включиха в 16-ия поход в памет на ген. Христо Луков, по-известен като Луковмарш, в столицата, предаде репортер на  Агенция \"Фокус\" . Участниците се събраха пред НДК и се отправиха в посока ул. \"Тракия\" 1, където е бил домът на ген. Луков. Полицейското присъствие по маршрута на марша е изключително засилено. Жива верига от полицейски служители охранява гражданите, които участват в шествието.  \r\nПо-рано през деня в София се проведе и контрашествие на Луковмарш под наслов “Не на нацисти по улиците ни“.", "date": "2019.02.16", "title": "София: Луковмарш се провежда в столицата"}
{"url": "http://www.focus-news.net/news/2019/02/16/2624340/sofiya-promeneno-e-dvizhenieto-na-tramvaite-po-liniya-9.html", "text": "Променено е движението на трамваите по линия 9, съобщиха от  пресцентъра на Столична община.  Трамваите се отклоняват по бул. \"Васил Левски\", вместо по ул. \"Георги С. Раковски\". Причината е провеждащият се в момента Луковмарш.", "date": "2019.02.16", "title": "София: Променено е движението на трамваите по линия 9"}
{"url": "http://www.focus-news.net/news/2019/02/16/2624338/makfaks-zoran-zaev-i-ramush-haradinay-se-sreshtnaha-v-kuloarite-na-myunhenskata-konferentsiya.html", "text": "Премиерът Зоран Заев и членовете на правителствената делегация се срещнаха в рамките на Конференцията за сигурност в Мюнхен с премиера на Косово Рамуш Харадинай, предава  „Макфакс“ .  \r\nКакто информира пресслужбата на правителството, двамата премиери изразиха голямо задоволство от отношенията между двете страни, между  които няма открити въпрос и изразиха готовност да се съсредоточат върху укрепване и разширяване на сътрудничеството в много области. \r\nНа срещата Харадинай поздрави представителите на делегацията на Република Северна Македония за поканата за членство в НАТО и изрази надежда, че ратификацията на протокола за членството ще приключи много скоро. \r\nПравителствената делегация на Република Северна Македония в Мюнхенската конференция за сигурност се състои от министъра на отбраната Радмила Шекеринска, министъра на външните работи Никола Димитров и депутат от Събранието на Република Северна Македония Джавад Адеми. \r\nМинистър-председателят Заев проведе няколко срещи в рамките на конференцията, включително тези с американския сенатор Джеймс Риш и заместник-министъра на външните работи на Великобритания за Европа Алън Дънкан.  Юлиян Марков", "date": "2019.02.16", "title": "„Макфакс“: Зоран Заев и Рамуш Харадинай се срещнаха в кулоарите на Мюнхенската конференция"}
{"url": "http://www.focus-news.net/news/2019/02/16/2624345/pazardzhik-gotov-e-proektat-za-ukrepvane-konservatsiya-i-restavratsiya-na-kashtata-muzey-konstantin-velichkov.html", "text": "Готов е проектът за укрепване, консервация и реставрация на къщата-музей „Константин Величков“, съобщиха от  общинската администрация . Той е съгласуван с  Националния институт за недвижимо културно наследство /НИНКН/ и предстои да се кандидатства за предоставяне на финансова подкрепа от бюджета на Министерството на културата. Проектът е изготвен от архитекти, конструктори и реставратори. Целта на проекта „Консервация, реставрация и реконструкция на компрометирани  дървени носещи елементи на къщата-музей „Константин Величков“, ограда и обслужваща сграда” е отстраняване на деформираните елементи, които застрашават конструктивната цялост на сградата, както и предприемане на мерки срещу намаляване на високата влажност в помещенията. В проектната документация са засегнати също и оградните зидове, които са с нарушена носимоспособност. Освен това дейностите по проекта са за опазване и съхраняване на къщата-музей „Константин Величков“ – архитектурно-строителна, художествена и историческа недвижима културна ценност с национално значение.", "date": "2019.02.16", "title": "Пазарджик: Готов е проектът за укрепване, консервация и реставрация на къщата-музей „Константин Величков“"}
{"url": "http://www.focus-news.net/news/2019/02/16/2624346/pazardzhik-rodopskata-tesnolineyka-organizira-praznichno-patuvane-po-sluchay-3-mart.html", "text": "Родопската теснолинейка организира празнично пътуване по случай 3 март, съобщиха за  Радио „Фокус“ – Пазарджик  от Сдружение „За тесноленейката“. Тръгването е от гара Септември в 8 часа и 46 минути.  След около  три часа атрактивното влакче ще пристигне на гара Якоруда, откъдето ще тръгне и празнично шествие към центъра на града. В читалището в Якоруда самодейни състави ще представят празнична програма, посветена на Деня на Освобождението на България.  След това на площада ще се завие голямо българско хоро.  След свободно време за разходка и обяд, влак „Родопи” потегля обратно в 15.54 часа и пристига в Септември в 19.21 часа И сутринта, и вечерта има връзка от и за София, Пазарджик и Пловдив. „БДЖ – Пътнически превози” ще въведе предварителна продажба на билети със запазени места за влак „Родопи” Септември – Якоруда – Септември на 3 март 2019г. от големите гари в цялата страна, с цел да се осигури максимален комфорт и сигурност за пътуването на Вас – нашите гости. \r\nАлбена ЖИЛЕКОВА", "date": "2019.02.16", "title": "Пазарджик: Родопската теснолинейка организира празнично пътуване по случай 3 март"}
{"url": "http://www.focus-news.net/news/2019/02/16/2624347/gabrovo-tematiko-prilozhno-atelie-posveteno-na-146-godini-ot-obesvaneto-na-vasil-levski-shte-provede-regionalniyat-istoricheski-muzey.html", "text": "Тематико-приложно ателие „По стъпките на Левски“ ще проведе Регионален исторически музей – Габрово. Това съобщиха за  Радио „Фокус – Велико Търново  от Музея. Събитието е посветено на 146 години от обесването на Апостола на свободата и ще запознае габровските ученици с живота и дело му в българските земи и габровския край. Задачата им ще е да подредят снимки и цитати в информационно табло. \r\nВ още едно ателие ще имат възможност да се включат учениците. То носи името „Мартенски преплитанки“. В рамките на събитието ще бъде припомнена  легендите за появата на мартениците, традициите, свързани с празника, символиката на цветовете и особеностите в различните краища на България. Всеки ще има възможност да прояви сръчност и творчество в преплитането на червената и бялата прежда и в изработването на свой оригинален модел мартеница. \r\nТематико-приложните ателиета ще се проведе в периода от 18 до 28 февруари в сградата на музея на ул. „Николаевска“ № 10. Теоретичният материал и приложните дейности са съобразени с възрастовите особености и умения на участниците. В заниманията могат да участват и деца от подготвителните групи на детските градини, като материалът ще бъде адаптиран към базисните им познания по темите. \r\nНадежда КРЪСТЕВА", "date": "2019.02.16", "title": "Габрово: Тематико-приложно ателие, посветено на 146 години от обесването на Васил Левски, ще проведе Регионалният исторически музей"}
{"url": "http://www.focus-news.net/news/2019/02/16/2624349/veliko-tarnovo-uchenichka-ot-gimnaziyata-po-turizam-specheli-parvo-myasto-ot-natsionalen-konkurs-za-tvorba-vdahnovena-ot-vasil-levski.html", "text": "Ученичката Иванета Пейкова от Професионалната гимназия по туризъм „Д-р Васил Берон“ във Велико Търново спечели първо място от Национален конкурс за творба, вдъхновена от делото и личността на Васил Левски. Това съобщи за  Радио „Фокус“ – Велико Търново  нейният преподавател инж. Славка Проданова. Отличието дванадесетокласничката спечели с разказа си „Днес е време“. В конкурса се включиха  ученици от втори до дванадесети клас от три области – Пловдив, Велико Търново и Пазарджик. Журиращите са  учители по история и цивилизация,  български език и литература и  английски език. \r\nИнж. Славка Проданова отбеляза, че това е поредното отличие за този месец на Иванета Пейкова. Само преди седмица излязоха резултатите от двадесет и второто издание на Националния конкурс „Любовта в нас“ за литературно творчество и визуални компютърни изкуства. Организатори са Министерство на образованието и варненските – Регионално управление на образованието, Общински детски комплекс и сдружение „Литературно общество“. Абитуриентката от специалност „Организация на хотелиерството“ се класира на второ място с разказа  „Имало едно време“. \r\nНадежда КРЪСТЕВА", "date": "2019.02.16", "title": "Велико Търново: Ученичка от Гимназията по туризъм спечели първо място от Национален конкурс за творба, вдъхновена от Васил Левски"}
{"url": "http://www.focus-news.net/news/2019/02/16/2624350/sport-botev-plovdiv-pobedi-slaviya-s-10-v-mach-ot-21-iya-krag-na-parva-liga.html", "text": "Футбол: Ботев Пловдив победи Славия с 1:0 в мач от 21-ия кръг на Първа лига. Голът реализира Антонио Вутов в 10-ата минута. В 89-ата минута бе изгонен вратарят на Славия Емануеле Джерия и се наложи Дарко Тасевски да бъде заменен с резервния вратар на софийския отбор Георги Петков. \r\nБотев зае четвъртото място във временното класиране с 38 точки – три по-малко от третия Левски. Славия заема десетото място с 24 точки. \r\nДнес се играха още два мача от Първа лига: \r\nБотев Враца – Витоша  1:0 \r\nЧерно море – ЦСКА  2:0", "date": "2019.02.16", "title": "Спорт:  Ботев Пловдив победи Славия с 1:0 в мач от 21-ия кръг на Първа лига"}
{"url": "http://www.focus-news.net/news/2019/02/16/2624343/hasan-nasrala-sreshtata-vav-varshava-svali-maskite-ot-satrudnichestvoto-mezhdu-izrael-i-stranite-ot-zaliva.html", "text": "Лидерът на \"Хизбула\" Хасан Насрала определи миналата седмица конференцията за Близкия изток във Варшава като \"слаба и остаряла\" и предупреди, че арабските лидери, които се движат към нормализиране на отношенията с Израел, са само \"инструмент\" в ръцете на Израел, предава думите му израелското англоезично издание  The Times of Israel .   \r\nВ реч, посветена на „Деня на мъчениците“ от Хизбула, Насрала каза, че срещата на върха в Полша, която се фокусира силно върху действията на Иран в региона, и има за цел „да се насочи срещу Иран и движенията за съпротива в региона ...Враговете имат за цел да обединят света, да заговорничат срещу Иран, след като войните им не успяха да го ликвидират. \" \r\nТой каза, че премиерът на Израел Бенджамин Нетаняху \"говори от сърце\", когато говори на конференцията за търсене на \"война с Иран\", изявление, което бе определено като неправилен превод на оригиналните ивритски коментари на Нетаняху. \r\nНо Насрала твърди, че \"днес Иран е силна държава и по-силна от всеки, който я заплашва с война\". \r\nТой също така заяви, че Варшавската среща на върха е „свалила маските в отношенията на Израел с държавите от Персийския залив. \r\n\"Знаехме за нормализирането на отношенията между Израел и Оман и Обединените арабски емирства, но на срещата на върха ясно видяхме и нормализиране на отношенията със саудитците\", каза той. \r\nРъководителят на \"Хизбула\" атакува Йеменския външен министър, който седи до Нетаняху на срещата на върха, като каза, че \"това доказва, че ... войната в Йемен е израелско-американска война, извършена от Саудитска Арабия и ОАЕ\".  Юлиян Марков", "date": "2019.02.16", "title": "Хасан Насрала: Срещата във Варшава свали маските от сътрудничеството между Израел и страните от Залива"}
{"url": "http://www.focus-news.net/news/2019/02/16/2624367/pazardzhik-istoricheskiyat-muzey-v-batak-organizira-rabotilnitsa-za-martenitsi.html", "text": "Историческият музей в Батак организира работилница за мартеници. Това съобщиха от  музея . Тя е по повод един от най-почитаните български обичаи, запазил се от древността до наши дни. Хилядолетна българска традиция, която символизира края на зимата и идването на пролетта. Работилницата ще отвори врати в понеделник от 14.00 часа в Музейния информационен център. Малки и големи приятели на музея могат да се включат в работилницата за мартеници, да си подарят творческо вдъхновение, уют и красота, всеки делничен ден до края на месеца от 10.00 до 12.00 часа и от 14.00 до 17.00 часа. Материалите са осигурени от музея, а таксата участие е 1 лев.", "date": "2019.02.16", "title": "Пазарджик: Историческият музей в Батак организира работилница за мартеници"}
{"url": "http://www.focus-news.net/news/2019/02/16/2624366/otets-dimitar-vav-vsichki-katolicheski-enorii-v-balgariya-se-izgotvyat-spisatsi-s-imenata-na-zhelaeshtite-da-prisastvat-na-svetata-liturgiya-na-papa-frantsisk.html", "text": "Във всички католически енории в България се изготвят списъци с имената на всички желаещи да присъстват на светата Литургия на Папа Франциск. Това каза за  Радио „Фокус“-Пловдив  отец Димитър Димитров, отговорник за литургичните моменти на папското посещение на Папа Франциск. По думите му ще бъдат изготвени пропуски на всеки един, обявил своето желание да присъства на събитието. Той увери, че ще се вземат и всички необходими мерки за сигурност, за да се гарантира сигурността и спокойствието на всички хора. В момента се подготвят елементите на светата Литургия, която ще се отслужи Папа Франциск на 5 май в София и на 6 май в Раковски в енорийската църква \"Пресвето сърце Исусово\" в кв. \"Генерал Николаево\". Според отец Димитър в София литургията ще е обща, която призовава католиците от цяла България и официалните лица. Литургията в Раковски ще е по-специфична. Там 9-годишни деца ще приемат своето първо причастие. „В католическата църква трите тайнства на започване на християнския живот са разделени на няколко периода в човешкия живот: тайнството на кръщенето, което се дава на новороденото дете, после тайнството на причастието, а именно това, което ще приемат децата, когато вече са в една съзнателна възраст, обикновено след завършване на втори клас и след това тайнството на миропомазването в една още по-късна възраст- между 12 и 14 години“, каза отец Димитър. По думите му самите семейства са започнали пасторалната си подготовка за първото причастие. „Подготовката започва във всяка една енория не само в България, но и в целия свят с новата пасторална и учебна година през месец септември, октомври и завършва с курса на подготовка, когато децата разбират смисъла на християнската вяра, по такъв начин, който е близък до възприятието им и това, което представлява тайнството на причастието, което им предстои“, добави още отец Димитър. Предполага се, че около 200 деца от всички католически енории в цяла България ще приемат първото си причастие от Папата, а само от Раковски, където има три енории, две от които са  най-големите в страната, децата са около 50 от всяка една енория. В началото на месец януари отец Димитър бе на специално посещение във Ватикана, за да се запознае със специалните указания според протокола на всички папски посещения, в която и да е страната, където отива светия отец Папата. „Излъчва се отговорник от местния клир, предвидена е среща с магистъра на папската церемония, с който се съпоставят различните идеи, елементи на протичане на богослужението. Обикновено в такъв тип посещения на Папата, извън пределите на Ватикана, в една местна църква, каквато е нашата в България,  се отслужва една литургия, но по желание на светия Отец ще се отслужат две литургии- в София и Раковски, така че това е малък, негов жест към нашата местна общност. Има набор от технически изисквания- как да бъде устроена подиумът, какви да бъдат съответните размери, разстояния на олтарите, които ще бъдат поставени върху специално изградената сцена, какъв да бъде характерът на украсите, какъв да бъде типът на песнопенията. По време на светата Литургия ще се използва трона при посещението на Папа св. Иван Павел II през 2002 година“, каза отец Димитър. Той добави, че в католическите енории вече са раздадени молитви за мира, който е основният афиш на посещението на Папата. “Важна е духовната подготовка. Важна е подготовката както на общностите като цяло, така и на всеки един от нас, защото не е толкова и само срещата с личността на светия Отец, но и неговите послания, които неминуемо водят към посланието на Евангелието, посланието на Христа“, каза още отец Димитър. \r\nМария РУСЕВА", "date": "2019.02.16", "title": "Отец Димитър: Във всички католически енории в България се изготвят списъци с имената на желаещите да присъстват на светата Литургия на Папа Франциск"}
{"url": "http://www.focus-news.net/news/2019/02/16/2624369/plovdiv-proekt-nasarchava-zhitelite-na-grada-da-spodelyat-lyubovta.html", "text": "В месеца на любовта пловдивчани създават емоционалната карта на града, като отбелязват местата, на които са разменили целувка. Проектът „Mind the kiss“, част от програмата на Пловдив – Европейска столица на културата 2019, е посветен на любовта и градските пространства. Той се координира от италианската организация Cescot Veneto в партньорство с Confesercenti Bulgaria и Frase Contemporary Art и се реализира от италианската фотографка Сабрина Белензиер. Това съобщиха от  Фондация „Пловдив 2019“ . През романтичния февруари екипът на „Mind the kiss” насърчава жителите на Пловдив да споделят любовта. Един от незабравимите начини, по които могат да я запечатат, е да се включат в най-мащабното й картографиране. За да стане част от проекта, всеки може да публикува в профила си във Facebook снимка или кратък видеоклип на любимото си място като постави #mindthekiss и не забрави да отбележи къде се намира, чрез посочване на географско положение. \r\nМестата и разменените на тях целувки се събират до март месец, като чрез тях екипът създава алтернативен маршрут на града. В резултат емоционалната карта ще бъде представена по време на финална изложба по проекта на 6 април в читалище „Алеко Константинов“. \r\nПътуването през символичните места на любов и привързаност е фокусирано най-вече в кварталите „Кършияка“, „Тракия“, „Кючук Париж“ и „Смирненски“, но дава възможност всяко специално пространство извън тях също да бъде отбелязано на картата. Изложбата ще представи детайли от тези градски места, които Сабрина Белензиер ще избере в серия от фотографии. Заедно с професионалните кадри, експозицията ще разказва и историите, които пазят местата живи чрез подбран архив от личните снимки на участниците. За да допълни атмосферата на индивидуалните и колективни любовни паметници, в изложбата ще бъде включена и звукова инсталация с гласовете на пловдивчани и неповторимите им преживявания. Посетителите ще могат да усетят миналото и настоящето в романтиката на града и да вземат със себе си „Емоционална карта на Пловдив“, в която да търсят нови маршрути на любовта. \r\nРомантичните истории и любими места могат да се изпращат и на електронната поща на проекта mindthekiss@gmail.com, както и да се оставят архивни снимки и разкази от минали и настоящи спомени в СКЛАД – новото място за култура и изкуство в Тютюневия град на ул. Екзарх Йосиф 16.", "date": "2019.02.16", "title": "Пловдив: Проект насърчава жителите на града да споделят любовта"}
{"url": "http://www.focus-news.net/news/2019/02/16/2624342/spetsializiraniyat-sad-ostavi-v-aresta-dimitar-zhelyazkov-ochite.html", "text": "Специализираният съд наложи мярка за неотклонение „задържане под стража“ на Димитър Желязков-Очите, предаде репортер на  Агенция „Фокус“ . Магистратите взеха това решение, въпреки твърденията на неговия адвокат, Илиян Василев, че здравословният статус на клиента му е влошен и условията в ареста биха се отразили лошо върху състоянието му.  Агенция „Фокус“ припомня:  На 2 август 2018 г. Специализираната прокуратура съвместно с ГДБОП задържа организирана престъпна група за рекет, побои и разпространение на наркотици, която е действала по Южното Черноморие и се е ползвала с влияния и в страната. При акцията бяха задържани 20 души и проверени десетки адреси. От тях в ареста останаха само шестима. За смятания за лидер на групата Димитър Желязков – Очите беше издадена международна заповед за арест и той беше задържан два дни по-късно в Истанбул заедно с още седем души, сред които Бенчо Бенчев – зам.-председател на Общинския съвет в Бургас, и Несрин Узун - бивш народен представител и бивш кмет на Община Руен. На следващия ден Бенчев и Узун бяха предадени на българските власти, но Желязков остана в ареста в Истанбул в очакване да бъде екстрадиран у нас.На 5 декември 2018 г. главният прокурор Сотир Цацаров съобщи, че турският съд е дал съгласие за екстрадицията на Димитър Желязков и остава това да направи и турският министърът на правосъдието. На 15 февруари на летище София задочно обвиненият български гражданин бе върнат у нас и предаден на разследващия екип. Фактическото предаване е било осъществено в полицейски участък на летище „Ататюрк“ в Истанбул в съответствие с предложения от ГД „Охрана“ при Министерство на правосъдието на България план, който е бил одобрен и от турското министерство на правосъдието.  \r\nДаяна ДЮЛГЕРОВА", "date": "2019.02.16", "title": "Специализираният съд остави в ареста Димитър Желязков-Очите"}
{"url": "http://www.focus-news.net/news/2019/02/16/2624368/afp-sblasak-mezhdu-politsiya-i-protestirashti-pred-albanskiya-parlament.html", "text": "Хиляди привърженици на опозицията се сблъскаха с полицията пред албанския парламент по време на анти-правителствен протест, искащ оставката на премиера Еди Рама, предава  AFP . \r\nСоциалистическият министър-председател, който е на власт от 2013 г., е обвиняван в корупция от неговите противници. \r\nПолицията използва сълзотворен газ и водни оръдия срещу протестиращите, някои от които се опитаха да нахлуят в сградата на парламента в столицата Тирана. \r\nНяколко прозорци бяха счупени, след като някои демонстранти хвърлиха димни гранати и камъни по сградата. \r\n„Ситуацията е извън контрол“, заяви Лулзим Баша, организатор на протеста и лидер на опозиционната Демократическа партия. \r\nТой обвинява полицията, че е позволила на демонстрантите да се приближат твърде близо до сградата, за да „подстрекават насилието“ и да позволят на Рама да осъди опозицията. \r\nВ сряда Баша заяви пред свои поддръжници, че „16 февруари ще бъде последния ден на Рама във властта“. \r\nДемонстрацията в столицата беше последната от сериите, които Баша организира.      Превод и редакция : Калоян Пенков", "date": "2019.02.16", "title": "AFP: Сблъсък между полиция и протестиращи пред албанския парламент"}
{"url": "http://www.focus-news.net/news/2019/02/16/2624371/plovdiv-nad-250-toma-literatura-byaha-dareni-na-chitalishteto-na-s-skrebatno-koeto-izgorya-do-osnovi.html", "text": "Над 250 тома литература бяха дарени на читалището на с. Скребатно, което изгоря до основи. Това съобщиха за  Радио \"Фокус\"-Пловдив  от Район \"Северен\". По инициатива на директора на библиотеката на Пловдивския университет \"Паисий Хилендарски\" Милка Янкова се организира кампания за набиране на книги за читалището на с. Скребатно, което изгоря до основи, заедно с 11 000 тома книги. В селото учат над 200 деца, които в момента нямат достъп до художествена и научна литература. Молбата за помощ и съпричастност за набиране на необходимия книжен фонд за съществуване на библиотеката срещна подкрепата както на служителите  на районната администрация, така и на жителите на район \"Северен\". За кратък срок бяха набрани над 250 тома литература, които днес се предадоха на директорката на библиотеката на Пловдивския университет. Кампанията на районната администрация за набиране на книги, наречена \"От Хора, за Хора\", е инициатива с близо тригодишна история. \"Освен изградената къщичка за книги до районното кметство, администрацията дарява книги и на други читалища и социални институции\", каза районният кмет инж. Ральо Ралев.", "date": "2019.02.16", "title": "Пловдив: Над 250 тома литература бяха дарени на читалището на с. Скребатно, което изгоря до основи"}
{"url": "http://www.focus-news.net/news/2019/02/16/2624373/varna-organizirat-proletno-pochistvane-na-teritoriyata-na-priroden-park-zlatni-pyasatsi.html", "text": "Пролетно почистване в Природен парк „Златни пясъци“ предстои да се проведе на 23 февруари. Това съобщиха за  Радио „Фокус“ – Варна  от Дирекция Природен парк „Златни пясъци”. От звеното канят всички желаещи да се включат в инициативата. Доброволците, които ще участват в пролетното почистване трябва да се явят на паркинга на ресторант „Горски кът“ в 10 часа. Парковата администрация ще осигури на участниците чували и ръкавици. \r\nДиана СТОЕВА", "date": "2019.02.16", "title": "Варна: Организират пролетно почистване на територията на Природен парк „Златни пясъци“"}
{"url": "http://www.focus-news.net/news/2019/02/16/2624374/sport-atletiko-madrid-pobedi-rayo-valekano.html", "text": "Атлетико Мадрид победи Райо Валекано с 1:0 в мач от 24 кръг на испанската Примера дивисион. Единственият гол реализира Антоан Гризман. След тази победа, отборът на Диего Симеоне заема второ място във временното класиране с актив от 47 точки. Лидер продължава да бъде Барселона с 51 точки и мач по-малко, на трета позиция е Реал Мадрид  с 45 точки, който също е с  мач по-малко от Атлетико. Райо Валекано заема 18-то място с 23 точки.", "date": "2019.02.16", "title": "Спорт: Атлетико Мадрид победи Райо Валекано"}
{"url": "http://www.focus-news.net/news/2019/02/16/2624370/violeta-radeva-bchk-burgas-103-dushi-sa-se-hranili-v-obshtestvenata-trapezariya-prez-izminalata-godina.html", "text": "103 души са се хранили в Обществената трапезария през изминалата година Това каза за  Радио „Фокус“  -Бургас  Виолета Радева, директор на Българския червен кръст в Бургас. По думите ѝ тази социална услуга се предоставя в Бургас вече над 20 години. „Хора идват там всеки ден и получават храната си безплатно. Освен това предлагаме и друга социална услуга в Бургас – „Гаровата служба“. Тя има за цел да предостави помощ на хора с физически увреждания при пътувания с влак. Освен това реализираме и друг проект, наречен „Топъл обяд в училище“, насочен към деца в неравностойно положение, като задължително условие е те да посещават учебните занятия“, обясни Радева. Тя добави, че към настоящия момент организацията реализира програма, свързана с раздаването на хранителни продукти на уязвими български граждани. „Тя е с най-голям обхват на територията на областта и успява да се реализира, благодарение на доброволците, които раздават продуктите по общини, както и благодарение на партньорите в лицето на кметствата“, каза още Радева. \r\nМария ПОПЧЕВА", "date": "2019.02.16", "title": "Виолета Радева, БЧК – Бургас: 103 души са се хранили в Обществената трапезария през изминалата година"}
{"url": "http://www.focus-news.net/news/2019/02/16/2624376/sport-manchestar-siti-prodalzhava-napred-za-kupata-na-angliya.html", "text": "Спорт: Манчестър Сити продължава напред за Купата на Англия \r\nФутбол: Манчестър Сити победи Нюпорт Каунти с 4:1 като гост и се класира за четвъртфиналите за Купата на Англия. Головете за гостите от Манчестър реализираха Льорой Сане, Фил Фодън на два пъти и Риад Марез. Почетното попадение за домакините отбеляза Педрейг Амонд. Четвъртодвизионният тим от Южен Уелс достигна до тази фаза на надпреварата за първи път от 1949 г., като преди това отстрани Лестър и Мидълзбро", "date": "2019.02.16", "title": "Спорт: Манчестър Сити продължава напред за Купата на Англия"}
{"url": "http://www.focus-news.net/news/2019/02/16/2624348/the-hill-demokratite-podgotvyat-agresiven-otgovor-na-izvanrednoto-polozhenie-obyaveno-ot-donald-tramp.html", "text": "Демократите обещават агресивен отговор на обявяването на извънредно положение от президента Доналд  Тръмп на южната граница, като обмислят начини за блокиране този негов ход със съдебни и/или законодателни действия, пише електронното издание на американския вестник  The Hill \r\nНо партийните лидери не бързат веднага да разкрият намеренията си, като се надяват да запазят фокуса си върху нарастващите разделения сред Републиканската партия, като притискат повече републиканци да се противопоставят на едностранната игра на президента. \r\nВ кабинета на председателя на Конгреса Ненси Пелоси се подготвя електронна таблица, в която се записват редица местни проекти, потенциално застрашени от усилията на Тръмп да прехвърли средства към граничната стена. \r\nСписъкът от близо 400 проекта  включва редица начинания в районите на републиканците. Тя включва съоръжения за поддръжка на самолетите  F-35 във военновъздушната база Ейелсън извън Феърбанкс, Аляска; функционирането на средно училище във Форт Кембъл, Калифорния; и средства за подмяна на тренировъчен лабиринт в Форт Браг, Северна Каролина. \r\n„Трябва да изтеглим колкото се може повече републиканци, като докажем, че проектите в техните райони са в опасност и вероятно ще бъдат спрени, за да помогнат да се плати за неефективната и политически мотивирана стена на Тръмп“, каза старши помощник-демократ. \r\nМеждувременно ключови републиканци от Конгреса не се нуждаят от никакво подтикване от демократите. Те вече се разграничават от декларацията на Тръмп. \r\n„Конгресът е дал на изпълнителната власт определени правомощия за разходване на средства. Аз категорично възразявам срещу всеки президент, който действа извън тези правомощия, за да харчи пари, които Конгресът не е отделил за конкретни инициативи, ”каза  Грег Уолдън, бивш ръководител на най-големите кампании на републиканската партия и единственият републикански конгресмен в Орегон. \r\nДемократите обаче няма да гледат безучастно, а подготвят официалния си отговор. Представителите Хоакин Кастро , председателят на групата на конгресмените от латиноамерикански произход и Александрия Окасио-Кортез  вече изготвят резолюция, която да блокира влизането в сила на декларацията. Това предложение може да се гласува още следващата седмица, според източници от лагера на демократите.  Юлиян Марков", "date": "2019.02.16", "title": "The Hill: Демократите подготвят агресивен отговор на извънредното положение, обявено от Доналд Тръмп"}
{"url": "http://www.focus-news.net/news/2019/02/16/2624378/pazardzhik-byalo-uchilishte-za-malki-skiori-provede-detska-gradina-kalina-malina.html", "text": "„Бяло училище“ за малки скиори проведе Детска градина „Калина Малина“, съобщи за  Радио „Фокус“ – Пазарджик  Маргарита Ангелова от детската градина. Тя обясни, че като част от грижата за здравето на децата, ДГ „Калина Малина“ в Пазарджик организира петдневен зимен планински лагер „Бяло училище“. „Той беше проведен в местността „Юндола“ в началото на месеца,  с деца от подготвителните групи в детската градина. Това е вторият зимен лагер, организиран от ръководството на ДГ „Калина Малина““, отбеляза Маргарита Ангелова. \r\nПо думите й здравето е най-ценното богатство. „Целта е зимните и летните лагери да се превърнат в традиция, като допълнение в обучението и възпитанието на децата – за здравословен начин на живот, формиране на хигиенни навици, самостоятелност и отговорност. Децата бяха настанени в Студентската база  на Лесотехническия университет – в топли и приветливи стаи, със самостоятелен санитарен възел. Имаха възможност да ползват зали за игри и обучение, ресторанта на базата – с меню, съобразено с възрастта на децата и изискванията на МЗ“, посочи Ангелова, като допълни, че здравословното хранене и здравословният начин на живот са приоритет в работата на педагогическия екип в ДГ „Калина Малина“. „Оптималното редуване на физическо натоварване и почивка, здравословните храни и напитки по време на целия престой на децата на пистата и в базата, спомогнаха за укрепването на тяхното здраве, в условия на чист планински въздух, без телевизия, интернет и електронни игри. Всяка сутрин децата бяха превозвани до писта „Старина“, където ги очакваха любезните домакини и ски-учителите“, каза тя.  \r\nПо думите й малките скиори  са имали възможност да ползват ски-гардероба, съоръженията на писта „Старина“ и чайната – за хранене и отдих. „Децата бяха разделени на групи – начинаещи и напреднали. За всяка група бяха предвидени ски-учители. Ежедневните посетители и скиори на пистата се учудваха на лекотата, с която 5-6-годишните деца усвояват ски-техниките и все по-добрите резултати, които показваха. Емоциите от вълнуващата „бяла приказка“ бяха допълнени с много снежни игри, състезания с шейни, снимки с пони и дискотека. Лагерът завърши с усмивки, заслужени медали и грамоти за малките скиори, и обещание да се върнат отново на пистата през следващата година“, обясни още Ангелова. \r\nВаня НИКОЛОВА", "date": "2019.02.16", "title": "Пазарджик: „Бяло училище“ за малки скиори проведе Детска градина „Калина Малина“"}
{"url": "http://www.focus-news.net/news/2019/02/16/2624377/pazardzhik-ekoeksperti-i-detsa-ot-panagyurishte-shte-se-grizhat-za-ptitsi-prez-zimata.html", "text": "РИОСВ-Пазарджик и деца от ДГ„Райна Княгиня“ ще се грижат за птици през зимата, съобщи за  Радио „Фокус“ – Пазарджик  Цветана Чочева от Екоинспекцията. „Как да се погрижим за птиците, които не мигрират през зимата, беше тема на открит урок в ДГ„Райна Княгиня“ в Панагюрище, изнесен от децата пред родители и гости в трета подготвителна група вчера. Децата научиха интересни подробности за видовете прелетни и зимуващи птици, за основните им различителни белези,  придобиха знания за жизнените им потребности и влиянието на метеорологичните условия за оцеляването им. От презентация и чрез ролеви игри разбраха защо броят на врабчетата в градовете и селата намалява, защо някои видове птици мигрират, а други са застрашени от изчезване, и заедно с родителите изработиха хранилки за птици. Експерт на РИОСВ подари на групата две къщички за птици, показа и разказа за някои защитени видове, които зимуват тази година във влажните зони на област Пазарджик. А децата от група „Малкият принц” и родителите им поеха ангажимент да заредят хранилките и да ги окачат на дървета в дворовете или на улицата, пред дома си“, обясни Чочева. \r\nВаня НИКОЛОВА", "date": "2019.02.16", "title": "Пазарджик: Екоексперти и деца от Панагюрище ще се грижат за птици през зимата"}
{"url": "http://www.focus-news.net/news/2019/02/16/2624375/goran-stefanov-istoricheski-muzey-prof-aleksandar-fol-malko-tarnovo-v-strandzha-vinoproizvodstvoto-navliza-znachitelno-po-kasno.html", "text": "В Странджа винопроизводството навлиза значително по-късно. Това каза за  Радио „Фокус“ – Бургас  Горан Стефанов, етнограф в Исторически музей „Проф. Александър Фол“, гр. Малко Търново. „Причината е, че самият район не е благоприятен за такъв тип винопроизводство“, уточни Стефанов. В почти цяла Странджа няма нито един параклис посветен на св. Трифон Зарезан, което според Стефанов означава, че този обичай и обредите свързани с Трифонов ден са привнесени от други земи, по-скоро от региона на Тракия, както и от Черноморския район, където там, в по-топлия и благоприятен климат се отглеждат лози и се произвежда хубаво вино. Тук в Странджа всичко това се случва много късно. „Освен празника Трифон Зарезан, голяма част от народните празници, особено зимните, също са свързани с виното. Един такъв празник е и Кукеровден, обикалянето на кукерите из селището е свързано с пиене на много вино“, каза още Стефанов. По думите му подобен друг такъв празник е и Коледуването, тогава коледарите също обикалят цялото селище, като наричат молитви за здраве и берекет . Тогава те също биват черпени с вино от стопаните, които ги посрещат на Коледа. „Виното присъства във фолклорните празници и е много силно застъпено. Но най-много обреди и ритуали с виното се правят именно на Трифон Зарезан“, заяви етнографът и обясни, че това са трите дни, които са наричани „Трифонци“. „Те започват на 14, 15 и 16 февруари по стар стил, а иначе са на 1 2 и 3 февруари по нов стил. Като най-много са обредите и се акцентира най-много на първия ден – Трифонзарезан. Това са т.н. и вълчи дни, в които има и много забрани за жените, като не трябва да се отваря ножица, да не се носят вълнени дрехи“, допълни етнографът. По думите на Стефанов последният ден носи името Куцулан, вълкът е окуцял, за да не може да навреди толкова много, тъй като е смятан за най-страшен. \r\nДеница ДИМИТРОВА", "date": "2019.02.16", "title": "Горан Стефанов, Исторически музей „Проф. Александър Фол“ – Малко Търново: В Странджа винопроизводството навлиза значително по-късно"}
{"url": "http://www.focus-news.net/news/2019/02/16/2624382/tass-neonatsisti-provedoha-fakelno-shestvie-v-sofiya.html", "text": "Неонацисти проведоха в столицата на България традиционното факелно шествие „Луковмарш“, в чест на крайнодесния националист от 30-те и 40-те години на миналия век, генерал Христо Луков (1887-1943), съобщава агенция  TACC . \r\nКакто съобщава кореспондент на „ТАСС“ от мястото на събитието, въпреки официалната забрана на шествието от градската администрация, кметът на града Йорданка Фандъкова позволява само поставянето на цветя на мемориалната плоча. Увеличените полицейски и жандармерийски отряди съпровождаха участниците по целия маршрут на колоната от Националния дворец на културата до къщата, където е живял генералът. \r\nМаршът премина без инциденти, начело на колоната участниците в него носеха портрет на генерал Луков, убит през 1943 г. от антифашистки партизани и венци, които бяха положени до къщата, в която е живял, както и знамена и плакати с радикална символика. \r\nПрез деня в София се проведе протестно шествие под надслов „Без нацисти по улиците“. Участниците в него твърдят, че „Луковмарш“ се е превърнал в шествие на нацистката идеология. Властите го заклеймяват, но на практика не се намесват при провеждането му“, заявиха участници в акцията, членове на антифашисткия съюз. Превод редакция : Калоян Пенков", "date": "2019.02.16", "title": "ТАСС: Неонацисти проведоха факелно шествие в София"}
{"url": "http://www.focus-news.net/news/2019/02/16/2624372/tass-putin-i-makron-obsadiha-polozhenieto-v-siriya.html", "text": "Президентите на Русия и Франция Владимир Путин и Еманюел Макрон са обсъдили в телефонен разговор ситуацията в Сирия. Това съобщи пресслужбата в Кремъл, предава агенция  ТАСС . \r\n„Главен акцент е бил положението в Сирия. Владимир Путин е информирал за договореностите, които са постигнати в Сочи на срещата между лидерите на страните-гаранти на процеса от Астана. И двете страни отбелязаха необходимостта от насърчаване на вътрешния сирийски политически диалог, на първо място - началото на работата на Конституционната комисия“, се посочва в съобщението. \r\nОт Кремъл уточниха, че „Владимир Путин и Еманюел Макрон са обсъдили ситуацията в североизточна Сирия, както и зоната за деескалация в Идлиб“. \r\n„Руският президент посочи данни за подготовката на провокации от страна на бойци, използващи химически отровни вещества“, отбелязва пресслужбата. Бяха изразени взаимни намерения за продължаване на руско-френските контакти относно Сирия с цел преодоляване на последиците от въоръжения конфликт и установяване на мир в страната“. \r\n„При обмяната на мнения за Украйна, Владимир Путин обърна внимание на Емануел Макрон относно антируската кампания на киевските власти, която се активизира в контекста на президентските избори през март“, отбелязва пресслужбата. „Беше подчертано, че действията на украинската страна, включително решенията да не се допускат руски наблюдатели на изборите, както и отказа да се организират избирателни секции в Русия, противоречат на общоприетите демократични норми и принципи на ОССЕ“. \r\nАкцентирана беше готовността за по-нататъшна съвместна работа, включително в рамките на „нормандския формат“,  по уреждането на вътрешния украински конфликт, отбелязват от Кремъл.  Превод и редакция : Калоян Пенков", "date": "2019.02.16", "title": "ТАСС: Путин и Макрон обсъдиха положението в Сирия"}
{"url": "http://www.focus-news.net/news/2019/02/16/2624380/aa-turtsiya-zonata-za-sigurnost-tryabva-da-bade-prochistena-ot-teroristite-pkk.html", "text": "Зоната за сигурност в Северна Сирия трябва да бъде наблюдавана от турската армия и да бъде прочистена от терористичните групировки ПКК и „Народни отряди за защита“(НОЗ), заяви министърът на отбраната Хулуси Акар. \r\nТой проведе отделни срещи с изпълняващия длъжността министър на отбраната Патрик Шанахан, специалния пратеник на САЩ в Сирия Джеймс Джефри и група американски сенатори по време на Мюнхенската конференция за сигурност. \r\nМинистърът повиши очакванията на Турция към САЩ и подчерта, че терористичната дейност на ПКК / НОЗ в Северна Сирия е най-голямата пречка в по-добрите отношения между двете страни. \r\n„ПКК не представляват нашите кюрдски братя. Няма разлика между ПКК и „Народните отряди за защита“, заяви Акар на висшите американски представители по време на срещите. \r\nМинистърът подчерта, че прочистването на турско-сирийската граница от ПКК и сирийския й клон НОЗ е водещ приоритет за Анкара, за да се гарантира сигурността на турския народ. \r\n„440-километровата зона за сигурност на изток от Ефрат трябва да бъде прочистена от терористичната групировка „Народни отряди за защита“ и трябва да бъде наблюдавана от турските сили“, подчерта той. \r\nАкара също подчерта, че Турция никога няма да позволи терористична държава или терористичен коридор на южната й граница. \r\nПКК, която е посочена като терористична организация от Турция, САЩ и Европейския съюз, води кампания срещу Турция над 30 години и е отговорна за смъртта на близо 40 хиляди души.", "date": "2019.02.16", "title": "АА: Турция: Зоната за сигурност трябва да бъде прочистена от терористите ПКК"}
{"url": "http://www.focus-news.net/news/2019/02/16/2624383/aa-protestirashti-sreshtu-pravitelstvoto-se-sblaskaha-s-politsiyata-v-albaniya.html", "text": "Хиляди албанци излязоха на улиците с искане на оставката на министър-председателят Еди Рама, съобщава  Anadolu Agency . \r\nДемонстрантите влязоха в сблъсък с полицията, докато се опитваха да нахлуят в офиса на премиера в столицата Тирана. Четирима протестиращи и двама полицаи са били ранени по време на сблъсъците, според албанското министерство на здравеопазването. \r\nОпозиционните партии, Демократическа партия на Албания и „Социалистическо движение за интеграция“, организират протеста. Те настояват за по-добри икономически условия. \r\nОпозиционните партии настояват също за оставката на Рама и формирането на ново правителство, което да организира предсрочни избори. \r\nВ социална медия, албанският президент Илир Мета призова за мирен протест. \r\n„Гражданите трябва да са свободни да протестират и да уважават институциите“, пише Мета. \r\nВ социалните медии, Рама пише: „Това не е Албания, те не са албанци“. \r\nРама спечели втори мандат като премиер на Албания през 2017 г.    Превод и редакция : Калоян Пенков", "date": "2019.02.16", "title": "АА: Протестиращи срещу правителството се сблъскаха с полицията в Албания"}
{"url": "http://www.focus-news.net/news/2019/02/16/2624379/aa-donald-tramp-nominira-deyvid-satarfiyld-za-poslanik-v-turtsiya.html", "text": "Американският президент Доналд Тръмп номинира Дейвид Сатърфийлд за следващ посланик в Турция, съобщава турската  Anadolu Agency . \r\nСатърфилд  и.д. помощник-държавен секретар по близкоизточните въпроси от 2017 г. \r\nВсе още назначаването му не е официално, докато не бъде одобрено от Сената. \r\nСатърфийлд е бил начело на американските мисии в Сирия, Саудитска Арабия, Египет и Ливан. \r\nДжон Бас беше последния американски посланик в Анкара в периода между 2014-2017 г. \r\nБас, който поема поста на американски посланик в Афганистан, напусна Турция през октомври 2017 г. в условията на визова криза между Вашингтон и Анкара. Оттогава позицията е свободна. Превод и редакция : Калоян Пенков", "date": "2019.02.16", "title": "АА: Доналд Тръмп номинира Дейвид Сатърфийлд за посланик в Турция"}
{"url": "http://www.focus-news.net/news/2019/02/16/2624381/aa-erodgan-turtsiya-da-namali-zavisimostta-ot-chuzhda-energiya.html", "text": "Президентът на Турция Реджеп Тайип Ердоган заяви, че Турция цели да намали зависимостта от чужди енергийни източници, съобщава  Anadolu Agency . \r\nГоворейки по време на предизборен митинг в провинция Одрин, Ердоган заяви, че Турция се стреми към максимално оползотворяване на вътрешните енергийни ресурси. \r\n„През 2017 г., нашето производство на електроенергия от вътрешни източници беше 45 процента. Сега, то достигна 60 процента“, обяви Ердоган. \r\nТой припомни, че Турция е открила нови газови находища в Тракия с капацитет 3 млрд. куб. м., което ще удвои сегашното производство на природен газ в страната.  \r\n„Производството е достатъчно да посрещне нуждите на 300 хиляди домакинства за 10 години“, добави той. \r\nТурция има ограничени вътрешни енергийни ресурси и главно зависи от скъпия внос на енергия за потреблението. Страната се стреми да открива нови източници на нефт и природен газ, както и да инвестира сериозно във възобновяема енергия и въгледобива. Превод и редакция : Калоян Пенков", "date": "2019.02.16", "title": "АА: Еродган: Турция да намали зависимостта от чужда енергия"}
