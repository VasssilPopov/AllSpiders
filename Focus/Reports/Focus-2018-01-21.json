{"url": "http://www.focus-news.net/news/2018/01/21/2479799/afp-beliyat-dom-rabotim-usileno-za-postiganeto-na-sporazumenie-za-priemane-na-byudzhet.html", "text": "Говорителят на Белия дом Сара Сандърс заяви в неделя, че президентът Доналд Тръмп е провел няколко телефонни разговора с членове на Конгреса и кабинета, предава AFP. Според нея, в ход е „усилена работа“, целяща приемането на бюджет на страната, след като вече втори ден американското правителство работи без финансиране. \r\n„Продължаваме усилената си работа, целяща връщането на работата на правителството към нормално“, заяви Сандърс. По нейните думи, „искаме да сме сигурни, че нашите военни и техните семейства, децата и американският народ, получават необходимото внимание“. Агенция \"Фокус\" припомня: \r\nВ петък в полунощ (07:00 часа сутринта в събота българско време) изтече срокът, в който американският Сенат трябваше да приеме предложението за краткосрочен бюджет на страната, който да осигурява финансиране до 16 февруари. В резултат САЩ бяха принудени да преустановят действията на всички институции, които се определят като второстепенни. Жизненоважните за функционирането на държавата ведомства ще продължат работа, но служителите им ще получат заплати едва след приемането на бюджет. : Цанко Цолов", "date": "2018.01.21", "title": "AFP: Белият дом: Работим усилено за постигането на споразумение за приемане на бюджет"}
{"url": "http://www.focus-news.net/news/2018/01/21/2479768/evrodeputatat-petar-kurumbashev-evropredsedatelstvoto-ne-oznachava-6-mesetsa-da-ne-govorim-za-sluchvashtoto-se-v-balgariya.html", "text": "След като се случват нередни неща, не означава, че по време на председателството ще има 6-месечен мораториум ние да коментираме какво се случва в България. Не може да не коментираме кой е купил „Булгартабак“, след като предприятието е купено от офшорна фирма. Не може да не коментираме на кого е предоставена концесията на Пирин, която в момента се обсъжда, тъй като отново собственик е офшорна фирма. Не може да не коментираме кой купува Общинска банка, защото отново става въпрос за офшорна фирма. Когато тези офшорни фирми са собственици, те очевидно не плащат данъци в България. Очевидно българският държавен бюджет е по-малък. И когато стане дума за кохезионна политика, провеждана от самата държава; когато стане въпрос, че болницата в Ловеч ще фалира; когато стане въпрос, че не достигат пари за служителите на МВР, изведнъж се появява аргументът, че няма пари в бюджета. Същевременно офшорни фирми изкупиха тези ключови дружества в България – и всичко е точно. Няма как да е точно. Това заяви Петър Курумбашев, член на Делегацията на българските социалисти в ЕП, в предаването „120 минути“ по bTV, съобщиха от пресофиса на евродепутата.\r\n„От 10 години в Столичния общински съвет мнозинство има ГЕРБ. От една страна стои вносителят на конкретно предложение. От друга обаче, мнозинството е това, което може да каже „Тази банка няма да се продава. Любопитен съм какво е мнението на г-жа Фандъкова, тъй като 40% от средствата на общинските фирми са в тази банка. И ние дори не знаем кой е собственикът ѝ. Надявам се, че няма да се повтори случилото се с една друга банка. Но ако нещо се случи, мнозинството носи ли някаква отговорност или отговорност носи вносителят Трайчо Трайков?“. \r\nПо думите на Курумбашев първите потърпевши от влошени отношения между Европейския съюз и Турция очевидно са България и Гърция. „Ние имаме интерес да подпомагаме процесa на разговори между ЕС и южната ни съседка да бъде колкото е възможно по-интензивен и да има конкретни резултати. „Не бих приел затоплянето на отношенията между ЕС и Турция просто като имиджова цел. И все пак – често чувам, че България ще бъде посредник между Германия и Турция или между Германия и Русия. Горе-долу трябва да си знаем размера и възможностите“, смята Курумбашев.\r\n„Не изключвам възможността тези правителствени ръководители да се чуват директно, без да звънят в София“, добави евродепутатът. Според него не трябва да забравяме някои от нещата, които се случват в Турция, като например погазването на свободата на словото.\r\nПетър Курумбашев коментира и протестите в Гърция заради идеята името \"Македония\" да бъде част от названието на Република Македония: „Хората, които са излезли в момента на улицата в Гърция, не правят добра услуга на гръцките преговарящи. Ние направихме нашето усилие като държава да сключим договора за добросъседство. Време е и гърците да направят това усилие, за да се отвори пътят на Македония към ЕС и НАТО.“", "date": "2018.01.21", "title": "Евродепутатът Петър Курумбашев: Европредседателството не означава 6 месеца да не говорим за случващото се в България"}
{"url": "http://www.focus-news.net/news/2018/01/21/2479769/afp-vitseprezidentat-na-sasht-mayk-pens-pristigna-na-vizita-v-izrael.html", "text": "Вицепрезидентът на САЩ Майк Пенс пристигна на визита в Израел в неделя, където получи топло посрещане от местните официални лица, предава AFP.\r\nПървоначално, посещението беше предвидено за декември, но беше отложено. Това е последната спирка от обиколката на Близкия Изток предприета от американския вицепрезидент, включила посещения в Египет, Йордания и американска военна база в близост до границата със Сирия.\r\nПрезидентът на Палестинската автономия Махмуд Аббас отказа планираната си среща с Пенс заради скорошното решение на американския президент Доналд Тръмп да признае официално Ерусалим за столица на Израел.\r\nАмериканският политик ще проведе среща с премиера на Израел Бенямин Нетаняху, ще се изкаже от трибуната на Кнесета (парламента), ще посети Стената на плача в Ерусалимм както и мемориала за възпоминание на жертвите от Холокоста „Яд ва-Шем“.\r\nПревод и редакция:", "date": "2018.01.21", "title": "AFP: Вицепрезидентът на САЩ Майк Пенс пристигна на визита в Израел"}
{"url": "http://www.focus-news.net/news/2018/01/21/2479770/makedoniya-protest-v-skopie-sreshtu-prevrashtaneto-na-stranata-vav-vtora-balgarska-ili-treta-albanska-darzhava-zavarshi-s-izgaryaneto-na-znameto-na-es-obzor.html", "text": "Протест в Скопие срещу превръщането на страната във \"втора българска\" или \"трета албанска\" държава завърши с изгарянето на знамето на ЕС, предават местните медии. \r\nСпоред агенция \"Макфакс\" организатори на протеста са били Македонското патриотично движение \"Твърдокорни\", Македонски обединени сили (МОС) и различни граждански организации, сред които и сдружението \"Прераждане\", което организира протести и блокади срещу подписването на договора за приятелство и добросъседство с България.\r\nПротестиращите са обявили за \"врагове на македонския народ управляващите в правителството и парламента\".\r\nАгенцията цитира изказването на Дардан Венетски, според когото \"с подписването на договора с България ще има две български държави, две български правителства и две български църкви\", а с \"признаването на албанския за официален език - две албански държави\".\r\nВенетски смята, че \"Македонската православна църква не се нуждае от признаването на България, тъй като е създадена от Апостол Павел\".\r\nАна Бобинкова-Мияковска от дружество \"Прераждане\" е призовала за обща борба за запазване на идентичността на Македония, и е обявила създаването на петиция на всички несъгласни с политиката на правителството.\r\nЛюбиша Настовски от МОС смята, че \"ако исканията не може да се постигнат с мир, ще последва война\".\r\nПо време на протеста група младежи са запалили знамето на ЕС.\r\nЕлектронното издание \"24 вести\" съобщава, че днешният протест е бил насочен срещу договора за добросъседство с България, въвеждането на албанския език като официален и преговорите за името с Гърция.\"Фактор\" извежда в заглавие изгарянето на европейското знаме в Скопие, като отбелязва, че \"палежът е бил извършен от младежки патриотични формации, протестиращи срещу смяната на името на страната и приемането на закони, водещи към разширена употреба на албанския език\".\"МКД\" пише, че \"протестът на \"Твърдокорни\" и \"МОС\" е насочен срещу ликвидирането на унитарния характер на македонската държава и легалното й превръщане в трета албанска държава на Балканите чрез въвеждането на албанския език като официален в Гевгелия, Валандово, Шип, Струмица, Берово, Крива Паланка и др...\"\r\nСпоред телевизия \"Телма\" около 1500 души от \"МОС\" и \"Твърдокорни\" са протестирали срещу приемането на Закона за езиците и промяната на името на страната в преговорите с Гърция.\"Радио Свободна Европа\" съобщава, че по време на протеста на \"Твърдокорни\" срещу въвеждането на албанския език като официален е било изгорено знамето на ЕС.А1 ON публикува видео, в което се вижда как младежи горят знамето на ЕС, след което го ритат и тъпчат, пеейки патриотични песни.\r\nМакедонският \"Фокус\" съобщава в заглавие, че \"демонстрантите се снимаха със запаленото знаме на Европейския съюз\" и цитира твърдението на \"Твърдокорните\", че с \"двуезичността губим държавата.\"\r\nТемата за протеста пред сградата на парламента е водеща за телевизиите \"Телевизия Нова\", \"ТВ21\",\"Алсат-М\" и \"Канал 5\", вестник \"Вечер\", електронните издания \"Нова ТВ\", \"Слободен печат\" и др. Тереза Герова", "date": "2018.01.21", "title": "Македония: Протест в Скопие срещу превръщането на страната във \"втора българска\" или \"трета албанска\" държава завърши с изгарянето на знамето на ЕС (ОБЗОР)"}
{"url": "http://www.focus-news.net/news/2018/01/21/2479771/lilyana-pavlova-bsp-pr-ski-podgryavaha-mandzhata-s-voda-na-nedoverie.html", "text": "БСП ПР-ски подгряваха манджата с вода на недоверие. Това каза Лиляна Павлова, министър за Българското председателство на Съвета на ЕС 2018, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на предаването. Министърът заяви позиции по следните теми:Вотът на недоверие; Корупционни практики във властта; Нинова и приватизационните сделки \r\nБеновска сподели, че сигурно обществото ще се умори да говори за Българското европредседателство, но това е добър ключ към развитието на България. Водещата започна с няколко блиц въпроса първият, от които, беше за вота на недоверие и дали това навява страх в ГЕРБ, че правителството на Бойко Борисов ще бъде свалено. Павлова започна с коментар за председателството, в който изрази своята надежда то да бъде позитивно запомнено, защото това ще даде възможност на българите да изградят самочувствие. Министър Павлова се надява да бъдат постигнати всички цели и председателството да бъде запомнено. Относно вота на недоверие, тя каза, че това прилича на ПР-кампания, за да изпъкне опозицията, но според нея това е неподходящ момент. Павлова обясни, че вотът на недоверие е политическа практика и се прави, когато правителството бърка в действията си и няма подкрепата на народа, или ако има аргументирани предложения за промяна в политиката, но в случая сега – целта е дискредитация на управлението, въпреки че вотът няма да бъде успешен, защото няма аргументи. „Те подгряваха манджата 2 месеца, за да държат в публичното пространство тази тема“, каза Павлова и допълни, че една лъжа изречена многократно се загнездва в съзнанието на народа и партньорите. Тя отрече да има страх в управлението, защото аргументите са слаби и спорадични изяви, с цел очерняне на правителството. Основният проблем според Павлова е, че по-този начин се срива имиджът на България, заради вътрешнонационални провокации, които отклоняват вниманието от общоевропейския дневен ред и злепоставя страната ни пред партньорите. На въпрос на Беновска дали в България има корупция, Павлова отговори, че има, но и всяка една друга държава страда от корупция и това все още е неразрешим проблем. Според нея това е усещане за липса на справедливост, но борбата срещу нея е ангажимент на всички, а не само на правителството. „БСП Ви обвиняват, че се възползвате от корупционните методи и раздавате на своите приближени, не на чуждите, не на БСП, а на ГЕРБаджийте – постове, позиции, обществени поръчки и всички екстри за партията.“ каза Беновска. Павлова отговори, че това са обвинения без аргументи и доказателства, защото за разлика от БСП, когато ГЕРБ има съмнения – се предприемат веднага действия – отстраняване, подаване на оставка и т.н. Издаването на присъди, лепенето на етикети, омаскаряването водят единствено до злепоставяне на държавата, според Павлова. Беновска припомни системното разследване на политолога Антон Тодоров срещу Корнелия Нинова и приватизационните сделки и попита дали Нинова трябва да бъде „под съмнение“ от нейните съпартийници, отстранена от тях или сама да се оттегли. Павлова каза, че това е решение на БСП и зависи от тяхната съвест и стил на управление. Беновска попита какво щеше да се случи при същата хипотеза, ако Нинова беше член на ГЕРБ. Министърът за европредседателството отговори, че Нинова нямаше да остане на лидерския пост и допълните, че е важно да се помни историята, защото по времето на приватизациите и разграбването, ГЕРБ не е съществувала и оттогава е лепнат етикетът на държавата ни. Павлова вярва, че вървим в правилната посока и оценката от „силните лидери на деня“ – Меркел и всички европейски лидери – дава увереност и спокойствие, че нещата се подобряват и трябва да се влагат усилия. Антикорупционният закон \r\nБеновска отвори темата за приетия антикорупционен закон, въпреки ветото на президента Радев, и попита госта си дали това ще бъде ефективна мярка срещу корупцията. Павлова отговори, че законът сам по себе си няма да реши проблема, но ще обедини мерките и действията срещу корупцията в един орган, за да може да се използва от всички призовани органи по-лесно, защото проблемът не е отговорност само на изпълнителната или само на съдебната власт. Тя продължи с това, че е важно законът да се прилага качествено и да се оцени дали ефектът от него е положителен. Министърът за европредседателството обясни, че  с помощта на Меркел за реформата в съдебната система, ще се работи още по-ефективно срещу проблемите. ДПС - съучастници към вода на недоверие?; ДПС – ОП – ГЕРБ; Казусът с язовирната стена на Бели Искър \r\nВодещата припомни, че ДПС са отказали на БСП да бъдат съвносители на вота на недоверие, но и днес по медиите зам.-председателят на ДПС Ахмед Ахмедов е изразил позицията, че партията иска демонтаж на сегашното правителство и съставяне на програмен кабинет. Павлова обясни, че тезата на ДПС е още от сформирането на това управление, защото не приемат коалициония партньор „Обединени патриоти“, но това е тяхно право, въпреки че почетният председател на ДПС е бил категоричен, че за момента няма друга алтернатива на управлението. Беновска обясни, че това е подаване на ръка, но не и на рамо за облягане и попита госта си как разбира позицията на ДПС по отношение на ГЕРБ, а не на коалицията. Министърът за европредседателството отговори, че тяхната негативна оценка е по-скоро коалиционния партньор, но част от политиките в управленската програма съвпадат. На изслушването на министър-председателя миналата седмица либералите и ЕНП са изразили подкрепата си, защото политиките са свързани с бъдещето на Европа, общоевропейското законодателство и благополучието на милионите европейци. Беновска попита каква е позицията на ГЕРБ по отношение на ДПС, защото през февруари месец Алиансът на либералите и демократите ще направят най-големия си форум в София. Павлова отговори, че позицията на ДПС спрямо коалиционния партньор е неприемлива, защото правителството е цялостно проевропейско – министърът на икономиката и министърът на околната среда са председатели на съвета на министрите на 28-те държави в тези области и са добре подготвени, и работят в интереса на българските и европейските граждани. \r\nБеновска отбеляза, че разнобоите с ОП избухват от различни посоки – Валери Симеонов, Красимир Каракачанов и Волен Сидеров по различни теми. Водещата припомни, че Сидеров вчера е заявил по „Канал 3“, че може би ще гласува с особено мнение или ще се въздържи по време на вота на недоверие, защото министерството на регионалното развитие и благоустройство е повелило язовирната стена на Бели Искър, която трябва да се ремонтира, на областния управител Илиян Тодоров. Павлова смята, че проблеми в коалицията няма, а въпросите и съображенията са нормален процес във всяко управление, но тя вярва, че коалицията работи в името на общите държавни цели. Тя определи поведението на Сидеров като желание за изясняване на проблема. Относно язовирната стена Павлова каза, че се търси решение кой да я стопанисва, кой е най-добрият начин за нейното възстановяване и кой трябва да бъде вложител, защото концесионерът „Софийска вода“ отказва да ремонтира, заради огромната инвестиция. Тя подчерта, че темата не трябва да се политизира и не е редно да се плащат гражданите, че съществува сериозен риск от изпускане, защото нивото на водата се поддържа в граници, които не застрашават гражданите. Истанбулската конвенция – дебати, уточняващи декларации и приемане \r\nОтносно Истанбулската конвенция Беновска припомни изказване на Каракачанов,  че „Ботев би извадил сабята или би гръмнал с револвера, ако му бяха предложили нещо като Истанбулската конвенция“. Водещата допълни, че ОП са категорично против, но не е пряко изяснена позицията на Валери Симеонов. Павлова отговори, че тази седмица започват дебати по тази тема в Аулата на Софийския университет и в Парламента, защото Българското НС има право да разгледа конвенцията и за точките, по които има резерви и не са удовлетворителни, да бъде изготвена уточняваща декларация. Според нея не е редно да се смесват двете цели, а основната е борбата срещу насилието. Беновска подчерта, че не се изясняват докрай детайлите и това не звучи обнадеждаващо. Павлова обясни, че централната идея е против насилието, а стереотипите, за които се говори, трябва да бъдат прецезирани лингвистично и да се даде ясен отговори, че няма да се предвиждат ендополови бракове и половете ще останат по Конституция, както досега, мъжки и женски. Павлова изрази надежда, че градусът на напрежение ще спадне и юристите и НС ще започнат работа. Беновска сподели, че в Софийския университет за пръв път в страната се е създала студентска организация, която ще защитава правата на гейовете и лесбийките в университета. Павлова отговори, че двата процеса не си пречат и такива организации е имало и преди, и в целия свят, но в случая говорим за законодателство. Павлова каза, че е важно да се разруши стереотипът, че „жената трябва да стои зад печката, трябва да бъде бита и няма право да седи и да се храни на масата с мъжа си“ и увери, че не е предвидено приемане на еднополовите бракове и т.н. Беновска попита защо тогава в акредитационните карти за европредседателството има „неопределен пол“. Павлова обясни, че всяко председателство използва този стандартен формуляр, но на този етап никой не се е акредитирал като „друго“. Беновска разказа виц, в който Ивайло Калфин имал среща с човек от третия свят, който на мястото за „Пол“(Sex) в официален формуляр написал „Yes!” (Да!). Павлова обясни, че всеки може да бъде загубен в превода и е важно гостите на европредседателството да не бъдат загубени в превода. Откриването на Европредседателството – речта на Туск, цели, важни посещения и срещи \r\nБеновска попита дали сме се загубили в превода при речта на Доналд Туск на български език. Павлова отговори, че това е изключително уважение за страната, културата, езика и традициите ни. Тя сподели надеждите си, че председателството ще продължи в този дух и индиректната стратегия на председателството е да покаже непознатата страна на България и всичко, с което българите се гордеят – азбука, млади таланти и умове, високи технологии, откриватели, българска реч и история, която е много неизвестна за останалите. Павлова подчерта, че страната ни има както икономически, така и политически потенциал и точно сега е моментът да бъде показан. Според нея ако бяхме обединени това щеше да се случва още по-добре, но заради вота на недоверие нещата седят по друг начин. Тя подчерта, че България може да е двигател на Балканите и негативното впечатление за тях да бъде изчистено. Това ще даде възможност на Европа да се обнови – млади хора, иновации и технологии. Министърът за Европредседателството изрази увереността си в пълната подкрепа от страна на канцлера Меркел и днес е важен ден за стабилността както на Германия, така и на цяла Европа и в частност България. Павлова обясни, че решенията в дневния ред на председателството няма да бъдат възможни, ако Германия не е стабилна – приемането на бюджета, сигурността и релокацията на мигрантите, промяна на икономическия и валутния съюз. Срещата между Меркел и Борисов \r\nБеновска обясни, че е искала да зададе въпрос на вчерашната пресконференция след срещата на министър-председателя Борисов с канцлера Меркел, но помоли Павлова за отговор – Кое е най-важното нещо, което Германия и България направиха за укрепване на ЕС и какво още предстои да направят заедно, за да се затвърди общуването между двете държави като модел на Европейски ценности. Павлова отговори, че основните теми са за сигурността и външните граници, подкрепата за стабилизиране на отношенията с Турция, както и кохезионната политика, защото преди няколко месеца „големите лидери“ са искали да спрат кохезионната политика, но сега България има подкрепата на Германия по изброените направления. Меркел е оценила високо охраняването на външната граница и стабилизацията на отношенията с Турция и Европа като цяло. Павлова припомни, че е имало опит за разделение на държавите в Европа, но това е почти преодоляно и се цели обединение. Водещата отбеляза, че Меркел е обърнала специално внимание на това, че Борисов продължава да е медиатор между Европа и Турция и бъдещата среща във Варна между „големите ръководители“ на ЕС и Ердоган. Павлова обясни, че са предвидени много важни срещи - на 17-ти май – Срещата на върха с 28-те членки на ЕС и 6-те от Западните Балкани, с декларация от София, с която да се начертае бъдещето на Балканите и Европа; Среща с европейските лидери; Срещата между ЕС и Турция и всичко това се подкрепя от лидерите на Европа. Финалният въпрос на Беновска бе „Какъв освен протоколния, под знака на възпитаните – хората, които владеят нормите, ни дадоха „тримата първи“, които дойдоха на откриването на председателството – Юнкер, Таяни, Туск?“ Павлова отговори, че самият факт, че са дошли е силен знак, защото не винаги участват в откриването, а оценката, която са дали не е била куртоазна. Всички посещения за знакови, включително и това на премиера на Япония, утре пристига Чешкият премиер, на 6-ти февруари се очаква холандският премиер и ще се обсъжда темата за Шенгел, а днес пристигат 28-те парламента и в края на седмицата е първият съвет на министрите и ще се обсъжда темата за сигурността и миграцията. \r\nТака завърши разговорът между Лиляна Павлова и Илиана Беновска в седмичното обзорно предаване „Беновска пита“ по „Канал 3“ и „Радио К2“ на 21-ви януари 2018 година.", "date": "2018.01.21", "title": "Лиляна Павлова: БСП ПР-ски подгряваха манджата с вода на недоверие"}
{"url": "http://www.focus-news.net/news/2018/01/21/2479772/nimh-prez-sledvashtoto-denonoshtie-meteorologichnata-obstanovka-shte-se-uslozhni-pod-vliyanieto-na-sredizemnomorskiya-tsiklon-albena.html", "text": "През следващото денонощие под влиянието на средиземноморския циклон „Албена“, който ще преминава през Гърция, Егейско към Черно море метеорологичната обстановка ще се усложни. През нощта валежите ще обхванат цялата страна и ще се усилят. В северозападната половина ще превалява сняг, а в югоизточната – дъжд. Очакват се значителни валежи,  образуване на снежна покривка, а по планинските проходи ще има и навявания. С умерен и силен вятър отначало от североизток, а по-късно от север-северозапад ще нахлува студен въздух и температурите бързо ще се понижават. Минималните температури ще бъдат между минус 3° и 2°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев.\r\nАтмосферното налягане е значително по-ниско от средното за януари – от запад ще започне да се повишава.\r\nУтре, в по-голямата част от страната, валежите ще продължат, като около обяд и по Черноморието дъждът ще премине в сняг. Значителни ще бъдат валежите в Северна и Източна България. Още преди обяд в югозападните райони валежите ще спрат и облачността ще се разкъса. Ще остане ветровито със силен, в Дунавската равнина и Източна България временно и бурен северозападен вятър, който ще е причина за снежни виелици и образуване на преспи и навявания. Максимални температури – между минус 2° и 3°, по Черноморието до 6-8°.\r\nПрез нощта срещу вторник в цялата страна снеговалежите ще спрат и над много райони облачността ще се разкъса.\r\nНад Черноморието ще е облачно с валежи от дъжд, на много места значителни. Около обяд почти навсякъде дъждът ще премине в сняг. Ще бъде ветровито със силен и бурен северозападен вятър. Максимални температури на въздуха: 5-8°. Температурата на морската вода е 7-8°. Вълнението на морето ще бъде 3 бала, с тенденция на усилване.\r\nНад планините ще бъде облачно с валежи от сняг. По-късно през деня в масивите от Югозападна България валежите ще спрат. Ще духа силен и бурен северозападен вятър и ще има снежни виелици и по проходите ще се образуват преспи. Максимална температура на височина 1200 метра около минус 3°, на 2000 метра - около минус 8°.\r\nПрез следващите дни ще бъде студено, но вече без валежи. Снежната покривка в Северна България и по високите полета на Западна ще се задържи и минималните температури там ще са близки и дори по-ниски от минус 10°. Още във вторник вятърът чувствително ще отслабне, на места в Западна България и ще стихне. През втората половина на седмицата ще започне бавно затопляне. Ще има и слънчеви часове, повече в планините, а към четвъртък в повече райони. На места в низините и затворените котловини, както и в Източна България, ще има условия за мъгли или ниска облачност.", "date": "2018.01.21", "title": "НИМХ: През следващото денонощие метеорологичната обстановка ще се усложни под влиянието на средиземноморския циклон „Албена“"}
{"url": "http://www.focus-news.net/news/2018/01/21/2479773/plovdiv-vtora-natsionalna-tvorcheska-sreshta-na-tsigularite-izpalniteli-na-narodna-muzika-shte-se-provede-v-belozem-na-25-yanuari.html", "text": "Втора национална творческа среща на цигуларите, изпълнители на народна музика, ще се проведе в село Белозем на 25 януари. Това съобщи за Радио „Фокус“ – Пловдив", "date": "2018.01.21", "title": "Пловдив: Втора национална творческа среща на цигуларите, изпълнители на народна музика, ще се проведе в Белозем на 25 януари"}
{"url": "http://www.focus-news.net/news/2018/01/21/2479774/thestivalgr-v-solun-zapaliha-klub-na-levicharski-organizatsii-uchastvali-v-kontraprotesta-sreshtu-natsionalistite.html", "text": "В неделя вечер в Солун е бил запален клуб на левичарски организации, участвали в контрапротеста срещу националистите, предава гръцкото електронно издание Тhestival.gr.\r\nСпоред изданието клубът е станал обект на атака на привърженици на крайнодясната организация \"Златна зора\". Тереза Герова", "date": "2018.01.21", "title": "Тhestival.gr: В Солун запалиха клуб на левичарски организации, участвали в контрапротеста срещу националистите"}
{"url": "http://www.focus-news.net/news/2018/01/21/2479775/thestivalgr-fenovete-na-paok-solun-se-obyaviha-v-podkrepa-na-protestirashtite-sreshtu-upotrebata-na-imeto-makedoniya-v-reshavaneto-na-spora-za-imeto.html", "text": "Феновете на ПАОК (Солун) се обявиха в подкрепа на протестиращите срещу употребата на името \"Македония\" в решаването на спора за името по време на срещата срещу \"Аполон\" (Смирнис), завършила 3:0 за солунчани, предава гръцкото електронно издание Тhestival.gr.\r\nСпоред изданието по време на срещата на трибуната на домакините е бил издигнат транспарант \"Македония винаги е била една и само тук\". Тереза Герова", "date": "2018.01.21", "title": "Тhestival.gr: Феновете на ПАОК (Солун) се обявиха в подкрепа на протестиращите срещу употребата на името \"Македония\" в решаването на спора за името"}
{"url": "http://www.focus-news.net/news/2018/01/21/2479776/donald-tramp-edna-godina-na-realna-promyana-statiya-na-donald-tramp-po-sluchay-godishninata-ot-inauguratsiyata-mu.html", "text": "Дори, докато Демократите продължават да поставят препятствия и да си играят на политика, аз никога не съм спирал да се боря за хората и нямам намерение да променям този курс. На 20 януари 2017 година обещах, че този ден ще бъде запомнен като ново начало за американците – денят, в който обикновените хора започнаха да управляват страната отново, пише в статия на президента на САЩ Доналд Тръмп по случай годишнината от началото на президентския му мандат, предадена от американското консервативно издание Washington Examiner.\r\nПрез последните 365 дни, това обещание беше моята пътеводна светлина.\r\nНие поставихме Америка на първо място, осъществяваме реални промени и създаваме възможности за всички наши граждани. От бряг до бряг вече има нов дух. Нашата страна си връща силата по-бързо, отколкото някой можеше да предположи. Американската мечта е възможна отново.\r\nСпоред последните данни, икономиката на САЩ е нараснала с 3% за четвъртото тримесечие на годишна база, точно, колкото и в предишните две тримесечия. Икономиката създаде повече от два милиона работни места, а нивото на безработица падна до най-ниските си нива от 17 години – 4,1%. Ние постигнахме най-ниското ниво на безработица за афроамериканците регистрирано някога, а нивата на безработица при испаноамериканците също достигна рекордно ниски нива. „Крайслер“ обяви плановете си да се върне обратно в САЩ от Мексико. А фондовата борса продължава да поставя рекорд след рекорд.\r\nТочно преди Коледа, ние приехме огромни данъчни облекчения и данъчна реформа, предназначена за американския народ. За първи път от 30 години, ние направихме промени в Данъчния кодекс, за да го опростим и да го направим по-справедлив. Намалихме данъците и за частните лица и за бизнеса и удвоихме данъчните облекчения за деца. Тези промени не само ще позволят на американците да задържат повече от спечелените с тежък труд пари, но и ще позволят на американския работник и компании да са конкурентноспособни отново. \r\nПрез последната година, американците започнаха да получават по-големи заплати и пенсии, американските компании във всички сектори разшириха дейността си и създадоха повече работни места. Създадох много по-добра среда за правене на бизнес, намалявайки бюрокрацията и регулациите. Много казваха, че това не може да бъде направено. Не само, че постигнахме целите си, но и отидохме далеч отвъд тях, елиминрайки 22 регулации за всяка нова, която въведохме.\r\nКато ваш президент, аз освободих огромните ни енергийни запаси, прекратявайки войната срещу въглищата и одобрявайки проекти, като тръбопроводите Keystone XL и Dakota Access pipelines. След 40 години борба с тези, които искаха да задържат американския енергиен потенциал закопан в земята, ние отчуждихме малка част от Арктическия национален резерват за безопасно и отговорно проучване и развитие.\r\nАмериканците живеят в общности, които са по-сигурни, по-силни, по-здрави. Изкореняваме насилието и възстановяваме върховенството на закона. Федералното правителство няма да отвърне поглед от лекарствената епидемия (opoid epidemic), която стана причина за толкова много погребения в толкова много семейства. Наредих на кабинета си да направи реакцията на спешните случаи един от най-важните и спешните си приоритети и отделих повече от един милиард долара за 2017 година за справяне с пристрастяването към лекарствата и други проблеми свързани с наркоманиите.\r\nРеална промяна се случи и на международната арена.\r\nМоментално, след като поех управлението, наредих да се изгради наново нашата военна сила, съставих нова стратегия за национална сигурност, преразгледах ядрената ни стратегия и разположих свръх-модерни системи за защита балистични ракети. Аз лично се срещнах със 150 световни лидери у дома и в чужбина, а нашите велики военни приложиха нови стратегии, чрез които освободиха Мосул и Ракка, освобождавайки близо 100% от територията, която „Ислямска държава“ завзе в Сирия и Ирак и премахвайки ограниченията за американските сили в Афганистан, които ни пречеха да разгромим терористите, а освен това създадох условия за политическо разрешение на тази криза.\r\nВ признание за невероятните заслуги на нашите военни за защитата на нашата родина, един дълг, който никога не можем да изплатим, аз лично съм се заел с това, правителството да изпълни задълженията към нашите ветерани. \r\nНай-накрая, аз запълних свободните места във федералните съдилища със съдии, които ще интерпретират закона, както е написан – включително изключителния председател на Върховния съд – Нил Горсух.\r\nСлед една година, съм горд да докладвам пред американския народ, че ние действително правим Америка велика отново – за всички американци!\r\nДоналд Тръмп – президент на Съединените американски щати. \r\nПревод и редакция:", "date": "2018.01.21", "title": "Доналд Тръмп: Една година на реална промяна (Статия на Доналд Тръмп по случай годишнината от инаугурацията му)"}
{"url": "http://www.focus-news.net/news/2018/01/21/2479777/gabrovo-natsionalen-konkurs-za-martenichki-ot-gaytan-obyavi-emo-etar.html", "text": "Национален конкурс за мартенички от гайтан обяви Етнографски музей на открито „Етър“. В него могат да участват деца и подрастващи на възраст до 18 години от всички населени места в страната, каза за Радио „Фокус“ – Велико Търново Любомира Иванова, уредник в Музея. В състезанието могат да се включат както индивидуални, така и групови участници. Единственото условие е мартениците за конкурса да са изработени от гайтан или той да бъде комбиниран с други материали. „Направили сме едно кратко ръководство за работа с гайтан, което може да се намери в страницата на Етъра, в една от социалните мрежи“, обясни Любомира Иванова. Основната цел на конкурса, по думите й, е децата да обогатят знанията си за обредността, свързана с 1-ви март. „Освен това се оказа, тъй като получаваме много обаждания за поръчка на гайтан, защото участниците няма откъде да го намерят, а ние предлагаме такава възможност, та голяма част от хората не знаят какво всъщност представлява гайтана. Та това е и другата ни цел – да запознаем колкото се може повече българи с това какво всъщност представлява той“, посочи още експертът. Мартеничките за конкурса могат да се изпращат на адрес: Габрово, улица „Ген.Дерожински” 144, Етнографски музей на открито „Етър”, за конкурс „Мартеници от гайтан”. Срокът е до 15 февруари. Отличените мартеници ще останат за фонда на музея.\r\nЛуиза ТРАНЧЕВА", "date": "2018.01.21", "title": "Габрово: Национален конкурс за мартенички от гайтан обяви ЕМО „Етър“"}
{"url": "http://www.focus-news.net/news/2018/01/21/2479778/blagoevgrad-17-sa-administrativnite-dela-obrazuvani-po-zhalbi-sreshtu-zapovedi-na-oblastniya-upravitel-prez-2017-g.html", "text": "Административните дела през 2017 г., които са образувани по жалби срещу заповеди на областния управител, издадени на основание Закона за държавната собственост, Закона за устройство на територията и Закона за собствеността и ползването на земеделски земи за одобряване планове на новообразувани имоти, са общо 17 дела. Това каза за Радио „Фокус“- Пирин Бисер Михайлов, областен управител на Благоевград. „Гражданските дела, с голяма фактическа и правна сложност, които се отнасят до имоти – държавна собственост, по които областният управител действа като пълномощник на министъра на регионалното развитие и благоустройството, включително граждански и административни дела с предмет оспорване на актове, издадени по реда на Закона за кадастъра и имотния регистър, по които областният управител действа като пълномощник на министъра на регионалното развитие и благоустройството, са 23 дела. Постановени са решения по 6 дела, които са в полза на държавата, а останалите са висящи“, каза Михайлов. По думите му по Закона за достъп до обществена информация през 2017 г. областният управител се е произнесъл по 7 подадени заявления за достъп. „Чрез Интернет страницата на областна администрацията сме осигурили пълната информация за обществени поръчки и търгове, конкурси за служители, заповеди и разпореждания на областния управител с висока обществена значимост“, каза Михайлов. По думите му се предоставя информация за дейността на съветите и комисиите към областния управител, като се публикуват всички протоколи от проведените заседания. Публикувани са анализи и доклади на администрацията за 2017 г. с цел откритост пред гражданите на областта. Областна администрация - Благоевград е осигурила пълна информация относно предоставяните административни услуги, процедурите по изпълнение, както е и осигурен процесът по своевременното предоставяне на текуща информация за потребителите на услуги.\r\nЛора КАЛЧЕВА", "date": "2018.01.21", "title": "Благоевград: 17 са административните дела, образувани по жалби срещу заповеди на областния управител, през 2017 г."}
{"url": "http://www.focus-news.net/news/2018/01/21/2479779/nikolay-atanasov-vladimir-visotski-zapisva-parvata-si-dalgosvireshta-plocha-v-bnr.html", "text": "Владимир Висоцки е бил безкрайно щастлив в България, защото по време на този гастрол, поканен от БНР, записва първата своя дългосвиреща плоча. Записът е реализиран в Националното радио. Това каза в интервю за Агенция „Фокус“ журналистът и музикант Николай Атанасов по повод 80-годишнината от рождението на легендарния руски бард Владимир Висоцки. „След това Балкантон издава тази плоча. Далеч по-късно издават негови дългосвирещи плочи във Франция и в САЩ. Той записва много песни, не само включените в плочата. Малко след като се реализират тези записи, те изчезват от радиото. Дълги години никой не знаеше къде са потънали и кой ги е взел“, посочи той.  „Преди няколко години разбрах, че това е сторил Иван Славков- Батето. Той по този начин ги е съхранил. Каква е съдбата им днес никой не знае. Това са едни от малкото много качествени записи в професионално студио, които има Владимир Висоцки“, коментира Николай Атанасов. „През септември 1975 година е първото задгранично турне на „Театър на Теганка“. Те са били поразени от топлата и бурна реакция на публиката. След спектаклите в гримьорните на Висоцки е имало толкова много цветя, колкото никой не е очаквал, че ще има. Зад кулисите и пред театъра са го причаквали за автографи“, обясни музикантът. „Владимир Висоцки днес е класика. Когато някога го слушахме, нямаше официална забрана, но не беше много желан. Висоцки беше символ на бунта, на свободомислещия и свободноговорещият човек, който казва директно и прямо това, което го вълнува и не му харесва“, заяви той. \r\nБиляна ИВАНОВА", "date": "2018.01.21", "title": "Николай Атанасов: Владимир Висоцки записва първата си дългосвиреща плоча в БНР"}
{"url": "http://www.focus-news.net/news/2018/01/21/2479780/dobrich-regionalniyat-klub-46-ti-dobrichki-pehoten-polk-shte-predstavi-balgarskata-istoriya-na-festivali-v-angliya-i-rusiya.html", "text": "Регионалният клуб „46-ти Добрички пехотен полк“ към Национално дружество „Традиция“ ще представи българската история на фестивали в Англия и Русия. Това съобщи неговият председател д-р Добрин Добрев, предаде кореспондентът на Радио „Фокус” – Варна. „Първите покани за Англия и Русия вече пристигнаха. И мисля, че ще имаме сили да се отзовем и достойно да представим нашата българска история там. В Москва отново предстои представяне на цялата българска военна история с нейните най-значими военни периоди. Ще участват много реконструктори на фестивала „Времена и епохи“. В Англия предстои събитие, на което сме поканени за първи път. Това е огромен исторически фестивал, на който страните представят своята история. Ще бъде в края на август. Предстои подготовка и на достойното представяне на отбраната на Шипка, прохода, известен на всеки българин. Предстои пресъздаването на Априлското въстание. Има амбиция с обединените сили на много клубове в страната да бъде представена и битката при Дойран, изключителна и отговорна тема, но ние сме длъжни да я представим достойно пред нашите съвременници“, каза д-р Добрин Добрев. Той допълни, че освен изявите в чужбина предстои отбелязване на 140-та годишнина от освобождението на България и на Добрич, тогавашния Базарджик, от турско робство. „Смятаме да направим много внушително честване в центъра на град Добрич. Независимо от ниските температури, които очакваме, се надявам гражданите на Добрич да бъдат свидетели на него“, каза още д-р Добрев. Той изрази задоволство от участията на клуба в различни чествания и фестивали през миналата година: „Годината наистина беше много успешна за нас. Хубавото е, че тя бе поредната успешна година. Година след година клубът бележи стъпки в положителното си развитие. Мога с гордост да спомена, че на националния турнир „Дръзки“, който се организира за първи път в България, във Варна, нашият клуб се завърна с един златен, два сребърни и един бронзов медал, което говори много добре за огневата подготовка на нашите стрелци. Радостно е, че членовете, участниците във военно-патриотичното дело показват отлични практически умения за работа с оръжие. Това говори за високото ниво на хората, които се развиват в тази дейност. Трудно ми е да разкажа за всички участия през 2017-та, тъй като те са над двадесет. Участия, от които пет са международни“. Клубът е организирал регионални чествания, взел е участие в събития в страната, като отбелязването на 139-годишнината от освобождението на Добрич от турско робство и националния турнир за преднопълнещо оръжие. Клубът е участвал във фестивали в Москва - „Времена и епохи“ и в Чехия, където  е била пресъздадена битката през 1908 година в Знойно.\r\nЖулиета НИКОЛОВА", "date": "2018.01.21", "title": "Добрич: Регионалният клуб „46-ти Добрички пехотен полк“ ще представи българската история на фестивали в Англия и Русия"}
{"url": "http://www.focus-news.net/news/2018/01/21/2479781/dha-erdogan-i-liderat-na-natsionalistite-devlet-bahcheli-sa-na-edinno-mnenie-za-turskata-voenna-operatsiya-v-siriya.html", "text": "Турският президент Реджеп Тайип Ердоган и генералният председател на Партията на националистическото движение (ПНД)  Девлет Бахчели обсъдиха тази вечер в телефонен разговор операцията „Маслинова клонка” на турската армия в Сирия, предаде информационната агенция Догу хабер ажансъ (ДХА). По информация на Президентството, Бахчели е потърсил по телефона лично Ердоган, за да му „засвидетелства пълната си подкрепа”. Както и за да  изтъкне своята позиция, че „тази военна операция е изключително важна”. От своя страна Ердоган е благодарил на Бахчели за  „неговата чувствителност по въпроса” и е подчертал, че „въпросната турска операция е извършена в съответствие  с международното право”. Както и за да обърне внимание, че „тази турска военна операция е в съзвучие с националната сигурност на Турция, успоредно с  нейния принос за мира в региона”, посочва още ДХА. \r\nПревод и редакция:", "date": "2018.01.21", "title": "ДХА: Ердоган и лидерът на националистите Девлет Бахчели са на единно мнение за турската военна операция в Сирия"}
{"url": "http://www.focus-news.net/news/2018/01/21/2479782/pernik-traditsionnata-izlozhba-posvetena-na-surva-e-podredena-v-regionalniya-istoricheski-muzey.html", "text": "Традиционната изложба, посветена на Сурва, е подредена в Регионалния исторически музей в Перник, съобщиха от пресцентъра на Община Перник. Тази година експозицията представя сурвакарската група от пернишкия квартал \"Бела вода\". Могат да видят много снимки, запечатали историята на групата, завоюваните от нея награди, маски и костюми, предоставени от беловодчани и пазени в музейните фондове. Изложбата е под заглавие \"Ние сме беловодските сурвакари, ... но иначе сме си мечкарье\". Всички, дошли на откриването на изложбата, което ще бъде на 22 януари (понеделник) в музея в Перник, ще получат и сурвакарски благослов от представители на сурвакарската група на Бела вода. Откриването на изложбата е част от програмата на 27-то издание на Международния фестивал на маскарадните игри \"Сурва\".", "date": "2018.01.21", "title": "Перник: Традиционната изложба, посветена на Сурва, е подредена в Регионалния исторически музей"}
{"url": "http://www.focus-news.net/news/2018/01/21/2479536/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Частичното спиране на дейността на американското правителство в събота е доказателство за неспособността на двете основни партии да направят нещо друго, освен да се поклонят на своите избирателни бази и се провалиха в опита си да седнат и да стигнат до сделка, пише американското консервативно издание Washington Examiner.\r\nНе е ли велико?\r\nТези спирания на дейността в никакъв случай не са прителни, а само показват, че обикновените американци, притежаващи единствено правото да гласуват на парламентарните избори на всеки две години, са крале и кралици на положението.\r\nВижте какво биха направили политиците, за да заслужат своите гласове. Демократите ще допуснат правителството да спре да работи, само за да покажат подкрепата си за своите „Мечтатели“ (деца на нелегални  мигранти). Републиканците ще направят същото, за да задоволят своите избиратели, които настояват за финансиране на Стената (на границата с Мексико), преди да се помогне на „Мечтателите“.\r\nИ двете имат желание да поемат риска, с надеждата, че мнозинството ще гласува за тях през ноември.\r\nТе не водят борба за бюджетните разходи, имиграцията или военните разходи. Те водят борба за нас и за нашето внимание.\r\nПосочете дори едно правителство на световна сила,я което би спряло дейността на една от основните си институции ненасилствено, без намеса от страна на военните, а в битка за спечелване на симпатиите на обикновените граждани. Дали Русия би го направила, защото народът й е разделен по въпроса къде да се построи следващата ферма за интернет тролове? Ами Китай?\r\n*** Китай трябва да заеме по активна поза във връзка с повишената агресивност на американското правителство, която може да предизвика търговска война между двете най-големи световни икономики, пише китайското правителствено издание за международна политика Global Times.\r\nВ отговор на представения наскоро от Министерството на финансите на САЩ „черен списък“ на китайските онлайн пазари и др. за продажба на фалшиви стоки, Министерството на търговията на Китай в четвъртък изрази откровен скептицизъм спрямо достоверността на списъка.\r\nСписъкът не е подкрепен от солидни доказателства, заяви Гао Фенг, говорител на ведомството. Освен това, той призова САЩ да преоценят усилията си за защита на интелектуалното право спрямо китайските компании.\r\nОтговорът на китайското търговско ведомство е пореден нагледен пример за учтиво и сдържано отношение спрямо търговските противоречия с американската администрация на Доналд Тръмп, която, въпреки това, продължава да изпраща предизвикателни послания, влияещи на двустранната търговия. Ако учтивостта не е достатъчна, за да се преодолеят провокациите, Китай ще трябва да заеме по-твърдя позиция спрямо САЩ.\r\nВ интервю пред Reuters, дадено във Вашингтон в сряда, Доналд Тръмп заяви, че САЩ обмислят да наложат голяма „глоба“ за предполагаемата кражба на интелектуална собственост от Китай.\r\nТвърдейки, че щети може да са много големи, американският държавен глава заяви, че „може да предприеме действия в сферата на търговията с Китай.\r\nПрез последната година, американското правителство торпилира серия от сделки, според които китайските компании трябваше да придобият дялове от американски активи. Последният пример за това е неуспеха на Ant Financial, дъщерна компания на Alibaba, занимаваща се с дигитални платежи, да получи одобрение от регулаторите за покупката на американската компания за трансфер на парични средства Moneygram International.\r\nВ контекста на реакционните търговски действия, Доналд Тръмп заплаши да предприеме действия срещи китайския производител на полупроводници Naura, като в сряда той разкри, че е получил одобрението на американските регулатори за изземане на активите й от американския й конкурент Akrion Systems. Но изглежда, че това е нещо повече от подхода с моркова и пръчката в двусранните отношения. Всички тези действия сочат за повишаване на американския натиск срещу Китай, на която американската администрация на Доналд Тръмп грешно разчита, като начин за прилагане на доктрината „Америка на първо място“.\r\nАко САЩ продължат сбърканите си опити да се справят с уголемяващия се търговски дефицит спрямо Китай, няма да е изненада, ако от това пострадат и двете страни. Данни от китайските митници, публикувани миналата седмица, показаха, че търговския профицит на Китай от търговията със САЩ се е увеличил до рекордните $291,28 милиарда през 2017 година.\r\nВ интервюто си пред Reuters, Тръмп, който се похвали, че последното му посещение в Китай миналата година е донесло $250 милиарда долара на американския бизнес, заяви, че действително има търговска война с Китай.\r\nНеговите думи са сигнал за предстояща студена търговска война. Китай, от своя страна, ще трябва да играе твърдо в търговските отношения. Многото американски компании, опериращи в Китай, прави избора на мишена лесен.\r\n*** Турската артилерия обстреля обекти в северния сирийски район Африн в петък, докато министърът на отбраната на Турция обявяваше официално началото на военна операция срещу подкрепяните от САЩ сирийски кюрдски формирования, въпреки предупрежденията от страна на Вашингтон. Тези събития заплашват да дестабилизират допълнително региона, разкъсван от седемгодишен граждански конфликт, пише авторитетното американско издание The New York Times.\r\nБойците от подкрепяната от Турция „Свободна сирийска армия“, от които се очакваше да са в първите редици на атака, бяха забелязани да се движат към границата по обяд в петък, под акомпанимента на турската артилерия на южната турска граница със Сирия. Военнослужещите заляха мрежата със снимки на мъже и техника, подготвящи се за офанзива.\r\nЗа Турция сирийските кюрдски милиции са част терористична организация, която заплашва националната й сигурност, но не успя да намери подкрепа за интервенцията си срещу тях.  Сирия е срещу турската интервенция и заместник-министърът на външните работи на страната, Файсал Мекдад, заяви, че сирийските ВВС ще унищожат всеки турски самолет, който влезе във въздушното пространство на Африн.\r\nМинистърът на отбраната на Турция Нуреддин Чанъклъ обяви началото на операция в Африн по телевизионния канал A Haber в петък следобед.\r\n„Тук не мога да коментирам кога ще започне операцията и от кое направление“, заяви Чанъклъ. „Това, което искам да кажа е: Тази операция ще бъде осъществена. Терористичните организации ще бъдат изчистени от там“.\r\nОперацията на Турция „е свързана с вътрешната политика“, заяви Ахмед хан, преподавател по международни отношения в Университета Кадир Хас в Истанбул. Според него, кюрдската заплаха е реална заплаха за сигурността сред турското население, но правителството прави това и за да спечели подкрепата на националистическите слоеве на обществото.\r\nВашингтон вече предупреди Анкара да не провежда операцията. Говорителят на Държавния департамент Хедър Науърт заяви в четвъртък, че приоритетът в Сирия е борбата срещу „Ислямска държава“.\r\n„Призоваваме, най-вече Турция, да не предприема подобни действия“, заяви тя. „Фокусът трябва да е върху унищожаването на „Ислямска държава“, така че не искаме те да причиняват още насилие, а да останат концентрирани върху терористите“.\r\nОтделно от това, САЩ са начело на усилията за образуване на кюрдска гранична армия в друга част на Сирия, за да защитава земите си, отнети от „Ислямска държава“. Турция се обяви против създаването на тази сила, на основание, че това ще доведе до разполагането на хиляди кюрдски бойци край турската граница.\r\nРусия, която е зад сирийското правителство, също не се съгласи да подкрепи операцията в Африн. Дори външният министър на страната Сегей Лавров отрече информацията, че руските наблюдатели напускат Африн, в очакване на турската офанзива. \r\nБез подкрепата на Русия, турската интервенция в Африн ще бъде белязана от сериозен риск, казват турските анализатори.\r\n„Това показва разликата в интересите на Турция и Русия“, заяви Керим Хас, лектор по руско-турски отношения в Московския университет. Според неговите думи, Русия не е искала да се замеси в борбата с кюрдите, която се води от 100 години и може да не помогне на турците, ако те срещнат проблеми в Африн. „Русия  не е в Сирия, за да разрешава кюрдския проблем“.\r\n*** Турски военни самолети нанесоха удари по позиции на подкрепяна от САЩ кюрдска милиция в сирийската провинция Африн в събота, според съобщения от турските военни, като този ход най-вероятно ще задълбочи разрива между Анкара и Вашингтон, пише израелското издание The Jerusalem Post.\r\nОперацията отваря нов фронт в сирийската война, на който турците ще се изправят срещу съюзените със САЩ кюрди, по време, когато турско-американските отношения се намират в повратна точка.\r\nБомбардировките бяха осъществени срещу сирийските кюрдски „Отряди за народна самоотбрана“, заявиха турските военни, добавяйки, че подкрепяната от Турция сирийска опозиционна група “Свободната сирийска армия“ ще окаже подкрепа на турските военни за операцията в Африн.\r\nОт кюрдската страна съобщиха, че няколко военнослужещи са ранени в резултат от атаките.\r\nОперацията идва след седмици на предупреждения от турския президент Реджеп Таийп Ердоган и министрите му. Турция смята „Отрядите за народна партия“ и сирийската кюрдска партия „Демократически съюз“ за издънки на Работническата партия на Кюрдистан (ПКК), която води смъртоносна борба за независимост на турските югоизточни области, населени предимно с кюрди, от три десетилетия.\r\nУвеличената мощ на „Отрядите“ в големи части от Северна Сирия изплашиха Анкара, която се притеснява от създаването на независима кюрдска държава по южната си граница.\r\nРазличията в политиката спрямо Сирия усложниха и без това трудните отношения между съюзниците в рамките на НАТО – Турция и САЩ.Вашингтон подкрепи сирийските кюрди, твърдейки, че те са ефективен партньор в борбата срещу „Ислямска държава“.\r\n***", "date": "2018.01.21", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/01/21/2479537/predstoyashti-sabitiya-v-stranata-za-21-yanuari-agentsiya-fokus.html", "text": "***\r\nОт 18.00 часа в зала „Запад“ на Народното събрание на пл. „Народно събрание“ ще се проведе среща на Председателската Тройка на КОСАК, която е съставена от делегациите на парламентите на страната председател (България), предшестващата я страна председател (Естония), следващата страна, която ще поеме председателството (Австрия) и Европейския парламент.\r\n***\r\nВ 09.30 часа в Аджибадем Сити Клиник Болница Токуда екипът на Клиниката по акушерство и гинекология, заедно с екипа на отделението по Неонатология ще отбележи празника на професионалистите – Бабинден. \r\n***\r\nОт 11.00 часа в Младежки театър „Николай Бинев” ще се състои премиерата на \"Бременските музиканти“. \r\n***\r\nОт 11.00 часа в Mall of Sofia ще започне кампанията „За по-човечно детско правосъдие“. \r\n***\r\nОт 13.00 часа Ученици от ПГАВТ „А.С. Попов“ ще раздават прегръдки на софиянци по повод Международния ден на прегръдката. Маршрутът ще започне от бул. „Витоша“ 9, ще премине по бул. „Витоша“ до НДК и ще завърши в мол „Парадайс център“.\r\n***\r\nОт 10.00 до 13.00 часа в Културен център „Морско казино“ благотворителен базар ще набира средства за Фестивала на солта през лятото.\r\n***\r\nВ 10.30 часа пред КЦ „Морско казино“ ще започне полумаратонът „Атанасовско езеро“.\r\n***\r\nВ 11.00 часа в във фоайето на Новия корпус на УМБАЛ Бургас ще бъде отбелязан Деня на родилната помощ – Бабинден. \r\n***\r\nВ 13.00 часа на пл. „Тройката“ срещу книжарница „Хеликон“ ще бъде открит пункт за събиране на пластмасови капачки във формата на голямо метално сърце. Инициативата е под надслов „Да напълним Голямото сърце на Бургас“. \r\n*** \r\nВ 12.30 часа в Стара болница (База II) на МОБАЛ „Д-р Стефан Черкезов“ АД ще бъде отбелязан Бабинден.\r\n*** \r\nОт 16.30 часа в пиано бара на хотел „Панорама“ ще бъде представена стихосбирката на Ирена Сиракова  „Танцът на любовта.“ \r\n***\r\nОт 11.00 часа в АГО на МБАЛ \"Св. Петка\"- гр. Видин ще бъде отбелязан Денят на Родилната помощ. \r\n*** \r\nОт 10.00 часа в НЧ „Съгласие-1905“ - село Писарево ще бъде пресъздаден  ритуалът „Бабинден“. \r\n*** \r\nОт 10.00 часа в         НЧ „Иван Вазов-1893“ - село Първомайцифолклорна група за запазване на народните традиции ще представи обичая „Бабинден“. \r\n*** \r\nОт 10.00 часа в         НЧ „Наука и труд-1904“ - село Горски долен Тръмбеш        ще бъде пресъздаден обичая „Измиване на бабини ръце“. \r\n*** \r\nОт 11.00 часа в  НЧ „Градина-Върбица 1894“ - село Върбица ще бъде представен народният обичай „Бабуване“ по повод Деня на родилната помощ. \r\n*** \r\nОт 11.00 часа в НЧ „Звезда-1905“ - село Правда ще бъде пресъздаден обичаят „Бабуване“. \r\n*** \r\nОт 12.00 часа в         НЧ „Пробуда-1922“ - село Янтра ще се проведе седянка и пресъздаване на обичая „Бабинден“ от групата за изворен фолклор при НЧ „Пробуда-1922“. \r\n***\r\nВ 11.00 часа пред сградата на Областна администрация-Добрич ще се проведе протест на граждани срещу предложението за поскъпване на вода в областта. \r\n***\r\nОт 11.00 часа в Държавен куклен театър „Дора Габе“ ще се играе кукления спектакъл „Косе Босе“.\r\n***\r\nОт 17.30 часа в залата на партера на сградата на Община Дупница ще се състои публично представяне на изработения общ устройствен план. \r\n***\r\nОт 11.00 часа в Кукления театър ще се състои премиерата на „Абра театра“ с режисьор Красимир Господинов. \r\n***\r\nОт 11.00 часа в НЧ „Градина-Върбица 1894“ ще бъде представен народният обичай „Бабуване“ по повод Деня на родилната помощ. \r\n***\r\nОт 10.00 часа в НЧ „Наука и труд-1904“ ще се проведе пресъздаване на обичая „Измиване на бабини ръце“. \r\n***\r\nОт 11.00 часа в пенсионерски клуб „Гагаля“ Българската асоциация на пенсионерите – Русе, читалището в село Николово и Жени ГЕРБ – Русе ще пресъздадат традиционния български обичай Бабинден. Тържеството ще започне от голямата чешма на селото, където ритуално ще се измият ръцете на дългогодишната лекарка д-р Наталия Зартова от младите жени, а по-късно ще продължи в пенсионерския клуб с музикална програма. \r\n***\r\nОт 10.00 часа в НЧ „Съгласие-1905“ ще бъде пресъздаден ритуалът „Бабинден“. \r\n***\r\nОт 11.00 часа в НЧ „Звезда-1905“ ще бъде пресъздаден обичая „Бабуване“. \r\n***\r\nОт 10.00 часа в НЧ „Иван Вазов-1893“ Фолклорна група за запазване на народните традиции ще представи обичая „Бабинден“. \r\n***\r\nОт 12.00 часа в НЧ „Пробуда-1922“ ще бъде пресъздаден обичаят „Бабинден“ от групата за изворен фолклор при НЧ „Пробуда-1922“.", "date": "2018.01.21", "title": "Предстоящи събития в страната за 21 януари (Агенция „Фокус“)"}
{"url": "http://www.focus-news.net/news/2018/01/21/2479538/der-standard-germaniya-angela-merkel-privetstva-planovete-za-sreshta-na-liderite-na-es-s-redzhep-tayip-erdogan.html", "text": "Германският канцлер Ангела Меркел приветства планираната среща между лидерите на Европейския съюз и турския президент Реджеп Тайип Ердоган. \"Нуждаем се от редовни отношения с нашия съсед, за да разрешим проблемите, които възникват\", подчерта Меркел в събота в София след среща с българския премиер Борис Борисов, пише националният ежедневник Der Standard.\r\n„Ето защо аз приветствам инициатива на българския министър-председател... да проведе заедно с председателите на Европейския съвет, Европейската комисия и Европейския парламент среща с турския президент, за да се говори открито за всички спорни въпроси\", заяви Меркел, като подчерта, че вижда добра възможност за диалог на тази среща, която трябва да се проведе в българския пристанищен град Варна. \r\nПоследните разговори на лидерите на ЕС с Ердоган се състояха през май миналата година в кулоарите на срещата на върха на НАТО в Брюксел. ЕС работи в тясно сътрудничество с Турция, например по отношение на миграцията и борбата срещу тероризма. Въпреки това, през последните месеци отношенията между Берлин и Анкара се обтегнаха допълнително заради серията арести на германски граждани в страната. Едва през последните седмици Турция изпрати сигнали за сближаване с Германия.\r\nПринципното коалиционно споразумение между ХДС, ХСС и ГСДП не изисква прекратяване на преговорите за турското членство в ЕС. Същевременно обаче в документа се посочва, че нито разширението на Митническия съюз с Турция, нито откриването на нови преговорни глави понастоящем са в дневния ред на Берлин. Тереза Герова", "date": "2018.01.21", "title": "Der Standard (Германия): Ангела Меркел приветства плановете за среща на лидерите на ЕС с Реджеп Тайип Ердоган"}
{"url": "http://www.focus-news.net/news/2018/01/21/2479539/ivitsa-dachich-poseshtenieto-na-aleksandar-vuchich-v-kosovo-e-ot-reshavashto-znachenie-za-stabilnostta-mu.html", "text": "Посещението на сръбския държавен глава Александър Вучич в Косово е от решаващо значение за мира и стабилността му, заяви първият дипломат на Белград и вицепремиер на страната Ивица Дачич, отбелязва скопското електронно издание „Стандард“.\r\n„С това смело решение Вучич показа, че Сърбия е привързана към запазването на мира и защитата на сръбския народ в Косово (в източника – Косово и Метохия), за разлика от много други – като албанците, част от международната общност, много опозиционни партии в Сърбия\", подчерта Дачич, като същевременно увери, че Белград няма да се откаже от защитата на сръбския народ в Косово. Тереза Герова", "date": "2018.01.21", "title": "Ивица Дачич: Посещението на Александър Вучич в Косово е от решаващо значение за стабилността му"}
{"url": "http://www.focus-news.net/news/2018/01/21/2479540/fas-martin-shults-e-gord-ot-diskusiite-v-gsdp-za-badeshteto-na-koalitsionnite-pregovori-sas-sayuza-hdshss.html", "text": "Председателят на Германската социалдемократическа партия (ГСДП) Мартин Шулц е горд от начина, по който водената от него политическа сила дискутира бъдещето на коалиционните преговори със Съюза (ХДС/ХСС). \r\n„Гордея се с това колко сериозно и справедливо този труден въпрос беше обсъден в ГСПД. Партията винаги е била силна, когато представителите на цялото общество обсъждат въпроси от основно значение“, заяви Шулц за Die Frankfurter Allgemeine Sonntagszeitung.\r\nЛидерът на германските социалдемократи подчерта европейското измерение на извънредния конгрес на партията. „В неделя не само Германия ще гледа към Бон, но и голяма част от Европа, няма съмнение, че всички делегати са наясно с техните отговорности\", увери Шулц.\r\nВ неделя, 21 януари, ГСДП се събира на извънреден конгрес в Бон, в рамките на който 600 делегати ще вземат решение дали партията да влезе в преговори със Съюза (ХДС/ХСС) за съставянето на нова голяма коалиция в Берлин. Принципното споразумение между партиите бе постигнато на 12 януари, след финален рунд от преговори, продължил повече от денонощие. Веднага след това обаче съпротивата в редиците на ГСДП срещу коалиция с политическия блок, воден от канцлера Ангела Меркел, бе възобновена с пълна сила.  Тереза Герова", "date": "2018.01.21", "title": "FAS: Мартин Шулц е „горд“ от дискусиите в ГСДП за бъдещето на коалиционните преговори със Съюза (ХДС/ХСС)"}
{"url": "http://www.focus-news.net/news/2018/01/21/2479541/interfaks-po-nepotvardeni-danni-broyat-na-zaginalite-pri-napadenieto-v-hotel-v-kabul-e-10-dushi.html", "text": "По непотвърдени данни броят на загиналите в резултат на атаката в хотел „Интерконтинентал“ в афганистанската столица Кабул е 10 души, предава Интерфакс, като се позовава на публикации в местни медии.\r\nПо-рано бе съобщено, че в хотела са чути две експлозии, както и стрелба. Уточнява се, че част от сградата е в пламъци. Районът е отцепен от полицията. \r\nСъгласно информацията, разпространена към настоящия момент, въоръжени нападатели, сред които и самоубийствени атентатори, са щурмували хотела около 21.30 часа местно време. В момента на атаката в сградата са чествани две сватбени тържества. Нападателите са открили огън по гостите. Правоохранителните органи са успели да изведат голяма част от посетителите. Според други доклади в хотела се е провеждала и конференция с участието на специалисти по информационни технологии от редица провинции на Афганистан. Тереза Герова", "date": "2018.01.21", "title": "Интерфакс: По непотвърдени данни броят на загиналите при нападението в хотел в Кабул е 10 души"}
{"url": "http://www.focus-news.net/news/2018/01/21/2479542/deutsche-welle-v-rumaniya-otnovo-byaha-organizirani-masovi-antipravitelstveni-protesti.html", "text": "Във вечерните часове на събота десетки граждани на Румъния отново излязоха на протести срещу действията на правителството им, предава Deutsche Welle. В столицата Букурещ бе съобщено за около 70 хил. участници в демонстрацията. Такива обаче бяха организирани в още 20 града на страната.\r\nРумънците са недоволни от реформата в законодателството, която парламентът утвърди през декември миналата година по инициатива на управляващата коалиция – „Алианс на либерали и демократи“ и Социалдемократическата партия. Президентът Клаус Йоханис така и не ги подписа законите, което попречи влизането им в сила.\r\nКъм настоящия момент правителството на Румъния е водено временно от министъра на националната отбрана Михай Фифор. Неговият предшественик на поста Михай Тудосе подаде оставка на 15 януари след конфликт с председателят на СДП Ливиу Драгней, който е разследван за корупция. Поради тази причина той не може да заеме премиерския пост в страната. \r\nОт редакцията отбелязват, че Драгней е лично заинтересован от смекчаването на антикорупционния закон в страната. Първият опит на правителството в тази посока се провали заради масовите протести от февруари 2017 г. Тереза Герова", "date": "2018.01.21", "title": "Deutsche Welle: В Румъния отново бяха организирани масови антиправителствени протести"}
{"url": "http://www.focus-news.net/news/2018/01/21/2479543/anadolu-agency-nachalnikat-na-generalniya-shtab-na-turskata-armiya-e-razgovaryal-s-kolegite-si-ot-sasht-i-rusiya-predi-nachaloto-na-operatsiyata-v-afrin.html", "text": "Началникът на Генералния щаб на турската армия е провел телефонни разговори с колегите си от САЩ и Русия, съответно ген. Джоузеф Дънфорд и ген. Валерий Герасимов, преди началото на операцията в района на сирийския град Африн, предава Anadolu Agency, като се позовава на изявление от военните на Анкара.\r\nОт разпространения текст става ясно, че разговорите са се състояли по искане на Москва и Вашингтон.\r\nТурция започна операцията „Маслинова клонка\" в късния следобед на събота. От Анкара поясняват, че тя има за цел да гарантира сигурността и стабилността по границите на Турция и региона, както и „да защити сирийския народ от потисничеството и жестокостта на терористите“.. Тереза Герова", "date": "2018.01.21", "title": "Anadolu Agency: Началникът на Генералния щаб на турската армия е разговарял с колегите си от САЩ и Русия преди началото на операцията в Африн"}
{"url": "http://www.focus-news.net/news/2018/01/21/2479544/poseshtenieto-na-kantslera-na-frg-v-balgariya-prez-prizmata-na-germanskite-medii-blagodarnost-za-ohranata-na-vanshnata-granitsa-na-obshtnostta-i-podkrepa-za-ideyata-za-sreshta-es-turtsiya-no-nito-duma-za-shengen-i-evrozonata-obzor.html", "text": "„Канцлерът на ФРГ Ангела Меркел бе на кратка визита в България“ в събота, 20 януари, бе лаконичното заглавие, с което германският телевизионен канал ZDF предаде за състоялото се пътуване на правителствения лидер на Берлин.\r\nМеркел бе посрещната от българския премиер Бойко Борисов, с който обсъдиха ротационното председателство на Съвета на ЕС, което София пое в началото на новата година. Тема на разговорите бе също и реформата в областта на европейската политика за убежище.\r\nТелевизията припомня, че България постави акцента на настоящото си председателство на евроинтеграцията на страните от Западните Балкани.\r\nАко Европейският съюз иска да се утвърди на международната сцена, държавите-членки трябва да действат заедно - например в областта на политиката за сигурност и в икономика, подчерта канцлерът на ФРГ Ангела Меркел в рамките на посещението си в българската столица София, бе акцентът, който радио  Deutschlandfunk избра за публикацията, посветена на визитата на германския лидер в страната ни.\r\nМедията подчерта, че Меркел е направила коментарите си с оглед на опитите на Китай да проведе отделен диалог с 16 държави от Източна и Югоизточна Европа, не всички от които са част от Общността, коментират от редакцията. Други подробности от визита на Меркел в София не бяха приведени.\r\nБлизо седмица, след като България официално пое председателството на Съвета на Европейския съюз, канцлерът на ФРГ Ангела Меркел посети София, отбеляза Euronews в германската си редакция. \r\nВ рамките на кратката си визита, Меркел изрази подкрепа на плановете на България да работи за подобряване на отношенията с Турция. След преговори с българския министър-председател Бойко Борисов германският канцлер подчерта, че са необходими регламентирани отношения с Турция. \r\nСъщевременно тя добави: „Бих искала да благодаря на България и за нейната защита на границата. Това е голяма задача, особено на българо-турската граница, Германия подкрепя България, Фронтекс подкрепя България и ние сме там, за да помагаме и съветваме, но основната работа трябва да бъде направена тук, и бих искала да изкажа благодарности\".\r\nБорисов насърчи срещата на високо равнище между ЕС и Турция. По отношението желанието на България да се присъедини към Шенгенското пространство, Меркел заяви, че въпросът скоро ще бъде включен в дневния ред на обсъжданията.\r\nГерманският канцлер Ангела Меркел приветства планираната среща между лидерите на Европейския съюз и турския президент Реджеп Тайип Ердоган. \"Нуждаем се от редовни отношения с нашия съсед, за да разрешим проблемите, които възникват\", подчерта Меркел в събота в София след среща с българския премиер Борис Борисов, написа вестник Der Standard.\r\n„Ето защо аз приветствам инициатива на българския министър-председател... да проведе заедно с председателите на Европейския съвет, Европейската комисия и Европейския парламент среща с турския президент, за да се говори открито за всички спорни въпроси\", заяви Меркел, като подчерта, че вижда добра възможност за диалог на тази среща, която трябва да се проведе в българския пристанищен град Варна. \r\nПоследните разговори на лидерите на ЕС с Ердоган се състояха през май миналата година в кулоарите на срещата на върха на НАТО в Брюксел. ЕС работи в тясно сътрудничество с Турция, например по отношение на миграцията и борбата срещу тероризма. Въпреки това, през последните месеци отношенията между Берлин и Анкара се обтегнаха допълнително заради серията арести на германски граждани в страната. Едва през последните седмици Турция изпрати сигнали за сближаване с Германия.\r\nПринципното коалиционно споразумение между ХДС, ХСС и ГСДП не изисква прекратяване на преговорите за турското членство в ЕС. Същевременно обаче в документа се посочва, че нито разширението на Митническия съюз с Турция, нито откриването на нови преговорни глави понастоящем са в дневния ред на Берлин.\r\nВ неделя, 21 януари, в рамките на извънреден конгрес в Бон, 600 делегати на Германската социалдемократическа партия (ГСДП) ще вземат окончателно решение за съдбата на новата голяма коалиция във ФРГ – тема, която канцлерът Ангела Меркел засегна в рамките на краткото си посещение в България в събота, коментира националният ежедневник Die Welt.\r\nСтраната от Югоизточна Европа, както подчертават от редакцията, председателствала Съвета на Европейския съюз от 11 януари и гледа със загриженост бавния темп на формиране на правителството в Берлин. \r\nБългарският премиер Бойко Борисов изрази надежди, че правителството в Германия ще бъде създадено „възможно най-бързо\", тъй като страната е важна за взимането на решения на Стария континент. „Германия е двигателят на Европа\", припомни министър-председателят на България.\r\nОт редакцията подчертават, че Меркел е реагирала малко раздразнено на напомнянето от страна на Борисов. „Опитвам се да изпълня задълженията си по правилния начин, същевременно работим усилено, за да имаме стабилно правителство\", категорична бе канцлерът на ФРГ, допълвайки, че очаква резултатите от конгреса на ГСПД „и след това се надяваме да започнем коалиционни разговори“.\r\nЩо се отнася до ЕС, Меркел заяви: \"Светът не ни чака\". Ето защо за нея е било важно пътуването й до България да бъде в качеството й на канцлер. В петък тя проведе среща с френския президент Еманюел Макрон, за да обсъдят политиката на ЕС, припомня изданието. Тереза Герова", "date": "2018.01.21", "title": "Посещението на канцлера на ФРГ в България през призмата на германските медии – благодарност за охраната на външната граница на Общността и подкрепа за идеята за среща ЕС-Турция, но нито дума за Шенген и еврозоната (ОБЗОР)"}
{"url": "http://www.focus-news.net/news/2018/01/21/2479545/new-york-daily-news-statuyata-na-svobodata-padna-zhertva-na-amerikanskoto-pravitelstvo.html", "text": "В събота емблематичната Статуя на свободата в Ню Йорк затвори за посетители благодарение на спирането на работата на правителството на САЩ, съобщава изданието New York Daily News.\r\nАмериканското правителство остана без финансиране за първи път от 2013 г. насам, след като Сенатът отхвърли новия краткосрочен бюджет, който трябваше да осигури финансиране на държавните институции до 16 февруари.\r\nРешаващо гласуване показа, че републиканци и демократи не са успели да постигнат компромис по бюджета, въпреки интензивните преговори и намесата на държавния глава на САЩ Доналд Тръмп.\r\nРепубликанците, които имат мнозинство в Сената (51 от общо 100 места), не успяха да убедят демократите да приемат новия нормативен акт в замяна на допълнителни преговори по статута на стотици хиляди млади имигранти, които са пристигнали незаконно в САЩ като деца, и които попадаха под временна защита от експулсиране по програма на предишния президент Барак Обама. Тереза Герова", "date": "2018.01.21", "title": "New York Daily News: Статуята на свободата \"падна жертва\" на американското правителство"}
{"url": "http://www.focus-news.net/news/2018/01/21/2479546/the-sunday-times-mvnr-na-velikobritaniya-otpravi-preduprezhdeniya-kam-grazhdanite-si-pochivashti-na-ostrov-yamayka.html", "text": "На британските туристи в Ямайка бе казано да не напускат хотелите, в които са отседнали, заради опасност от избухване на насилие и престъпления, съобщава вестник The Sunday Times.\r\nИзвънредно положение е обявено в района около популярния курортен град Монтего Бей, където избухна насилие, като включително бе съобщено и за няколко избухнали престрелки.\r\nРайонът на северното крайбрежие на Ямайка, който годишно е посещаван от около 200 британски туристи, е арена на насилие и убийства, свързани с дейността на престъпни групировки. Местните власти съобщиха, че през последната година броят на убийствата в района се е увеличил почти двойно.\r\nВъншното министерство в Лондон посъветва британците да ограничат пътуванията си извън курортите, особено през нощните часове. Към настоящия момент обаче няма издадено предупреждение за риск от пътуване до Ямайка, уточняват от редакцията.  Тереза Герова", "date": "2018.01.21", "title": "The Sunday Times: МВнР на Великобритания отправи предупреждения към гражданите си, почиващи на остров Ямайка"}
{"url": "http://www.focus-news.net/news/2018/01/21/2479547/the-guardian-parvata-godishnina-ot-inauguratsiyata-na-donald-tramp-e-pomrachena-ot-haos.html", "text": "Първата годишнина от встъпването в длъжност на държавния глава на САЩ Доналд Тръмп бе белязана от истински хаос, след като правителството спря работа, а в десетки градове в цялата страна бяха организирани протести, коментира британският вестник The Guardian.\r\nБлизо 800 хил. федерални служители получиха разпореждане да останат вкъщи, след като Белият дом и Конгресът не успяха да постигнат компромис по законопроекта за държавните разходи. От съществено значение е персоналът на Въоръжените сили на САЩ да останат на работа, но ако ситуацията продължи, на тях вероятно няма да им бъдат изплатени възнагражденията. \r\nАмериканските военнослужещи зад граница бяха сред първите, които „вкусиха“ последиците от ситуацията във Вашингтон, след като стана ясно, че няма да имат възможност да гледат неделните плейофи от Националната футболна лига на САЩ, тъй като мрежата за излъчване на въоръжените сили спря работа. \r\nТръмп отмени пътуването си в комплекса Мар-а-Лаго в щата Флорида, където се надяваше да отпразнува с гала вечеря първата годишнина от поемането му на президентския пост.  \r\nВместо това, държавният глава взе решение да остане във Вашингтон. Там обаче десетки хиляди американци отбелязаха с шумни демонстрации годишнината от протестите срещу него. Подобни акции бяха организирани и в редица други големи градове в цялата страна, подчертават от редакцията на британското издание.  Тереза Герова", "date": "2018.01.21", "title": "The Guardian: Първата годишнина от инаугурацията на Доналд Тръмп е помрачена от хаос"}
{"url": "http://www.focus-news.net/news/2018/01/21/2479548/kantslerat-angela-merkel-zastana-zad-balgariya-za-vlizane-v-shengen-i-izrazi-golemi-ochakvaniya-ot-evropredsedatelstvoto-obzor.html", "text": "Премиерът Бойко Борисов посрещна германския канцлер Ангела Меркел в София. Меркел пристигна на работно посещение в България по покана на българския министър-председател. При срещата си двамата обсъдиха приоритетите на Българското председателство на Съвета на Европейския съюз, както и актуални политически теми.\r\nНа съвместна пресконференция канцлерът Ангела Меркел застана зад България за влизане в Шенген и изрази големи очаквания от европредседателството. Тя заяви, че Германия споделя целите на страната ни и благодари на Борисов за сърдечния прием в София. Според нея българското правителство е отлично подготвено. „Мотото „Съединението прави силата“ е точно това, от което има нужда ЕС“, заяви Меркел и благодари на България за начина, по който пази външната граница. Според канцлера добрият живот в мирна Европа се нуждае и от участието на Западните Балкани, от това те да получат европейска перспектива. По отношение на сътрудничеството с Турция и въпросите за миграцията, тя отбеляза, че България ще продължи работата по досието за общата европейска политика в областта на убежището. „Фронтекс\" подкрепя България, Германия подкрепя България с думи и дела, основната работа обаче трябва да бъде свършена тук, за което искам да ти благодаря\", обърна се тя към премиера Борисов. Меркел приветства идеята на България да изгради във Варна газов хъб, който да диверсифицира доставките на газ в Европейския съюз.\r\nКанцлерът заяви, че не може да каже конкретна дата, но в най-скоро време, постепенно и на етапи, ще започнат да се въвеждат правилата на Шенгенското пространство, на първо място по летищата. Тя призна, че отдавна се обсъжда присъединяването на България към Шенген и се виждат усилията на страната ни. По отношение на евроинтеграцията на Западните Балкани, тя отчете, че Германия вижда перспектива за присъединяването им. „За нас е важно това присъединяване да стане на основа на изпълняване на критериите. Ние можем да отваряме глави и да водим преговори, но съответната държа трябва да покаже резултати“, допълни още канцлерът на Германия.\r\nВ отговор на въпрос за активността ѝ във външната политика на фона на преговорите за съставяне на стабилно правителство във вътрешнополитически план, тя уточни, че изчакват конгреса на Социалдемократическата партия и се надяват да започнат разговори за коалиция и за създаване на стабилно правителство. Тя подчерта, че се опитва да изпълнява по най-добрия възможен начин ежедневните си задължения и успоредно с това да работи за създаването на стабилно правителство в Германия.\r\nСпоред канцлера Ангела Меркел среща между Турция и ЕС във Варна би била само за добро за всички. Той изрази радостта си, че във Варна ще има среща между министър-председателя на България, председателите на ЕК, на ЕП. Според нея тази среща е добър шанс да се говори и с турския президент за всички въпроси, които ги вълнуват.\r\nОт своя страна българският премиер Бойко Борисов отбеляза, че истински се надява, че добрият приятел на България Мартин Шулц и техният конгрес ще вземат това решение и максимално бързо ще се направи правителство в Германия. „Знам отношението на Мартин Шулц към България и надали ще остане обиден, че канцлерът Ангела Меркел е дошла да ни види. И той би дошъл да ни види със сигурност“, добави Борисов и подчерта, че е най-щастлив от това, че ЕС води мирна, добросъседска политика. Българският премиер благодари за подкрепата относно газовия хъб „Балкан“, както и за подкрепата за опазването на границата. „Благодаря за тези 160 млн. евро, които в Братислава ЕС отпусна за границата. Благодаря и за полицаите и ФРОНТЕКС, които съвместно с нас охраняват Шенгенската външна граница на ЕС“, допълни той.\r\nСпоред него по въздух и вода няма никакъв проблем България да влезе в Шенген и днес. Борисов уточни, че много разчита на посещението на холандския премиер Марк Рюте на 6 февруари, понеже Холандия най-гласно е изразила несъгласието си България и Румъния да са в Шенген. „Да има възможност неговите експерти да обиколят цялата граница, всички пунктове, където искат“, заяви Бойко Борисов и допълни, че ще им бъде осигурен пълен достъп до където пожелаят да отидат по избор. „След като проведа разговора с него, както Ангела каза, тогава ще водя и разговори с нея“, каза още той.\r\nСпоред него България не е никакъв риск за еврозоната и пътят на страната ни за чакалнята е отворен. По думите му що се касае за еврозоната и бившият министър на финансите Волфганг Шойбле, и канцлерът Ангела Меркел знаят, че България е една от най-дисциплинираните държави в ЕС. „Имаме най-нисък външен дълг, нулев бюджетен дефицит, бюджетен излишък, огромен фискален резерв, златен резерв в Централната банка, ръст на икономиката 4%, 6% безработица, нулева инфлация, повишават се с по 10-12 % доходите по Евростат“, обясни Борисов. „Разбира се искаме още много и по-бързо, убеден съм, че и това ще се направи. България не е никакъв проблем, никакъв риск за еврозоната и нашият път за чакалнята е отворен. Това е дело на Европейската централна банка (ЕЦБ), но ние домашното, както казва, сме си го написали. Въпрос на решение на ЕЦБ“, каза още министър-председателят.\r\nБорисов уточни, че с председателя на ЕП Антонио Таяни, с председателя на ЕК Жан-Клод Юнкер и председателя на ЕС Доналд Туск, както и с турския президент Реджеп Ердоган са провели разговори. „Непрекъснато има претенции от страна на Турция към ЕС, че не е изплатено плащането още по първото споразумение за мигрантите, затова което сме е споразумели. Знаем и за тежките отношение насложени през последната година и половина между много от големите европейски държави и Турция. Едната такава буферна среща във Варна би била само за добро за всички нас“, каза Борисов.\r\nНа въпрос дали канцлерът на Германия ще подкрепи позицията на българския премиер по отношение на кохезионната политика след Брекзит, Борисов отговори: „Мога да цитирам канцлера Меркел на въпроса по тази тема - работи ли добре кохезионната политика. Казах, всичко хубаво, каквото сме направили – жп линии, метро, магистрали, конкурентоспособност, образователна инфраструктура, екология, го дължим на кохезионните фондове. И тя каза - тогава трябва да остане“. \r\nЛюба АЛЕКСИЕВА", "date": "2018.01.21", "title": "Канцлерът Ангела Меркел застана зад България за влизане в Шенген и изрази големи очаквания от европредседателството (ОБЗОР)"}
{"url": "http://www.focus-news.net/news/2018/01/21/2479549/afp-zakonoproektat-za-darzhavnite-razhodi-shte-bade-glasuvan-v-senata-na-sasht-v-ponedelnik.html", "text": "В събота (местно време) лидерът на републиканците в Сената Мич Макконъл насрочи нов ключов вот за законопроекта за държавните разходи за понеделник, 22 януари, предава AFP.\r\n„Уверявам ви, че ще гласуваме в понеделник, освен ако няма желание това да бъде направено по-рано\", се казва в изявление на Макконъл.\r\nАмериканското правителство остана без финансиране за първи път от 2013 г. насам, след като Сенатът отхвърли новия краткосрочен бюджет, който трябваше да осигури финансиране на държавните институции до 16 февруари.\r\nРешаващо гласуване показа, че републиканци и демократи не са успели да постигнат компромис по бюджета, въпреки интензивните преговори и намесата на държавния глава на САЩ Доналд Тръмп.\r\nРепубликанците, които имат мнозинство в Сената (51 от общо 100 места), не успяха да убедят демократите да приемат новия нормативен акт в замяна на допълнителни преговори по статута на стотици хиляди млади имигранти, които са пристигнали незаконно в САЩ като деца, и които попадаха под временна защита от експулсиране по програма на предишния президент Барак Обама. Тереза Герова", "date": "2018.01.21", "title": "AFP: Законопроектът за държавните разходи ще бъде гласуван в Сената на САЩ в понеделник"}
{"url": "http://www.focus-news.net/news/2018/01/21/2479550/faz-horst-zeehofer-ochakva-germanskite-sotsialdemokrati-da-kazhat-da-na-pregovorite-za-nova-golyama-koalitsiya.html", "text": "Председателят на Християнсоциалния съюз (ХСС) Хорст Зеехофер очаква германските социалдемократи да кажат „да“ на преговорите за нова голяма коалиция, отбелязва националният ежедневник Die Frankfurter Allgemeine Zeitung.\r\nАко Германската социалдемократическа партия (ГСДП) даде „зелена светлина“ на коалиционните преговори, то разговорите може да бъдат финализирани още в първите дни на февруари, изрази увереност баварският политик. А това означава, че новото федерално правителство може да положи клетва през първата половина на месец март. \r\nВ неделя, 21 януари, ГСДП се събира на извънреден конгрес в Бон, в рамките на който 600 делегати ще вземат решение дали партията да влезе в преговори със Съюза (ХДС/ХСС) за съставянето на нова голяма коалиция в Берлин. Принципното споразумение между партиите бе постигнато на 12 януари, след финален рунд от преговори, продължил повече от денонощие. Веднага след това обаче съпротивата в редиците на ГСДП срещу коалиция с политическия блок, воден от канцлера Ангела Меркел, бе възобновена с пълна сила.  Тереза Герова", "date": "2018.01.21", "title": "FAZ: Хорст Зеехофер очаква германските социалдемократи да кажат „да“ на преговорите за нова голяма коалиция"}
{"url": "http://www.focus-news.net/news/2018/01/21/2479551/the-independent-politsiyata-v-niderlandiya-shte-sablicha-mladezhi-oblecheni-s-tvarde-skapi-za-tyah-drehi.html", "text": "Полицията в нидерландския град Ротердам стартира нова пилотна програма, която ще  позволи на служителите да конфискуват скъпи дрехи и бижута от млади хора, ако те изглеждат твърде бедни, за да ги притежават, съобщава британският вестник The Independent.\r\nПредставителите на правоохранителните органи поясняват, че действията им ще бъдат насочени предимно към по-млади мъже, облечени в дизайнерски дрехи, които обаче е малко вероятно да могат да си позволят. Ако лицето не може да изясни как е платило за тях, то облеклото им ще бъде конфискувано. \r\nИдеята на програмата е да се възпрепятства престъпността чрез изпращането на ясен сигнал към онези, които „заработват“ печалбата си по недобросъвестен начин. \r\nНачалникът на полицията в Ротердам Франк Паув заяви пред местен вестник: „Това често са младежи, които се смятат за недосегаеми. Ще ги събличаме на улицата“. Паув подчерта, че и към настоящия момент служителите на реда често имат ситуации, в които конфискуват часовници марка „Ролекс“, но дрехи – рядко. „Някои млади хора вече ходят с якета от 1800 евро. Те нямат никакъв доход, така че въпросът е как са ги получили\", подчертава Паув. \r\nСъгласно думите му, има младежи, които нямат доходи, вече са в дълг, но въпреки това носят скъпи дрехи. Това „подкопава върховенството на закона\" и изпраща „напълно погрешен сигнал към гражданите\", обяснява Паув.\r\nОт редакцията отбелязват, че програмата е сходна с инициатива, която полицията в Нидерландия проведе по-рано, а именно – проверка на луксозни автомобили заради предполагаемо незаконно придобиване. Тереза Герова", "date": "2018.01.21", "title": "The Independent: Полицията в Нидерландия ще „съблича“ младежи, облечени с твърде скъпи за тях дрехи"}
{"url": "http://www.focus-news.net/news/2018/01/21/2479552/the-daily-express-nastapi-denyat-d-za-angela-merkel.html", "text": "Бъдещето на Ангела Меркел като канцлер на ФРГ ще бъде решено в неделя, 21 януари, когато 600 делегати на Германската социалдемократическа партия (ГСДП) ще гласуват на извънреден конгрес в Бон за влизането в нова голяма коалиция – четири месеца, след като нейната власт бе разбита на катастрофалните избори за федерален парламент, коментира британското издание The Daily Express.\r\nКанцлерът се бори да спаси политическата си кариера, след като не успя да състави коалиция на фона на неубедителния резултат от изборите през септември. Съюзът (ХДС/ХСС) и ГСДП успяха да постигнат предварително споразумение миналата седмица, но то все още не е получило официално одобрение от социалдемократите. \r\nПредседателят на ГСДП и бивш председател на Европейския парламент Мартин Шулц трябва да получи подкрепата на делегатите, за да продължи преговорите с водения от Меркел политически блок. Той е изправен пред силна реакция от лявото крило и Младежкия съюз на партията, които твърдят, че споразумението не носи почерка на социалдемократите.\r\nСпоред тях ГСДП ще събере повече позитиви, ако остане в опозицията, след като отбеляза най-лошия си изборен резултат от 1949 г. насам.\r\nОтрицателният вот на делегатите ще удължи политическата безизходица в Германия, която е най-голямата европейска икономика. Страната е без правителство след изборите през септември, на които крайнодясната „Алтернатива за Германия“ постигна забележителен успех. \r\nВъзможните сценарии след това ще включват нови избори или правителство на малцинството, водено от Меркел. Последният вариант е без прецедент в следвоенната история на Германия.\r\nОт редакцията коментират, че за Ангела Меркел е настъпил денят „Д“, в който с политическата й кариера може да бъде свършено, правейки асоциация с началото на десанта в Нормандия.  Тереза Герова", "date": "2018.01.21", "title": "The Daily Express: Настъпи денят „Д“ за Ангела Меркел"}
{"url": "http://www.focus-news.net/news/2018/01/21/2479553/turtsiya-udari-po-kyurdite-v-siriya-s-maslinova-klonka-obzor.html", "text": "След като преди броени дни държавният глава на Турция Реджеп Тайип Ердоган обяви завършването на подготовката за нова антитерористична операция в Сирия, а в петък министърът на отбраната Нуретин Джаникли заяви, че кампанията в Африн „де факто“ е стартирана, в следобедните часове на събота Турция удари по кюрдите в района на Африн с „Маслинова клонка“. Това е втората операция, която военнослужещите на Анкара провеждат в близкоизточната република след „Щита на Ефрат“, която приключи през март 2017 г. – седем месеца след стартирането й.\r\nТурските ВВС нанесоха удари по позиции на „Народни отряди за защита“ (YPG), които контролират района около сирийския град Африн в провинция Алепо. Анкара счита YPG за сирийски клон на „Работническата партия на Кюрдистан“ (ПКК), призната за терористична групировка от управляващите в Турция. \r\nВ изявление Генералният щаб на Въоръжените сили на Турция поясни, че целта на операцията е освобождаването на населението на Северна Сирия от „потисничеството и жестокостта на терористите“. В текста се подчертава, че настъплението е насочено не само срещу кюрдските военни единици, но и срещу позиции на екстремистите от „Ислямска държава“. Действията на турските военни са подкрепени от опозиционната на режима в Дамаск „Свободна сирийска армия“ (ССА). \r\nПреди началото на операцията „Маслинова клонка“, началникът на Генералния щаб на турската армия проведе телефонни разговори с колегите си от САЩ и Русия, съответно ген. Джоузеф Дънфорд и ген. Валерий Герасимов, при това – по искане на Москва и Вашингтон.\r\nМеждувременно бе съобщено, че руските сили са започнали изтеглянето си от района на сирийския град Африн. Министерството на външните работи в Москва разпространи изявление, в което подчерта, че Русия наблюдава със загриженост военната операция на Турция в региона. „Призоваваме противниковите страни за взаимна сдържаност“, заявиха от руското външнополитическо ведомство. \r\nПреките военни действия на територията, контролирана от „Народни отряди за защита“ (YPG),  отварят нов фронт в гражданската война в Сирия. Те ще доведат и до допълнително изостряне на напрежението в двустранните отношения между Анкара и Вашингтон, които се влошиха през последните месеци. По-рано Държавният департамент на САЩ призова Турция да се съсредоточи върху борбата срещу „Ислямска държава“ и да не предприема военни действия в Африн.\r\nСходна е и позицията на Берлин. Още в деня преди официалното начало на военната операция, от Министерството на външните работи на ФРГ подчертаха, че Анкара има „законни интереси за сигурността“ по границата със Сирия, но също така призоваха за сдържаност. \r\nВ рамките на пресконференция в Берлин, заместник-говорителят на външното министерство Райнер Бройл заяви, че Германия следи отблизо развитието на ситуацията в Северна Сирия.\r\n„Турция има законни интереси в областта на сигурността по границата със Сирия\", призна Бройл с оглед на продължаващия граждански конфликт в нейно съседство. Същевременно обаче той допълни: „Надяваме се и очакваме, че Турция ще продължи да прилага политическо и военно сдържане\".\r\nБройл подчерта категорично, че Германия е уверена в необходимостта военните действия в Сирия да бъдат насочени към „Ислямска държава“ и другите терористични групировки, действащи на територията й.  Тереза Герова", "date": "2018.01.21", "title": "Турция удари по кюрдите в Сирия с „Маслинова клонка“ (ОБЗОР)"}
{"url": "http://www.focus-news.net/news/2018/01/21/2479554/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "На британските туристи в Ямайка бе казано да не напускат хотелите, в които са отседнали, заради опасност от избухване на насилие и престъпления, съобщава вестник The Sunday Times.\r\nИзвънредно положение е обявено в района около популярния курортен град Монтего Бей, където избухна насилие, като включително бе съобщено и за няколко избухнали престрелки.\r\nРайонът на северното крайбрежие на Ямайка, който годишно е посещаван от около 200 британски туристи, е арена на насилие и убийства, свързани с дейността на престъпни групировки. Местните власти съобщиха, че през последната година броят на убийствата в района се е увеличил почти двойно.\r\nВъншното министерство в Лондон посъветва британците да ограничат пътуванията си извън курортите, особено през нощните часове. Към настоящия момент обаче няма издадено предупреждение за риск от пътуване до Ямайка, уточняват от редакцията.\r\n*** Първата годишнина от встъпването в длъжност на държавния глава на САЩ Доналд Тръмп бе белязана от истински хаос, след като правителството спря работа, а в десетки градове в цялата страна бяха организирани протести, коментира британският вестник The Guardian.\r\nБлизо 800 хил. федерални служители получиха разпореждане да останат вкъщи, след като Белият дом и Конгресът не успяха да постигнат компромис по законопроекта за държавните разходи. От съществено значение е персоналът на Въоръжените сили на САЩ да останат на работа, но ако ситуацията продължи, на тях вероятно няма да им бъдат изплатени възнагражденията. \r\nАмериканските военнослужещи зад граница бяха сред първите, които „вкусиха“ последиците от ситуацията във Вашингтон, след като стана ясно, че няма да имат възможност да гледат неделните плейофи от Националната футболна лига на САЩ, тъй като мрежата за излъчване на въоръжените сили спря работа. \r\nТръмп отмени пътуването си в комплекса Мар-а-Лаго в щата Флорида, където се надяваше да отпразнува с гала вечеря първата годишнина от поемането му на президентския пост.  \r\nВместо това, държавният глава взе решение да остане във Вашингтон. Там обаче десетки хиляди американци отбелязаха с шумни демонстрации годишнината от протестите срещу него. Подобни акции бяха организирани и в редица други големи градове в цялата страна, подчертават от редакцията на британското издание.\r\n*** Бъдещето на Ангела Меркел като канцлер на ФРГ ще бъде решено в неделя, 21 януари, когато 600 делегати на Германската социалдемократическа партия (ГСДП) ще гласуват на извънреден конгрес в Бон за влизането в нова голяма коалиция – четири месеца, след като нейната власт бе разбита на катастрофалните избори за федерален парламент, коментира британското издание The Daily Express.\r\nКанцлерът се бори да спаси политическата си кариера, след като не успя да състави коалиция на фона на неубедителния резултат от изборите през септември. Съюзът (ХДС/ХСС) и ГСДП успяха да постигнат предварително споразумение миналата седмица, но то все още не е получило официално одобрение от социалдемократите. \r\nПредседателят на ГСДП и бивш председател на Европейския парламент Мартин Шулц трябва да получи подкрепата на делегатите, за да продължи преговорите с водения от Меркел политически блок. Той е изправен пред силна реакция от лявото крило и Младежкия съюз на партията, които твърдят, че споразумението не носи почерка на социалдемократите.\r\nСпоред тях ГСДП ще събере повече позитиви, ако остане в опозицията, след като отбеляза най-лошия си изборен резултат от 1949 г. насам.\r\nОтрицателният вот на делегатите ще удължи политическата безизходица в Германия, която е най-голямата европейска икономика. Страната е без правителство след изборите през септември, на които крайнодясната „Алтернатива за Германия“ постигна забележителен успех. \r\nВъзможните сценарии след това ще включват нови избори или правителство на малцинството, водено от Меркел. Последният вариант е без прецедент в следвоенната история на Германия.\r\nОт редакцията коментират, че за Ангела Меркел е настъпил денят „Д“, в който с политическата й кариера може да бъде свършено, правейки асоциация с началото на десанта в Нормандия.\r\n*** Полицията в нидерландския град Ротердам стартира нова пилотна програма, която ще  позволи на служителите да конфискуват скъпи дрехи и бижута от млади хора, ако те изглеждат твърде бедни, за да ги притежават, съобщава британският вестник The Independent.\r\nПредставителите на правоохранителните органи поясняват, че действията им ще бъдат насочени предимно към по-млади мъже, облечени в дизайнерски дрехи, които обаче е малко вероятно да могат да си позволят. Ако лицето не може да изясни как е платило за тях, то облеклото им ще бъде конфискувано. \r\nИдеята на програмата е да се възпрепятства престъпността чрез изпращането на ясен сигнал към онези, които „заработват“ печалбата си по недобросъвестен начин. \r\nНачалникът на полицията в Ротердам Франк Паув заяви пред местен вестник: „Това често са младежи, които се смятат за недосегаеми. Ще ги събличаме на улицата“. Паув подчерта, че и към настоящия момент служителите на реда често имат ситуации, в които конфискуват часовници марка „Ролекс“, но дрехи – рядко. „Някои млади хора вече ходят с якета от 1800 евро. Те нямат никакъв доход, така че въпросът е как са ги получили\", подчертава Паув. \r\nСъгласно думите му, има младежи, които нямат доходи, вече са в дълг, но въпреки това носят скъпи дрехи. Това „подкопава върховенството на закона\" и изпраща „напълно погрешен сигнал към гражданите\", обяснява Паув.\r\nОт редакцията отбелязват, че програмата е сходна с инициатива, която полицията в Нидерландия проведе по-рано, а именно – проверка на луксозни автомобили заради предполагаемо незаконно придобиване.\r\n***", "date": "2018.01.21", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/01/21/2479555/afp-delegatite-na-severna-koreya-pristigaha-v-seul-za-inspektsiya-predi-olimpiyskite-igri.html", "text": "Севернокорейска делегация пристигна в Сеул в неделя, за да инспектира местата и да подготви културни представления за Зимните олимпийски игри през следващия месец, предава AFP, като отбелязва, че това е първото посещение в страната на длъжностни лица от Пхенян за последните четири години.\r\nТелевизионни кадри показват група от седем длъжностни лица да пресичат с автобус силно укрепената граница между Северна и Южна Корея. Час по-късно те са пристигнали в Сеул, отбелязва агенцията. Тереза Герова", "date": "2018.01.21", "title": "AFP: Делегатите на Северна Корея пристигаха в Сеул за инспекция преди Олимпийските игри"}
{"url": "http://www.focus-news.net/news/2018/01/21/2479556/tsisterna-s-propan-butan-deraylira-na-gara-byala-ne-e-imalo-iztichane-na-gaz-i-postradali-obzor.html", "text": "При извършване на маневра цистерна с газ, част от влакова композиция, е излязла от коловоза на гара Бяла в събота сутринта. Сигналът за инцидента е подаден около 10.00 часа. На място са пристигнали екипи на пожарната, които са оказали съдействие за връщането на цистерната в коловоза. Нямало е пострадали хора. Не се е стигнало до изтичане на газ и до прекъсване на движението на влаковете в участъка. От Национална компания \"Железопътна инфраструктура\" уточниха, че в 09.25 ч., в гара Бяла, маневрен състав на „Булмаркет“ извършва маневра, без да е получил разрешение. Вследствие на това извън релсите с първата талига излиза един от вагоните, пълен с пропан-бутан. В 12.30 часа вагонът е върнат на релсите. От НКЖИ уверяват, че не е имало опасност за населението. Назначена е комисия за установяване на причините за инцидента.\r\n„Фокус” припомня, че: 7 души загинаха, а 29 бяха ранени на 10 декември 2016 г., когато товарен влак дерайлира в района на гарата в село Хитрино и цистерни с газ пропан-бутан, собственост на „Булмаркет”, експлодираха. Взривната вълна засегна инфраструктурата и повече от 300 домакинства – част от къщите в населеното място бяха сринати до основи, а на други бяха нанесени сериозни щети.", "date": "2018.01.21", "title": "Цистерна с пропан-бутан дерайлира на гара Бяла, не е имало изтичане на газ и пострадали (ОБЗОР)"}
{"url": "http://www.focus-news.net/news/2018/01/21/2479557/tolonews-prodalzhavat-usiliyata-na-afganistanskite-spetschasti-da-ustanovyat-kontrol-nad-napadatelite-na-hotel-interkontinental-v-kabul.html", "text": "Повече от седем часа афганистанските спецчасти продължават боевете с нападателите, които малко след 21 часа в събота (местно време) щурмуваха хотел „Интерконтинентал“ в столицата Кабул, предава информационната агенция toloNews.\r\nИзточник от силите за сигурност разкри пред агенцията, че нападателите са трима. По-рано се съобщаваше за четирима въоръжени лица, които са нахлули в сградата. Съгласно разпространените данни, един от тях е ликвидиран. Останалите двама продължават да оказват съпротива на третия и четвъртия етаж на хотела.\r\nМалко преди четири часа сутринта от вътрешността на сградата отново бе чута експлозия, последвана от стрелба. Районът около хотела е отцепен, на място са изпратени и линейки за ранените. Броят на пострадалите и евентуалният брой жертви не се съобщава. По-рано бе разпространена информация за 10 загинали, но така и не бе потвърдена от властите.  Тереза Герова", "date": "2018.01.21", "title": "toloNews: Продължават усилията на афганистанските спецчасти да установят контрол над нападателите на хотел „Интерконтинентал“ в Кабул"}
{"url": "http://www.focus-news.net/news/2018/01/21/2479558/tass-turskiyat-grad-kilis-e-popadnal-pod-raketen-obstrel-ot-siriyska-teritoriya.html", "text": "В ранните часове на неделя турският град Килис е попаднал под ракетен обстрел от сирийска територия, предава TACC, като се позовава на медийни доклади.\r\nСъгласно разпространената информация, срещу града са изстреляни три снаряда. Съобщава се за един пострадал и за материални щети по няколко сгради в центъра на града. . Тереза Герова", "date": "2018.01.21", "title": "ТАСС: Турският град Килис е попаднал под ракетен обстрел от сирийска територия"}
{"url": "http://www.focus-news.net/news/2018/01/21/2479559/emsc-zemetresenie-ot-64-po-rihter-e-registrirano-na-teritoriyata-na-chili.html", "text": "Земетресение с магнитуд от 6,4 по скалата на Рихтер е регистрирано на територията на Чили в 22.06 часа в събота (местно време), показва справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 104 километра югоизточно от Арика и на 293 км северозападно от Ла Пас, Боливия, с дълбочина от 110 километра под земната кора. \r\nНе се привеждат данни за материални щети или пострадали. Тереза Герова", "date": "2018.01.21", "title": "EMSC: Земетресение от 6,4 по Рихтер е регистрирано на територията на Чили"}
{"url": "http://www.focus-news.net/news/2018/01/21/2479560/fox-news-helikopter-na-amerikanskata-armiya-se-razbi-pri-rutinen-polet-v-kaliforniya.html", "text": "Хеликоптер „Апачи“ на армията на САЩ се разби в ранните часове на събота (местно време) при изпълнението на рутинен тренировъчен полет в щата Калифорния, предава телевизионният канал FOX News.\r\nДвамата пилоти на машината са загинали, потвърди говорител на Пентагона. Причините за инцидента се разследват.\r\nОтбелязва се, че това е първият трагичен инцидент за годината, при който загиват американски военнослужещи.. Тереза Герова", "date": "2018.01.21", "title": "FOX News: Хеликоптер на американската армия се разби при рутинен полет в Калифорния"}
{"url": "http://www.focus-news.net/news/2018/01/21/2479561/sport-karla-suares-navaro-se-klasira-za-chetvartfinalite-na-otkritoto-parvenstvo-na-avstraliya.html", "text": "Испанката Карла Суарес Наваро се наложи над Анет Контавейт от Естония с 4:6, 6:4, 8:6 в двубой от осминафиналите на Откритото първенство по тенис на Австралия, продължил два часа и 20 минути, и се класира за следващата фаза на турнира.\r\nВ следващия кръг 29-годишната испанка ще играе срещу победителката в мача между Магдалена Рибарикова и Каролина Вожняцки. \r\nВ програмата за смесени двойки руската тенисистка Екатерина Макарова и бразилецът Бруно Суарес се класираха за следващия кръг на първенството след победа с 6:3, 5:7, 10:2 над Сюй Ифан и Маркус Даниел в мач, продължил час и 19 минути.", "date": "2018.01.21", "title": "Спорт: Карла Суарес Наваро се класира за четвъртфиналите на Откритото първенство на Австралия"}
{"url": "http://www.focus-news.net/news/2018/01/21/2479562/sport-ekaterina-makarova-i-bruno-suares-se-klasiraha-za-sledvashtiya-krag-na-otkritoto-parvenstvo-na-avstraliya-pri-smeseni-dvoyki.html", "text": "Руската тенисистка Екатерина Макарова и бразилецът Бруно Суарес се класираха за втория кръг на Откритото първенство на Австралия в програмата за смесени двойки след победа с 6:3, 5:7, 10:2 над Сюй Ифан и Маркус Даниел в мач, продължил час и 19 минути. \r\nВ следващия мач представителите на Русия и Бразилия ще играят срещу двойката Саманта Стосър-Самюел Грот.", "date": "2018.01.21", "title": "Спорт: Екатерина Макарова и Бруно Суарес се класираха за следващия кръг на Откритото първенство на Австралия при смесени двойки"}
{"url": "http://www.focus-news.net/news/2018/01/21/2479563/afp-napadenieto-v-hotel-interkontinental-v-kabul-afganistanskite-vlasti-potvardiha-smartta-na-nay-malko-petima-dushi.html", "text": "Най-малко петима души са загинали, а осем други са ранени при нападението, извършено във вечерните часове на събота в хотел „Интерконтинентал“ в Кабул, предава AFP, като се позовава на афганистанските власти.\r\nИзточник от разузнаването на Афганистан потвърди пред агенцията, че 100 от заложниците са освободени. \r\nСитуацията все още не е под контрола на силите за сигурност. Обсадата в хотела продължава вече 11 часа.  Тереза Герова", "date": "2018.01.21", "title": "AFP: Нападението в хотел „Интерконтинентал“ в Кабул: Афганистанските власти потвърдиха смъртта на най-малко петима души"}
{"url": "http://www.focus-news.net/news/2018/01/21/2479564/pregled-na-mezhdunarodnite-novini-do-6-chasa-agentsiya-fokus.html", "text": "В неделя, 21 януари, в рамките на извънреден конгрес в Бон, 600 делегати на Германската социалдемократическа партия (ГСДП) ще вземат окончателно решение за съдбата на новата голяма коалиция във ФРГ – тема, която канцлерът Ангела Меркел засегна в рамките на краткото си посещение в България в събота, коментира националният ежедневник Die Welt.\r\nСтраната от Югоизточна Европа, както подчертават от редакцията, председателствала Съвета на Европейския съюз от 11 януари и гледа със загриженост бавния темп на формиране на правителството в Берлин. \r\nБългарският премиер Бойко Борисов изрази надежди, че правителството в Германия ще бъде създадено „възможно най-бързо\", тъй като страната е важна за взимането на решения на Стария континент. „Германия е двигателят на Европа\", припомни министър-председателят на България.\r\nОт редакцията подчертават, че Меркел е реагирала малко раздразнено на напомнянето от страна на Борисов. „Опитвам се да изпълня задълженията си по правилния начин, същевременно работим усилено, за да имаме стабилно правителство\", категорична бе канцлерът на ФРГ, допълвайки, че очаква резултатите от конгреса на ГСПД „и след това се надяваме да започнем коалиционни разговори“.\r\nЩо се отнася до ЕС, Меркел заяви: \"Светът не ни чака\". Ето защо за нея е било важно пътуването й до България да бъде в качеството й на канцлер. В петък тя проведе среща с френския президент Еманюел Макрон, за да обсъдят политиката на ЕС, припомня изданието.\r\n*** Най-малко петима души са загинали, а осем други са ранени при нападението, извършено във вечерните часове на събота в хотел „Интерконтинентал“ в Кабул.\r\nИзточник от разузнаването на Афганистан потвърди, че 100 от заложниците са освободени. \r\nСитуацията все още не е под контрола на силите за сигурност. Обсадата в хотела продължава вече 11 часа.\r\n*** Председателят на Германската социалдемократическа партия (ГСДП) Мартин Шулц е горд от начина, по който водената от него политическа сила дискутира бъдещето на коалиционните преговори със Съюза (ХДС/ХСС). \r\n„Гордея се с това колко сериозно и справедливо този труден въпрос беше обсъден в ГСПД. Партията винаги е била силна, когато представителите на цялото общество обсъждат въпроси от основно значение“, заяви Шулц.\r\nЛидерът на германските социалдемократи подчерта европейското измерение на извънредния конгрес на партията. „В неделя не само Германия ще гледа към Бон, но и голяма част от Европа, няма съмнение, че всички делегати са наясно с техните отговорности\", увери Шулц.\r\nВ неделя, 21 януари, ГСДП се събира на извънреден конгрес в Бон, в рамките на който 600 делегати ще вземат решение дали партията да влезе в преговори със Съюза (ХДС/ХСС) за съставянето на нова голяма коалиция в Берлин. Принципното споразумение между партиите бе постигнато на 12 януари, след финален рунд от преговори, продължил повече от денонощие. Веднага след това обаче съпротивата в редиците на ГСДП срещу коалиция с политическия блок, воден от канцлера Ангела Меркел, бе възобновена с пълна сила.\r\n*** Севернокорейска делегация пристигна в Сеул в неделя, за да инспектира местата и да подготви културни представления за Зимните олимпийски игри през следващия месец. Това е първото посещение в страната на длъжностни лица от Пхенян за последните четири години.\r\nТелевизионни кадри показват група от седем длъжностни лица да пресичат с автобус силно укрепената граница между Северна и Южна Корея. Час по-късно те са пристигнали в Сеул, отбелязва агенцията.\r\n*** Хеликоптер „Апачи“ на армията на САЩ се разби в ранните часове на събота (местно време) при изпълнението на рутинен тренировъчен полет в щата Калифорния.\r\nДвамата пилоти на машината са загинали, потвърди говорител на Пентагона. Причините за инцидента се разследват.\r\nОтбелязва се, че това е първият трагичен инцидент за годината, при който загиват американски военнослужещи.\r\n*** Първата годишнина от встъпването в длъжност на държавния глава на САЩ Доналд Тръмп бе белязана от истински хаос, след като правителството спря работа, а в десетки градове в цялата страна бяха организирани протести.\r\nБлизо 800 хил. федерални служители получиха разпореждане да останат вкъщи, след като Белият дом и Конгресът не успяха да постигнат компромис по законопроекта за държавните разходи. От съществено значение е персоналът на Въоръжените сили на САЩ да останат на работа, но ако ситуацията продължи, на тях вероятно няма да им бъдат изплатени възнагражденията. \r\nАмериканските военнослужещи зад граница бяха сред първите, които „вкусиха“ последиците от ситуацията във Вашингтон, след като стана ясно, че няма да имат възможност да гледат неделните плейофи от Националната футболна лига на САЩ, тъй като мрежата за излъчване на въоръжените сили спря работа. \r\nТръмп отмени пътуването си в комплекса Мар-а-Лаго в щата Флорида, където се надяваше да отпразнува с гала вечеря първата годишнина от поемането му на президентския пост.  \r\nВместо това, държавният глава взе решение да остане във Вашингтон. Там обаче десетки хиляди американци отбелязаха с шумни демонстрации годишнината от протестите срещу него. Подобни акции бяха организирани и в редица други големи градове в цялата страна.\r\n*** В събота (местно време) лидерът на републиканците в Сената Мич Макконъл насрочи нов ключов вот за законопроекта за държавните разходи за понеделник, 22 януари.\r\n„Уверявам ви, че ще гласуваме в понеделник, освен ако няма желание това да бъде направено по-рано\", се казва в изявление на Макконъл.\r\nАмериканското правителство остана без финансиране за първи път от 2013 г. насам, след като Сенатът отхвърли новия краткосрочен бюджет, който трябваше да осигури финансиране на държавните институции до 16 февруари.\r\nРешаващо гласуване показа, че републиканци и демократи не са успели да постигнат компромис по бюджета, въпреки интензивните преговори и намесата на държавния глава на САЩ Доналд Тръмп.\r\nРепубликанците, които имат мнозинство в Сената (51 от общо 100 места), не успяха да убедят демократите да приемат новия нормативен акт в замяна на допълнителни преговори по статута на стотици хиляди млади имигранти, които са пристигнали незаконно в САЩ като деца, и които попадаха под временна защита от експулсиране по програма на предишния президент Барак Обама.\r\n*** В ранните часове на неделя турският град Килис е попаднал под ракетен обстрел от сирийска територия.\r\nСъгласно разпространената информация, срещу града са изстреляни три снаряда. Съобщава се за един пострадал и за материални щети по няколко сгради в центъра на града.\r\n*** Двама души са загинали, а десетки други са пострадали при пожар в хотел в чешката столица Прага.\r\nЖертвите са загинали преди пристигането на спасителните екипи, поясни говорител на службите за спешна помощ. Уточнява се, че около 40 души са ранени сериозни в резултат на пламъците. Съгласно съобщения в местните медии, димът от пожара се е разпространил в целия хотел чрез климатичната система. \r\nДруги подробности за инцидента не се съобщават.\r\n***", "date": "2018.01.21", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/01/21/2479565/sport-karoline-vozhnyatski-se-klasira-za-chetvartfinalite-na-otkritoto-parvenstvo-na-avstraliya.html", "text": "Датската тенисистка Каролине Вожняцки се наложи с 6:3, 6:0 над Магдалена Рибарикова от Русия в мач от осминафиналите на Откритото първенство на Австралия и се класира за следващата фаза на турнира.\r\nНа четвъртфиналите световната номер две ще играе срещу Карла Суарес Наваро от Испания, която победи с 4:6, 6:4, 8:6 естонката Анет Контавейт.", "date": "2018.01.21", "title": "Спорт: Каролинe Вожняцки се класира за четвъртфиналите на Откритото първенство на Австралия"}
{"url": "http://www.focus-news.net/news/2018/01/21/2479566/gsdp-reshava-na-izvanreden-kongres-v-bon-za-badeshteto-na-koalitsionnite-pregovori-sas-sayuza-hdshss-obzor.html", "text": "В неделя, 21 януари, Германската социалдемократическа партия (ГСДП) се събира на извънреден конгрес в Бон, в рамките на който 600 делегати ще вземат решение дали водената от Мартин Шулц политическа сила да влезе в преговори със Съюза (ХДС/ХСС) за съставянето на нова голяма коалиция в Берлин. \r\nЛидерът на германските социалдемократи подчерта европейското измерение на извънредния конгрес на партията. „В неделя не само Германия ще гледа към Бон, но и голяма част от Европа, няма съмнение, че всички делегати са наясно с техните отговорности\", увери Шулц.\r\nПринципното споразумение между партиите бе постигнато на 12 януари, след финален рунд от преговори, продължил повече от денонощие. Веднага след това обаче съпротивата в редиците на ГСДП срещу коалиция с политическия блок на канцлера Ангела Меркел, бе възобновена с пълна сила. \r\nСамо ден след постигането на предварителната сделка, в редиците ГСДП отново се противопоставиха на съвместното управление с политическия блок на Ангела Меркел. Тонът зададоха социалдемократите в провинция Саксония-Анхалт, които гласуваха на конгрес партията им да не влиза в нова голяма коалиция със Съюза (ХДС/ХСС). Отхвърлянето на предварителното споразумение за коалиция премина с тънко мнозинство – 52 „против“ срещу 51 „за“. \r\n„Понастоящем не е възможно надеждно управление със Съюза\", се казва в заключителния документ на делегатите. Резултатите от предварителните сондажи в Берлин са показали, че целите на ГСПД не може да бъдат изпълнени, става ясно още от документа. Примерът им бе последван от социалдемократите в Северен Рейн-Вестфалия, коиот също поставиха под съмнение одобряването на споразумението, а като основен аргумент приведоха слабия изборен резултат на партията, отчетен в гласуването от септември миналата година, след четири години на съвместно управление със Съюза (ХДС/ХСС).\r\nОт развитието на събитията останаха най-доволни младите социалдемократи. Още през декември Младежкият съюз на ГСДП застана начело в кампанията срещу съставянето на нова голяма коалиция с партията, водена от канцлера Ангела Меркел.\r\nМладите социалдемократи публикуваха на интернет страницата си петиция под мотото #NoGroko, с която призоваха всички членове на партията да подкрепят съпротивата им. \r\nВ текста бе казано: „Ние оставаме на позицията, че оттеглянето на ГСДП от голямата коалиция е наложително и правилно“. По-нататък в документа се отбелязваше, че липсата на противопоставяне между отделните политически партии в страната е допринесло за укрепването на десните популисти в Германия. \r\n„Демокрацията живее от конфронтацията на политическите лагери - и този конфликт трудно се осъществява в голяма коалиция\", написа тогава Младежкият съюз на ГСДП. Ефектът от това може да се наблюдава и в други европейски страни, убедени са младите социалдемократи.\r\nПрез последните години стана ясно, че в големите коалиции „постигат малък напредък, но не взимат важните решения“. Преразпределението на богатството, инвестициите в бъдещето, борбата срещу детската бедност, по-нататъшното развитие на европейската интеграция и много други проекти изискват спешни действия, предупредиха от Младежкия съюз на ГСДП. \r\nДали вторият опит за съставяне на федерално правителство в Германия ще бъде успешен, ще стане ясно по-късно през деня. В навечерието му обаче председателят на Християнсоциалния съюз (ХСС) Хорст Зееховер сподели, че очаква германските социалдемократи да кажат „да“ на преговорите за нова голяма коалиция. Ако ГСДП даде „зелена светлина“ на коалиционните преговори, то разговорите може да бъдат финализирани още в първите дни на февруари, изрази увереност баварският политик. А това означава, че новото федерално правителство може да положи клетва през първата половина на месец март. \r\nПартиите управляваха заедно през последните четири години. На изборите през септември 2017 г. тежки удари понесоха както ХДС и ХСС, така и ГСДП. Първоначално социалдемократите изключиха категорично възможността за нова коалиция с блока на Меркел, но след колапса на преговорите за „ямайски“ съюз партията на Мартин Шулц седна на масата за преговорите в Берлин – не без намесата на държавния глава Франк-Валтер Щайнмайер. Тереза Герова", "date": "2018.01.21", "title": "ГСДП решава на извънреден конгрес в Бон за бъдещето на коалиционните преговори със Съюза (ХДС/ХСС) (ОБЗОР)"}
{"url": "http://www.focus-news.net/news/2018/01/21/2479567/sofiya-nad-140-mashini-sa-izvarshvali-obrabotki-sas-smesi-sreshtu-zaledyavane-i-butane-na-snezhna-masa-vav-vsichki-rayoni-na-grada-prez-noshtta.html", "text": "Във връзка с валежите от сняг тази нощ в София над 140 машини са извършвали обработки със смеси срещу заледяване и бутане на снежна маса. Направени са две обработки във всички райони на града.Това съобщиха от пресцентъра на Столична община. Снегопочистващата техника е извършила обработки на трасетата на градския транспорт, основни улици в кварталите, Южната дъга на Околовръстен път, както и общинските пътища. Започнала е работа и по вътрешно-квартални улици в някои райони. В момента продължава снегопочистване в районите „Връбница”, „Средец”, „Кремиковци”, „Панчарево”, „Овча купел” и „Банкя”. \r\nОпесъчаване се изпълнява на планинските пътища във Витоша „Драгалевци – Алеко” и „Бояна – Златни мостове”. \r\nПочистват се спирките на градския транспорт и подходите към подлезите. \r\nВ момента градският транспорт се движи навсякъде по обичайните си маршрути. \r\nНапомняме на шофьорите да използват автомобилите си оборудвани за движение при зимни условия и да шофират със съобразена скорост.", "date": "2018.01.21", "title": "София: Над 140 машини са извършвали обработки със смеси срещу заледяване и бутане на снежна маса във всички райони на града през нощта"}
{"url": "http://www.focus-news.net/news/2018/01/21/2479568/reuters-tuniziyskite-sili-za-sigurnost-sa-likvidirali-top-savetnik-na-lidera-na-ay-kayda-v-islyamski-magreb.html", "text": "Тунизийските сили за сигурност са ликвидирали един от най-близките съветници на лидера на „Ай Кайда в ислямски Магреб“ Абу Мусаб Абдул Уадуд, предава Reuters, като се позовава на източник. \r\nСъгласно разпространената информация, убитият е Билел Коби от Алжир, сочен за „дясната ръка“ на лидера на групировката. Той е ликвидиран в засада в близост до алжирската граница докато е изпълнявал мисия в района.  Тереза Герова", "date": "2018.01.21", "title": "Reuters: Тунизийските сили за сигурност са ликвидирали топ съветник на лидера на „Ай Кайда в ислямски Магреб“"}
{"url": "http://www.focus-news.net/news/2018/01/21/2479569/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от – 10° до + 3°.\r\nВремето над цялата страната е предимно облачно. \r\nСлаб до умерен вятър духа в областите Търговище, Разград, Пловдив, София, Смолян и Шумен.\r\nПътните настилки са мокри,частично заснежени, заледени но обработени.\r\nНамалена видимост поради мъгла: \r\n- до 50 м в районите на АМ „Хемус“/обл.София/, Трън/обл. Перник/;\r\n- до 100 м в областите Силистра, Разград и районите на Благоевград и Добринище; Априлци /обл.Ловеч/; Богданово и Раднево/обл.Ст.Загора/; \r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - затворен за всички МПС.\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n-  „Превала” - забранен за МПС над 12 т;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-843: Временно е ограничено движението по път ІІІ-843 Доспат – Сърница за МПС   над12т.,с ремаркета и полуремаркета поради снеговалеж за снегопочистване. Срок 21.01 2018 г.\r\nПът ІІІ-866: Временно е ограничено движението по път ІІІ-866Девин – Михалково за МПС над 12т.,с ремаркета и полуремаркета поради снеговалеж за снегопочистване. Срок до 21.02018 г.\r\nПът ІІІ-866: Временно е ограничено движението по път ІІІ-866 Смолян – Стойките за МПС над 12т.,с ремаркета и полуремаркета поради снеговалеж за снегопочистване. Срок до 21.01.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.21", "title": "Актуална пътна обстановка"}
{"url": "http://www.focus-news.net/news/2018/01/21/2479570/predstoyashti-sabitiya-v-stranata-za-21-yanuari-agentsiya-fokus.html", "text": "***\r\nОт 18.00 часа в зала „Запад“ на Народното събрание на пл. „Народно събрание“ ще се проведе среща на Председателската Тройка на КОСАК, която е съставена от делегациите на парламентите на страната председател (България), предшестващата я страна председател (Естония), следващата страна, която ще поеме председателството (Австрия) и Европейския парламент.\r\n***\r\nВ 09.30 часа в Аджибадем Сити Клиник Болница Токуда екипът на Клиниката по акушерство и гинекология, заедно с екипа на отделението по Неонатология ще отбележи празника на професионалистите – Бабинден. \r\n***\r\nОт 11.00 часа в Младежки театър „Николай Бинев” ще се състои премиерата на \"Бременските музиканти“. \r\n***\r\nОт 11.00 часа в Mall of Sofia ще започне кампанията „За по-човечно детско правосъдие“. \r\n***\r\nОт 13.00 часа Ученици от ПГАВТ „А.С. Попов“ ще раздават прегръдки на софиянци по повод Международния ден на прегръдката. Маршрутът ще започне от бул. „Витоша“ 9, ще премине по бул. „Витоша“ до НДК и ще завърши в мол „Парадайс център“.\r\n***\r\nОт 10.00 до 13.00 часа в Културен център „Морско казино“ благотворителен базар ще набира средства за Фестивала на солта през лятото.\r\n***\r\nВ 10.30 часа пред КЦ „Морско казино“ ще започне полумаратонът „Атанасовско езеро“.\r\n***\r\nВ 11.00 часа в във фоайето на Новия корпус на УМБАЛ Бургас ще бъде отбелязан Деня на родилната помощ – Бабинден. \r\n***\r\nВ 13.00 часа на пл. „Тройката“ срещу книжарница „Хеликон“ ще бъде открит пункт за събиране на пластмасови капачки във формата на голямо метално сърце. Инициативата е под надслов „Да напълним Голямото сърце на Бургас“. \r\n*** \r\nВ 12.30 часа в Стара болница (База II) на МОБАЛ „Д-р Стефан Черкезов“ АД ще бъде отбелязан Бабинден.\r\n*** \r\nОт 16.30 часа в пиано бара на хотел „Панорама“ ще бъде представена стихосбирката на Ирена Сиракова  „Танцът на любовта.“ \r\n***\r\nОт 11.00 часа в АГО на МБАЛ \"Св. Петка\"- гр. Видин ще бъде отбелязан Денят на Родилната помощ. \r\n*** \r\nОт 10.00 часа в НЧ „Съгласие-1905“ - село Писарево\tще бъде пресъздаден  ритуалът „Бабинден“. \r\n*** \r\nОт 10.00 часа в\tНЧ „Иван Вазов-1893“ - село Първомайцифолклорна група за запазване на народните традиции ще представи обичая „Бабинден“. \r\n*** \r\nОт 10.00 часа в\tНЧ „Наука и труд-1904“ - село Горски долен Тръмбеш\tще бъде пресъздаден обичая „Измиване на бабини ръце“. \r\n*** \r\nОт 11.00 часа в  НЧ „Градина-Върбица 1894“ - село Върбица ще бъде представен народният обичай „Бабуване“ по повод Деня на родилната помощ. \r\n*** \r\nОт 11.00 часа в НЧ „Звезда-1905“ - село Правда ще бъде пресъздаден обичаят „Бабуване“. \r\n*** \r\nОт 12.00 часа в\tНЧ „Пробуда-1922“ - село Янтра ще се проведе седянка и пресъздаване на обичая „Бабинден“ от групата за изворен фолклор при НЧ „Пробуда-1922“. \r\n***\r\nВ 11.00 часа пред сградата на Областна администрация-Добрич ще се проведе протест на граждани срещу предложението за поскъпване на вода в областта. \r\n***\r\nОт 11.00 часа в Държавен куклен театър „Дора Габе“ ще се играе кукления спектакъл „Косе Босе“.\r\n***\r\nОт 17.30 часа в залата на партера на сградата на Община Дупница ще се състои публично представяне на изработения общ устройствен план. \r\n***\r\nОт 11.00 часа в Кукления театър ще се състои премиерата на „Абра театра“ с режисьор Красимир Господинов. \r\n***\r\nОт 11.00 часа в НЧ „Градина-Върбица 1894“ ще бъде представен народният обичай „Бабуване“ по повод Деня на родилната помощ. \r\n***\r\nОт 10.00 часа в НЧ „Наука и труд-1904“ ще се проведе пресъздаване на обичая „Измиване на бабини ръце“. \r\n***\r\nОт 11.00 часа в пенсионерски клуб „Гагаля“ Българската асоциация на пенсионерите – Русе, читалището в село Николово и Жени ГЕРБ – Русе ще пресъздадат традиционния български обичай Бабинден. Тържеството ще започне от голямата чешма на селото, където ритуално ще се измият ръцете на дългогодишната лекарка д-р Наталия Зартова от младите жени, а по-късно ще продължи в пенсионерския клуб с музикална програма. \r\n***\r\nОт 10.00 часа в НЧ „Съгласие-1905“ ще бъде пресъздаден ритуалът „Бабинден“. \r\n***\r\nОт 11.00 часа в НЧ „Звезда-1905“ ще бъде пресъздаден обичая „Бабуване“. \r\n***\r\nОт 10.00 часа в НЧ „Иван Вазов-1893“ Фолклорна група за запазване на народните традиции ще представи обичая „Бабинден“. \r\n***\r\nОт 12.00 часа в НЧ „Пробуда-1922“ ще бъде пресъздаден обичаят „Бабинден“ от групата за изворен фолклор при НЧ „Пробуда-1922“.", "date": "2018.01.21", "title": "Предстоящи събития в страната за 21 януари (Агенция „Фокус“)"}
{"url": "http://www.focus-news.net/news/2018/01/21/2479571/blagoevgrad-zemetresenie-s-magnitud-23-po-skalata-na-rihter-e-registrirano-kray-selo-kladentsi.html", "text": "Земетресение с магнитуд 2.3 по скалата на Рихтер е регистрирано край село Кладенци, сочи справка на интернет страницата на Националния институт по геофизика, геодезия и география към БАН. Трусът е регистриран в 03.25 часа.", "date": "2018.01.21", "title": "Благоевград: Земетресение с магнитуд 2.3 по скалата на Рихтер е регистрирано край село Кладенци"}
{"url": "http://www.focus-news.net/news/2018/01/21/2479572/nimh-dnes-se-ochakvat-valezhi-ot-snyag-i-dazhd-maksimalnite-temperaturi-shte-badat-mezhdu-2-i-7.html", "text": "Днес бързо ще се заоблачи и по-късно през деня отново ще завали, в северозападните и планинските райони  - сняг, в останалата част от страната - дъжд. Вятърът ще се ориентира от югоизток, ще е до умерен. Максималните температури ще бъдат между 2° и 7°. През нощта срещу понеделник валежите ще се усилят, по- значителни ще са в Предбалкана и  Родопската област. От североизток, по-късно от северозапад и север, с усилване на вятъра, ще нахлува още студен въздух. Това съобщи за Агенция „Фокус” дежурният синоптик  Евгения Егова от Националния институт по метеорология и хидрология (НИМХ) при Българската академия на науките (БАН).\r\nПо Черноморието ще е облачно и дъждовно. Ще духа до умерен изток-югоизточен вятър. Максималните температури ще са 6°-8°. Температурата на морската вода е 7°- 8°. Вълнението на морето ще е 2-3 бала.\r\nВ планините ще бъде облачно и ветровито, с умерен и силен югозападен вятър. Ще превалява сняг, в Източни Родопи, Странджа и Сакар – дъжд. Максималната температура на височина 1200 метра ще е около 2°, на 2000 метра – около минус 3°.\r\nАтмосферното налягане е по-ниско от средното за месеца, ще продължи да се понижава.", "date": "2018.01.21", "title": "НИМХ: Днес се очакват валежи от сняг и дъжд, максималните температури ще бъдат между 2° и 7°"}
{"url": "http://www.focus-news.net/news/2018/01/21/2479573/fokus-se-obrashta-kam-svoite-chitateli-i-slushateli-ot-yugozapadna-balgariya-da-razkazhat-dali-i-kak-sa-usetili-zemetresenieto-registrirano-kray-selo-kladentsi-blagoevgrad.html", "text": "„Фокус” се обръща към своите читатели и слушатели от Югозападна България да разкажат дали и как са усетили земетресението с магнитуд 2.3 по скалата на Рихтер, регистрирано тази сутрин в района на село Кладенци, Благоевград. \r\nМоже да се свържете с нас на телефон 0882 802 802 или да ни пишете на e-mail: focus@focus-news.net.", "date": "2018.01.21", "title": "„Фокус” се обръща към своите читатели и слушатели от Югозападна България да разкажат дали и как са усетили земетресението, регистрирано край село Кладенци, Благоевград"}
{"url": "http://www.focus-news.net/news/2018/01/21/2479574/aleksandar-vuchich-dialogat-po-kosovo-sega-e-neobhodim-poveche-otkogato-i-da-bilo.html", "text": "Според президента на Сърбия Александър Вучич диалогът по Косово днес е нужен повече, откогато и да било. Според него това се отнася и за Косово, и за Сърбия, предава ТАСС.\r\n„Струва ми се, че хората разбират, че ни е нужен мир, рационален подход, че са ни нужни разговори с албанците. Че ни е необходим вътрешносръбски диалог, може би повече, откогато и да било. Само така ще можем да придвижим страната напред“, заяви Вучич. Същевременно той поясни, че по повечето въпроси, свързани със сключеното през 2013 г. в Брюксел споразумение между Сърбия и Косово за принципите на нормализацията на отношенията, „се движим по тънко острие“. \r\nСъщевременно Вучич призова местните сърби да остават силни и да не напускат родните си места, да раждат деца, за да запазят присъствието си в Косово. „Ако имате четвърто дете, раждайте пето, а ние ще ви отворим фабрики, ще доведем инвеститори“, допълни той. \r\nПосещението на сръбският президент в Косово цели успокояването на обитаващите го сърби след убийството на местния политик Оливер Иванович в Косовска Митровица.  Виктор Турмаков", "date": "2018.01.21", "title": "Александър Вучич: Диалогът по Косово сега е необходим повече, откогато и да било"}
{"url": "http://www.focus-news.net/news/2018/01/21/2479575/haskovo-na-gkpp-kapitan-andreevo-e-intenziven-trafikat-na-izhod-za-tovarni-avtomobili.html", "text": "На българо-турската граница, на ГКПП \"Капитан Андреево\" е интензивен трафикът на изход за товарни автомобили, по данни към 06.00 часа. Това съобщиха за Агенция \"Фокус\" от ГД \"Гранична полиция\".\r\nНа българо-сръбската, българо-македонската, българо-гръцката и българо-румънската граница трафикът е нормален на всички контролно-пропускателни пунктове.", "date": "2018.01.21", "title": "Хасково: На ГКПП \"Капитан Андреево\" е интензивен трафикът на изход за товарни автомобили"}
{"url": "http://www.focus-news.net/news/2018/01/21/2479576/otbelyazvame-babinden-po-star-stil.html", "text": "На 21 януари (8 януари по нов стил) българинът отдава почит на своите баби акушерки, които някога са били единствената родилна помощ, помагали са не само в мига на самото раждане, но и преди и след него. Лекарите-акушери го отбелязват 21 януари, независимо, че по църковния календар се води на 8 януари. За тези сърцати жени народът ни е отделил хубав празник в календара си и постоянна признателност в душата си. Бабите са откликвали на голямата майчина грижа на българката. Те са знаели как да се изроди здраво дете, как може предварително да се определи полът му, как да се предпази от лоша орис. Рано сутринта на Бабинден жените, които имат деца от 1 до 3 години, наливат вода от чешмата, слагат в нея босилек или здравец, приготвят сапун и нова кърпа. Отиват в дома на бабата акушерка за обредно поливане и миене на ръцете. Поливането се извършва в градината, на дръвника (за да се пресече всичко лошо) или на стълбите. При миенето бабата хвърля вода нагоре (колкото са капките, толкова да са берекетът и здравето), подскача нагоре (да са пъргави децата).\r\nЖената дарява бабата с риза, чорапи, платно и кърпа с вързана в нея пара.\r\nБабата връзва на детето мартеничка от бял и червен конец и паричка и също дарява детето с чорапки и ризка.\r\nНа коляното на детето слагат малко сол да близне, за да няма разстройство през годината, или пепел, за да не го хващат бабици.\r\nБабата обикаля къщите, в които е бабувала, и къпе малките. Носи бяла и червена вълна, мед и просо. Бялата вълна представлява магическа благословия, за да доживее детето дълги години, червената – за да е здраво и румено, просото – за да пълнее, медът – да е работно като пчелата и да умножи човешкия род. След къпането маже децата с прясно масло и мед. Това е начинът, по който тя миросва малките. С мед и благослов бабата миросва и булките: „Да са сладки на мъжете си, както е сладък медът.“\r\nБабата акушерка слага празнична трапеза (като за сватба или кръщене) за всички жени, на които е бабувала, и ги кани на гости. Дъщерите и снахите редят трапезата. Там всяка оставя своя дар: прясна погача, кокошка, баница, шише вино… Веселбата е бурна, с пиперливи подхвърляния и закачки. Наричанията и припевките са свързани със сексуалния живот, зачатието, раждането.\r\nНа места бабата, окичена с наниз люти чушки около врата, кади с керемида под полите на жените, за да раждат повече. Пеят се песни за семейството, любовта, честитите майки с многолюдна челяд. Бабата сее с решето просо на софрата, за да са плодовити жените. В началото на трапезата сядат само жени. Чак по-късно идват мъжете и веселието става още по-буйно, с музика, игри и песни.\r\nВечерта ритуалът продължава с обредно къпане на бабата акушерка, нарича се „влечугане“. Както тя е къпала децата на присъстващите, така и те нея къпят. Изнасят я навън, слагат я в двуколка, шейна или голям плетен кош и я влачат към реката. Мъжете са маскирани като волове, с кожени маски и рога. По пътя шествието нараства. Невестите гледат да срещнат някой мъж, опитват се да го разсъблекат, искат откуп. Мъжете пък гледат да не се доближават много близо до шествието. Накрая обръщат коша с бабата в реката и я изкъпват хубаво или изсипват на главата й само чаша вода.\r\nВечерта на мегдана се вие общо хоро. Празникът завършва пред къщата на бабата, изпращат я, носят я на ръце, целуват й ръка и дават дарове. Така изразяват своята благодарност и обич към тази жена.\r\nАко на Бабинден времето е топло и ледът се топи, реколтата няма да е добра. Ако пече слънце, през февруари ще е мразовито. Добре е, ако вали сняг или дъжд. Предвещава плодородие през годината.", "date": "2018.01.21", "title": "Отбелязваме Бабинден по стар стил"}
{"url": "http://www.focus-news.net/news/2018/01/21/2479577/binali-yaldaram-turskite-suhopatni-sili-shte-se-prisaedinyat-kam-operatsiyata-v-afrin.html", "text": "Турският министър-председател Бинали Йълдъръм заяви, че сухопътните сили на страната най-вероятно ще се присъединят към операцията в сирийския район Африн още в неделя, 21 януари, предава Anadolu Agency.\r\n„От неделя, в зависимост от развитието, нашите сухопътни сили ще проведат необходимите дейности като част от операция „Маслинова клонка“, заяви Йълдъръм. Той допълни, че първата част от операцията е извършена от ВВС и „почти всички“ цели са разрушени. \r\nТурция започна военна операция в северозападния регион на Сирия Африн, за да елиминира кюрдските въоръжени сили, смятани за терористични от правителството в Анкара, както и силите на „Ислямска държава“. \r\n„Целта на Турция не е и никога няма да бъде поставяне под съмнение на сирийската териториална цялост“, уточни Йълдъръм. „В допълнение, спасяването на нашите братя-туркмени от потисничество и преследване от терористите е една от важните цели на операцията“, допълни министър-председателят.  Виктор Турмаков", "date": "2018.01.21", "title": "Бинали Йълдъръм: Турските сухопътни сили ще се присъединят към операцията в Африн"}
{"url": "http://www.focus-news.net/news/2018/01/21/2479578/delyan-iliev-operativen-dezhuren-v-niggg-zemetresenieto-kray-selo-kladentsi-e-slab-vtorichen-trus-ot-gratsko-makedonski-zemetreseniya-nyama-danni-da-e-bilo-useteno.html", "text": "Земетресението край село Кладенци е слаб вторичен трус от гръцко-македонски земетресения, няма данни да е било усетено. Това съобщи за Агенция „Фокус“ Делян Илиев, оперативен дежурен в Националния институт по геофизика, геодезия и география (НИГГГ) към БАН. „Земетресението дори е по-слабо от магнитуд 2.3 по Рихтер и малко по на юг от това, което се вижда на картата в сайта. То всъщност представлява много слаб вторичен трус от Гръцко-Македонски земетресения“, каза още той и уточни, че към този момент няма данни да е било усетено.", "date": "2018.01.21", "title": "Делян Илиев, оперативен дежурен в НИГГГ: Земетресението край село Кладенци е слаб вторичен трус от гръцко-македонски земетресения, няма данни да е било усетено"}
{"url": "http://www.focus-news.net/news/2018/01/21/2479579/sport-marin-chilich-se-klasira-na-chetvartfinalite-na-otkritoto-parvenstvo-na-avstraliya.html", "text": "Хърватинът Марин Чилич победи  испанеца Пабло Кареньо Буста в четвърти кръг на Откритото първенство на Австралия с 6:7, 6:3, 7:6, 7:6. \r\nНа четвъртфиналите негов съперник ще е победителя в сблъсъка между Рафаел Надал и Диего Шварцман. Виктор Турмаков", "date": "2018.01.21", "title": "Спорт: Марин Чилич се класира на четвъртфиналите на Откритото първенство на Австралия"}
{"url": "http://www.focus-news.net/news/2018/01/21/2479580/sofiya-175-dushi-sa-bili-nastaneni-prez-noshtta-v-dvata-krizisni-tsentara-na-stolichna-obshtina.html", "text": "В двата кризисни центъра на Столична община са настанени 175 души, останали без дом, съобщиха от пресцентъра на общината.", "date": "2018.01.21", "title": "София: 175 души са били настанени през нощта в двата кризисни центъра на Столична община"}
{"url": "http://www.focus-news.net/news/2018/01/21/2479581/denyat-21-yanuari-v-balgarskata-istoriya.html", "text": "2016 г.\r\nБСП и ДПС внасят вот на недоверие за политиката, водена в здравеопазванеот, обявиха след среща в четвъртък лидерът на БСП Маихаил Миков и един от съпредседателите на ДПС Мустафа Карадайъ.\r\n2015 г.\r\nОт 21 януари 2015 г. ББР е член на Конфедерацията на работодателите и индустриалците в България\r\n2010\r\nБожидар Димитров прави предложение за промяна в законодателството, срокът, в който кандидатите за българско гражданство трябва да получат отговор \"да\" или \"не\", е една година. Кабинетът на ГЕРБ приема промени в Закона за българското гражданство, които елиминират упълномощените лица при подаване на документите или при получаване на указите и задължават кандидатите за български паспорти да се явяват лично на интервю. По оценка на министър Божидар Димитров в резултат от войни и преселения извън страната живеят 2 и половина милиона българи, които нямат българско гражданство. Според министъра промените ускоряват процеса и ликвидират корупцията. Тарифата за ускорено получаване на български паспорт е между 5 и 10 хил. евро. \"Сега, когато човек знае, че в рамките на една година ще чуе \"да\" или \"не\" на молбата си - силно се съмнявам, че някой ще се бръкне да плаща толкова пари на някой корумпиран чиновник\", коментира министър Димитров.\r\n2002\r\nМинистерският съвет определя подразделение от Българската армия за участие в ISAF. На 16 февруари 2002 г. първите 32 български военнослужещи отпътуват за Афганистан. Те са командвани от Милко Бернер и са разположени в района на британския контингент на 10 км. от Кабул, където обслужват банно-перален комплекс.\r\n1958 г.\r\nПолитбюро на ЦК на БКП обсъжда мерки за засилване на борбата против \"някои зачестили хулигански прояви\" и решава МВР да въдворява на \"принудителен възпитателен труд отявлените и вредните за обществения ред и спокойствие хулигани, крадци-рецидивисти и други разложени елементи\".\r\n1951 г.\r\nОфициално този ден в България е приет за Ден на родилната помощ или още Бабинден.\r\n1949 г.\r\nПубликуван е Закон за пощите, телеграфите и телефоните.\r\n1948 г.\r\nОсновано е Дружество за ООН в България с председател академик Георги Наджаков.\r\nГеорги Наджаков е български физик и откривател, обществен и държавен деец, академик (1945 г.), член-кореспондент на Гьотингенската академия на науките (1940 г.), член на Американската асоциация за напредък на науката (1965 г.). Завършва физика и математика в Софийския университет през 1920 г., след което специализира в Париж в лабораторията на Пол Ланжвен (1925-1926 г.) и в института \"Радиум\" в Сорбоната при Мария Склодовска-Кюри. От 1927 г. е доцент, от 1932 г. е професор по физика , от 1937 г. до 1962 г. е ръководител на Катедрата по експериментална физика. В продължение на няколко години (1939-1940 г., 1944-1947 г.) е декан на Физико-математическия факултет, а от 1947 г. до 1951 г. е ректор на Софийския университет. Основател и директор е на секцията за научна апаратура и специални проблеми към Физическия институт при БАН (1946-1971 г.). В периода 1947–1959 г. е подпредседател на БАН, председател е на Физико-математическото дружество в България, един от основателите и член на научния съвет и постоянен представител на България в Обединения институт за ядрени изследвания в Дубна. Георги Наджаков е един от основателите и член на пъгуошкото движение на учените (1958 г.) и на Световното движение за защита на мира, член и почетен председател (1970-1981 г.) на Световния съвет на мира. Автор е на около 120 оригинални научни статии, студии и трудове. Носител е на златен медал за мир \"Фредерик Жолио-Кюри” (1967 г.).\r\n1945 г.\r\nВ катедралната църква \"Света София\" в столицата Народно-църковен събор избира Софийския митрополит Стефан за Български екзарх – 30 години след смъртта на екзарх Йосиф І през 1915 г.\r\n 1941 г.\r\nНа 21 януари 1941 г. Борис ІІІ одобрява новоприетия Закон за защита на нацията, който копира нюрнбергските закони на нацистка Германия за лишаване на българските евреи от собственост, поминък и образование.\r\n 1928 г.\r\nСъс Закон за организация на ипотечния кредит е образувана Българска ипотекарна банка с преобладаващ чуждестранен (британски и американски) капитал с участието на държавните БНБ, Българска земеделска банка и Българска централна кооперативна банка.\r\n 1890 г.\r\nРазкрит е заговор в столичния гарнизон на майор Коста Паница за убийство на княза и премиера. Майорът е осъден (17 май) и екзекутиран (16 юни), като присъдата му е утвърдена от княжеския наместник и премиер Стефан Стамболов.\r\nКонстантин (Коста) Атанасов Паница е роден на 12 март 1857 г. в Търново (днес Велико Търново). Той е участник в националнореволюционното движение, военен деец, майор. Разгръща активна дейност в подготовката на Априлското въстание 1876 г. Доброволец е и в последвалата Сръбско-турска война 1876 г. През 1876 г. постъпва в Одеското военно пехотно училище, но го напуска, за да вземе участие в започналата Руско-турска освободителна война 1877-1878 г. След Освобождението служи в Източнорумелийската милиция. Завършва Военното училище в София и Военна академия в Русия. Участва като офицер в Сръбско-българската война 1885 г. След детронирането на княз Александър I Батенберг се обявява в подкрепа на назначеното от него Регентство - 1886-1887 г. Сближава се със Стефан Стамболов и подкрепя политиката на неговия кабинет през първите години на съществуването му. През 1890 г. обаче организира заговор срещу него и княз Фердинанд I. След разкриването на заговора е заловен, осъден на смърт и екзекутиран.\r\n 1872 г.\r\nСъс заповед на Високата порта тримата български владици Панарет Пловдивски, Иларион Ловчански и Иларион Макариополски са заточени в Измит.\r\nНа 5 януари 1872 г. група от 50 души, представители на цариградските българи, ръководени от Петко Р. Славейков, Стоян Чомаков и др., заставят Иларион Ловчански, Иларион Макариополски и Панарет Пловдивски да отслужат на другия ден тържествена Богоявленска литургия в българската черква въпреки изричната забрана от страна на патриарха. На 15 януари 1872 г. по нареждане на патриарха е свикан поместен събор. Панарет Пловдивски и Иларион Ловчански са осъдени на низвержение, Иларион Макариополски - на отлъчване.На тази дата са родени:\r\n1954 г.\r\nРодена е Камелия Тодорова - българска певица и киноактриса. Завършва Техникум по вътрешна архитектура. През 1975 г. учи пеене в “Естрадния отдел” на Музикалната академия при И. Чмихова. Повлияна от пианистите Сашо Мирев и Марио Станчев тя се насочва към джаза. Печели II награда на конкурса за млади джазпевци в Люблин, Полша, специалната награда на името на Д. Елингтън. Изнася концерти в Индия, Полша, участва в джазсрещите в България. В началото на 80-те години на ХХ в. Камелия Тодорова се обръща към попмузиката (песните “Не ме гледай така, момче” и “Прошепнати мечти” стават хитове) - прибавя към джазколекцията си нови награди от попконкурси - “Златния Орфей”, “Шлагерфестивал”, Дрезден. През същия период Камелия Тодорова се снима в киното - “Прилив на нежност”, “Бон шанс, инспекторе”, “Търновската царица”. През 1983 г. напуска България. През 1990 г. се връща в България. Дискография: “2 Souls in 1” (1992 г.), “Настроение” (1994 г.), “Live January 26th” (1995 г.), “Привличане” (1996 г.), “Докосване” (1998 г.), “Perls” (2001 г.).\r\n1950 г.\r\nРодена е Малина Цанева Томова - българска поетеса. Завършва руска филология в СУ ”Св. Климент Охридски” (1976 г.). Преди това работи като учителка в с. Мугла, Пловдивска област. Сътрудничи на в. “Народна младеж”, “Пулс”, “Литературен фронт”, сп. “Тракия”, “Септември”, “Пламък” и др. От 1980 г. е редактор в алманах “Янтра” (В. Търново), а по-късно в “Литературен вестник” (от 1990 г.) - във В. Търново и София. Сценаристка е на филма “Гори, гори огънче” (1994 г.). Авторка е на книгите: “Душа” (1978 г., стихове), “Ежелюбов” (1987 г., стихове и бързописи), “Стигмати. Стихове” (1994 г.), “Слабите места в поезията. Обратната страна на фотографията” (1995 г.) и др.\r\n1941 г.\r\nРоден е Георги Костов - български композитор. Завършва композиция в БДК в класа на Панчо Владигеров. Автор е на български детски песни, симфонични и камерни творби. От 1966 г. е преподавател по хармония в БДК. Главен секретар е на Съюза на българските композитори (1975-1985 г.). От началото на 60-те години твори и в областта на забавната музика. Негови песни са награждавани на различни песенни фестивали и конкурси: I награда на “Златният Орфей” (1976 г., 1980 г.). Получава II награда на радиоконкурса “Пролет” (1980 г., 1981 г.) и др.\r\n1924 г.\r\nРодена е Катя Асенова Попова - българска оперна певица (сопран). Завършва пеене в Държавната музикална академия в София (дн. БДК, 1947 г.). Специализира актьорско майсторство в Болшой театър. Дебютира в Софийската опера през 1947 г. в ролята на Есмералда (\"Продадена невеста\" от Б. Сметана). Изпълнява с успех централни партии в опери от Гуно, Пучини, Масне и Чайковски в Болшой театър, Гранд опера, Опера комик в Париж, в оперните театри в Белград, Прага и др.\r\n 1921 г.\r\nРоден е Валентин Ежов - руски сценарист. През 1951 г. завършва ВГИК. Той е сценарист на \"Световен шампион\" (1955 г.), \"Човек от планетата Земя\" (1959 г.), \"Балада за войника\" (1959 г.), \"Своя глава на раменете\" (1961 г.), \"Волга тече\" (1963 г.), \"Криле\" (1966 г.), \"Тридесет и три\" (1966 г.), \"Дворянско гнездо\" (1969 г.), \"Бялото слънце на пустинята\" (1970 г.), \"Тази сладка дума свобода!\" (1973 г.), \"Единадесет надежди\" (1976 г.), \"Всичко решава мигът\" (1979 г.), \"Сибириада\" (1979 г.), \"Девойка и Гранд\" (1982 г.), \"Червените камбани\" (1983 г.) и др.\r\n1882 г.\r\nРоден генерал-майор Никола Няголов. През Първата световна война е началник на 9-а пехотна плевенска дивизия.На тази дата умират:\r\n2004\r\nУмира българският писател Йордан Радичков. Той  е роден на 24 октомври 1929 г. в с. Калиманица, Монтанско. През 1947 г. завършва гимназия в Берковица. Работи като кореспондент (1951 г.) и редактор (1952-1954 г.) във вестник „Народна младеж“, редактор във вестник „Вечерни новини“ (1954-1960 г.), в Българска кинематография (1960-1962 г.), редактор и член на редакционната колегия на вестник „Литературен фронт“ (1962-1969 г.). От 1973 до 1986 г. е съветник в Съвета за развитие на духовните ценности на обществото към Държавния съвет на Народна република България. От 1986 до 1989 г. е заместник-председател на Съюза на българските писатели.\r\nРадичков започва да публикува свои импресии, разкази и очерци от 1949 г. През 1959 г. издава първата си книга с разкази „Сърцето бие за хората“. През следващите години издава сборниците с разкази „Прости ръце“ (1961 г.), „Обърнато небе“ (1962 г.), „Планинско цвете“ (1964 г.), „Шарена черга“ (1964 г.). През 1965 г. излиза сборникът му с разкази „Свирепо настроение“, уникален с асоциативните си отклонения. Човекът на настоящето остава главно действащо лице и в следващите му сборници - „Водолей“ (1967 г.), „Козята брада“ (1967 г.), „Плява и зърно“ (1972 г.), „Как така“ (1974 г.) и др.\r\nПрез 1966 г. от печат излиза романът-пътепис „Неосветените дворове“. С него и с издадените през 1968 г. „Вятърът на спокойствието“ (новели) и „Ние, врабчетата“ (разкази). Йордан Радичков излиза от литературната традиция и налага свои правила и норми на творец от нов тип. По същото време той написва сценариите за игрални филми „Горещо пладне“ (1966 г.) и „Привързаният балон“ (1967 г.). Пак по това време създава и пиесата „Суматоха“ (1967 г.). Радичков често продължава да развива наглед изчерпани сюжетни линии като прехвърля вече известни герои от разказ в разказ и от книга в книга. Този похват достига своето съвършенство в сборника „Барутен буквар“ (1969 г.).\r\nПрез 70-те години на миналия век Радичков публикува романите си „Всички и никой“ (1975 г.) и „Прашка“ (1977 г.). Тогава създава и драматургичните си творби „Януари“ (1974 г.), „Лазарица“ (1979 г.) и „Опит за летене“ (1979 г.). Тези пиеси заедно със „Суматоха“ са играни в Австрия, Югославия, Германия, Гърция, Швейцария, Дания, Полша, Русия, Унгария, Финландия, Чехия, САЩ, Румъния и др.\r\nПрез 1984 г. излиза от печат сборникът с разкази и новели „Верблюд“, а през 1988 г. романът „Ноев ковчег“. През последните години от живота си Радичков добавя нови щрихи в творчеството си — излизат сборниците с разкази: „Хора и свраки“ (1990 г.), „Малки жабешки истории“ (1994г. ), „Мюре“ (1997 г.), „Умиване лицето на Богородица“ (1997 г.), „Автострада“ (1999 г.) и „Пупаво време“ (2000 г.) - книга с особено заглавие, ироничен реверанс към миналото, когато в някои от диалектите „пупа“ е значело корем и типично по радичковски пренесена в съвременността, в нашето „пупаво време“. През 2003 г. излиза сборникът с интервюта на писателя „Скитащи думи“.\r\n1975 г.\r\nУмира Минко Балкански (Марин Тодоров Балкански) - български фотограф и оператор, един от учредителите на Съюза на българските филмови дейци. Роден е на 18 януари 1894 г. Участва в създаването на 20 документални, научно-популярни и игрални филми, сред които са: \"Баронът\" (1917 г.), \"Децата на Балкана\" (1918 г.), \"Атентатът в “Света Неделя\" (1925 г.), \"Под орловото гнездо\" (1929 г.), \"Експедиция в бразилската джунгла\" (1930 г.) и мн. др.\r\n1923 г.\r\nУмира Димитър Караджов - български композитор. Роден е на 18 ноември 1885 г. в Пловдив. Учи музика във Виена, Дрезден и Берлин, след което живее и работи в София (от 1920 г.). Автор е на оперите “Дъщерята на Пилат”, “Младият крал”, “На морския бряг” и “Милкана”, на симфонична музика, камерни произведения и др. В някои творби се чувства влиянието на българската народна музика, а в други използва изразните средства на късноромантичната немска музика и на френския романтизъм.\r\n  1879 г.\r\nУмира Любен Каравелов - виден деец на националнореволюционното движение, един от основателите на Българския революционен централен комитет в Букурещ, писател, публицист и журналист. Роден e в Копривщица. Във връзка с убийството на княз Михаил Обренович (24 май 1868 г.) по искане на сръбското правителство Каравелов е арестуван от австрийските власти и хвърлен отначало в Петроварадинската крепост, а след това в затвора в Будапеща. След седеммесечно следствие е освободен по недоказаност на обвинението. В началото на май 1869 г. се прехвърля в Букурещ. Опитите на ръководителите на Добродетелната дружина да го привлекат за редактор на техния орган в. \"Отечество\" са неуспешни. Каравелов установява контакт с българската революционна емиграция и за кратко време се изявява като един от нейните ръководни дейци. През есента на същата година става един от инициаторите за създаването на Българския революционен централен комитет и след неговото основаване поема редактирането на печатния му орган в. \"Свобода\". На първото Общо събрание на комитета (април - май 1872 г.) Каравелов е избран за негов председател. След смъртта на Васил Левски през февруари 1873 г. той полага усилия да продължи неговото дело. На 25 февруари 1873 г. вместо в. \"Свобода\" Каравелов започва да редактира в. \"Независимост\". На свиканото през май същата година Общо събрание на БРЦК той отново е утвърден за негов председател. Гибелта на Васил Левски обаче разколебава до голяма степен неговата увереност в революционните сили и въпреки настойчивите увещания на Христо Ботев през 1874 г. преустановява издаването на в. \"Независимост\". От януари 1875 г. започва да издава сп. \"Знание\", което се занимава с научни и литературни проблеми. Макар и вън от редиците на революционната организация, Каравелов не престава да се интересува от развоя на обществено-политическите борби. Взима участие в организирането на български доброволчески чети за Сръбско-турската война 1876 г. След избухването на Руско-турската освободителна война 1877 г.-1878 г. той оказва ценно съдействие на руското командване при действията на неговите войски в България. През лятото на 1878 г. се завръща в свободната си родина и се установява в Търново (днес Велико Търново), а няколко месеца по-късно отива да живее в Русе.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nЕнциклопедии - LAROUSSE\r\nИсторически архив на Агенция “Фокус” - отдел “Архив и бази данни” и други.;", "date": "2018.01.21", "title": "Денят 21 януари в българската история"}
{"url": "http://www.focus-news.net/news/2018/01/21/2479582/predstoyashti-mezhdunarodni-sabitiya-za-21-yanuari-agentsiya-fokus.html", "text": "Германската социалдемократическа партия ще гласува на извънреден конгрес за влизането на преговори със Съюза (ХДС/ХСС) за нова голяма коалиция.\r\n*** Проследяване на ситуацията след стартирането на турската операция „Маслинова клонка“ в района на Африн.\r\n*** Държавният секретар на САЩ Рекс Тилърсън започва европейската си обиколка с посещение във Великобритания.\r\n*** Планирани протести срещу включването на понятието „Македония“ в решението на спора между властите в Атина и Скопие за името на югозападната ни съседка.\r\n*** Втори ден от спирането на работата на правителството на САЩ.\r\n***", "date": "2018.01.21", "title": "Предстоящи международни събития за 21 януари (Агенция „Фокус“)"}
{"url": "http://www.focus-news.net/news/2018/01/21/2479583/haskovo-vremenno-e-ogranicheno-dvizhenieto-po-am-maritsa-v-platnoto-v-posoka-gkpp-kapitan-andreevo-mezhdu-lyubimets-i-harmanli-poradi-ptp.html", "text": "Временно е ограничено движението по АМ \"Марица\" в платното в посока ГКПП \"Капитан Андреево\" между Любимец и Харманли поради ПТП, съобщиха от пресцентъра на Агенция \"Пътна инфраструктура\". Движението се осъществява по обходен маршрут - по път I-8 Харманли - Любимец.", "date": "2018.01.21", "title": "Хасково: Временно е ограничено движението по АМ \"Марица\" в платното в посока ГКПП \"Капитан Андреево\" между Любимец и Харманли поради ПТП"}
{"url": "http://www.focus-news.net/news/2018/01/21/2479584/burgas-za-treti-pat-se-provezhda-polumaratonat-atanasovsko-ezero.html", "text": "За трети път се провежда полумаратонът „Атанасовско езеро“, който събира смели и спортни мъже, жени и младежи от цялата страна, дошли край морския бряг, за да премерят сили и възможности в 3 дисциплини – 21 км. бягане, 21 км. колоездене и 8 км. бягане. Това съобщиха от пресцентъра на Община Бургас.\r\nПолумаратонът е посветен на известния именик Атанасовско езеро и се провежда в първия неделен ден след Атанасовден. Организира се от сдружение „Зелена Странджа“, Българска фондация „Биоразнообразие“ и Община Бургас с цел да се популяризират спортът, физическата активност и значението на резервата като природозащитен обект на регионално и световно ниво.\r\nОсновното трасе на маршрута минава по вело- и пешеходните алеи, изградени от Община Бургас в Морската градина и в Южната част на Атанасовско езеро – покрай морето и солниците. Стартът за трите дисциплини е пред КЦ „Морско казино“, като 21-километровите дистанции за бягане и колоездене достигат до северната част на Атанасовско езеро (границата на едноименния резерват) и обратно до Казиното, а бягането на 8 км – до Пътеката на солта и новото пространство „симБиотично“ и обратно. Отново ще бъде организиран кардио кръг – скоростно изкачване на стълбите от Моста до алеята с Моряшкия паметник за деца и възрастни.\r\n„За да подобрим организацията на събитието и предвид нарастващия брой участници, за първи път ще бъде използвана електронна система за времеизмерване и проследяване в реално време на състезателите, което изискваше предварително записване до 8 януари. Така към момента има 115 записали се участника, които ще получат номер с чип, което ще гарантира точното измерване на резултата и ще се избегнат грешки или дублирания.“ – заяви Владимир Димитров от организаторите.\r\nСъбитието ще допринесе за популяризиране на здравословния начин на живот, активния спорт и възможностите за практикуването им, природните забележителности на Бургас сред жителите и гостите му. Раздаването на стартови номера ще бъде на място в 08.30 часа. Всеки участник ще получи стартов номер, универсална кърпа за глава, грамота (дигитална) и рекламни материали. За приятелите и семействата на участниците в полумаратона ще има презентация за Атанасовско езеро в зала „Петя Дубарова“, забавна викторина и благотворителен базар.\r\nСтартът е в 10.30 часа, а церемонията по награждаване на победителите в 13.15 часа на открита сцена „Охлюва“ (или в залата, ако не позволяват метеорологичните условия). Победителите до 3-то място при мъжете и жените ще получат медали и предметни награди от спонсорите от Допел Херц, спортни магазини Велозона, Аутдорспортс и Яко. Горещ чай ще бъде осигурен за всички участници, а за сигурността и безопасността на състезателите по трасето ще се погрижат доброволци, организирани благодарение на платформата „Time Heroes“.", "date": "2018.01.21", "title": "Бургас: За трети път се провежда полумаратонът „Атанасовско езеро“"}
{"url": "http://www.focus-news.net/news/2018/01/21/2479585/afp-napadenieto-nad-hotela-v-kabul-e-priklyuchilo-po-danni-na-mvr-na-afganistan.html", "text": "МВР на Афганистан съобщава, че нападението над хотел „Интерконтинентал“ в Кабул е приключило. Загинали са петима души, включително един чужденец, предава  AFP.\r\n„Всички трима нападатели са загинали“, заяви прессекретарят на вътрешното министерство Наджиб Даниш. Той допълни, че 153 души са спасени, сред които 40 чужденци.  Виктор Турмаков", "date": "2018.01.21", "title": "AFP: Нападението над хотела в Кабул е приключило по данни на МВР на Афганистан"}
{"url": "http://www.focus-news.net/news/2018/01/21/2479586/denyat-21-yanuari-v-svetovnata-istoriya.html", "text": "2017 г. \r\n500 000 души протестират във Вашингтон, САЩ, срещу встъпването в длъжност на новоизбраният президент - Доналд Тръмп.\r\n2016 г.\r\nВ Ханой е свикан 12-ти Национален конгрес на Комунистическата партия на Виетнам, за да бъде изберано ръководството на страната за следващите пет години. Конгрсът ще продължи 8 дни.\r\n2015 г.\r\nВ Давос започва 45-тата годишна среща на Световния икономически форум.\r\n2015 г.\r\nМинистърът на външните работи на Руската федерация Сергей Лавров заявява, че по „Турски поток“ вече се водят конкретни обсъждания и дискусии.\r\n2014\r\nВ Давос се открива Световният икономически форум.\r\n2013\r\nМинистър-председателят на Чад Емануел Дадингар е заменен от Джимрангар Даднаджи.\r\n2012\r\nПарламентарните избори в Египет са спечелени от Обществото на мюсюлманските братя.\r\n2012\r\nПри терористичен акт в щата Джаркханд, западна Индия загинват 13 полицаи.\r\n2011\r\nАлександър Лукашенко официално поема поста президент на Република Беларус за четвърти път.\r\n2009\r\nСтивън Чу е избран за секретар по енергетиката на САЩ в администрацията на президента Барак Обама.\r\nСтивън Чу е американски физик и политик от китайски произход. През 1997 г. той получава Нобелова награда за физика, заедно с Клод Коен-Тануджи и Уилям Филипс, за техните изследвания в областта на охлаждането и улавянето на атоми с помощта на лазер.\r\nСтивън Чу завършва физика и математика в Рочестърския университет през 1970 г., а през 1976 г. защитава докторат в Калифорнийския университет в Бъркли. От 1978 г. работи за Bell Labs, а през 1983 оглавява изследователския отдел по квантова електроника. От 1987 до 2004 г. преподава в Станфордския университет.\r\n2005 \r\nВ Белмопан, столицата на Белиз, вълненията поради увеличаването на данъците прерастват в бунт.\r\n2002\r\nМинистерският съвет определя подразделение от Българската армия за участие в ISAF. На 16 февруари 2002 г. първите 32 български военнослужещи отпътуват за Афганистан. Те са командвани от Милко Бернер и са разположени в района на британския контингент на 10 км. от Кабул, където обслужват банно-перален комплекс.\r\n2001 г.\r\nПол Маккартни става първият музикант, чието състояние минава един милиард долара.\r\nСър Джеймс Пол Маккартни е роден на 18 юни 1942 г. Английският музикант, певец и автор на текстове става известен с английската банда “Бийтълс”. Записан е в книгата на рекордите на Гинес като най – успелия композитор в историята на популярната музика. Заедно със самостоятелната си работа и тази с “Бийтълс” Маккартни написва над 50 хита, повече отколкото който и да е друг музикант. По време на кариерата си Маккартни се изявява като басист, наред с това е и певец пианист и свири на барабани. Маккартни и Джон Ленън са основните композитори в “Бийтълс”, като много от композициите на Маккартни от този период – “Хей Джууд”, “Елинор Ригби”, “Вчера” и “Нека да бъде” често са считани за най-добрите песни в съвременната история на музиката. Друга песен на “Бийтълс”, написана от Маккартни е “Хелтър Скелтър”, считана от някои за първата хевиметъл песен. Кариерата на Маккартни след като групата “Бийтълс” се разпада също е много успешна. Като самостоятелен изпълнител и заедно с неговата група “Уингс”, с която се изявява през 70-те години, Маккартни създава 30 хитови сингли в Съединените Щати и Великобритания. Измежду тях са “Може би съм объркан”, “Живей и умри”, “Група на път”, “Глупави любовни песни”, “Лули на мира” и дуета му със Стиви Уондър \"Ebony and Ivory\".\r\n1993 г.\r\nВ САЩ е приготвена най-голямата поничка в света тежаща 1,5 тона.\r\n1990 г.\r\nПо музикалния канал MTV е излъчен първия акустичен концерт от серията Unplugged с групата Squeeze.\r\n1989 г.\r\nФил Колинс за седми път оглавява музикалните класации на САЩ, този път с песента Two Hearts. Той е английски рок-изпълнител, артист. От 1970 г. е в група “Дженезис” като барабанист. След напускането на П. Гейбриъл (1975 г.) е вокалист. Разностранен музикант (успоредно с “Дженезис” е барабанист на известната рок-джазформация “Брендикс”, солист, който се налага през 80-те години с интерпретации от различни стилове - соул, фънк, реге и др.), активно се включва в различни обществени инициативи на рокмузикантите. Негови солови албуми са “Face Value” (1981 г.), “Hello I Must Be Going” (1982 г.), “No Jacket Required” (1985 г.), “But Seriously” (1989 г.), “Both Sides” (1993 г.), “Dance Into The Light” (1996 г.), “A Hot Night In Paris, Live” (1999 г.), “Testify” (2002 г.).\r\n1977 г.\r\nВ Италия официално са разрешени абортите.\r\n1976 г.\r\nФренско-английският свръхзвуков пътнически самолет “Конкорд” прави първия си полет. \r\nКонкорд и ТУ-144 са единствените до момента свръхзвукови самолети, извършвали пътнически полети. Трансатлантическият полет е с продължителност около 3 часа и половина. Конкорд е използван от авиокомпаниите British Airways и Air France от 21 януари 1976 г. до 24 октомври 2003 г., като последния \"прощален\" полет е на 26 ноември 2003 г.\r\nНа 10 април 2003 г. British Airways и Air France едновременно обявяват, че ще прекратят полетите на Конкорд по-късно през годината. Те посочват нерентабилност на Конкорд поради по-ниския брой пътници след катастрофата от 2000 г., намаляването на пътниците след атаките на Световния търговски център през 2001 г., както и повишените цени за поддръжка.\r\nНай-забележителното преживяване с Конкорд е, че това е единствения самолет, изпреварил залеза. По време на някои полети рано вечерта от Париж или Лондон до САЩ е било възможно самолета да излети по тъмно и да настигне слънцето - от кабината се е виждало как слънцето изгрява от запад.\r\n1976 г.\r\nВ СССР са пуснати в продажба първите чуждестранни вестници – “Файненшъл Таймс” и “Ню Йорк Таймс”.\r\n1968 г.\r\nАмерикански бомбардировач Б – 52 с атомна бомба на борда катастрофира в Гренландия.\r\n1966 г.\r\nДжордж Харисън от групата “Бийтълс” сключва брак с фотомодела Пати Бойд.\r\nПреди да постъпи в “Бийтълс” Джордж Харисън свири в създадената от него аматьорска група “Ребълс”. За “Бийтълс” композира 22 песни. Соловата си кариера започва през 1968 г., но първите му 2 албума нямат успех. През 1970 г. издава тройния албум “Всичко отминава” (продуцент Фил Спектър), от който е известният хит “Мой мили боже” (заради който по-късно е осъден да заплати 587 хил. долара за несъзнателно плагиатство на мелодията). Участва в различни благотворителни концерти (концертът в помощ на Бангладеш през 1971 г.). През 1974 г. създава собствена фирма за грамофони плочи “Dark Horse”. През 1998 г. разбира, че е болен от рак на гърлото; ранен е от крадец в имението си в “Хенли” на р. Темза (1999); оперират го от рак на белия дроб (2001 г.). Джордж Харисън умира през 2001 г.\r\n1965 г.\r\nВ Техеран е убит премиер-министъра на Иран Хасан Али Мансур.\r\n1954 г.\r\nВ САЩ е пусната първата атомна подводница “Наутилус”.\r\nПодводницата е боен кораб, предназначен за водене на бойни действия под и над вода. Има стоманен корпус с пурообразна или капковидна форма. Издържа налягането на водата на дълбочина 250-400 m. Водоизместимост 500-7000 t. Видове: ракетни, торпедни и със специално предназначение; еднокорпусни и двукорпусни; с дизелови или ядрени двигатели.\r\n1952 г.\r\nИталиански учени съобщават, че наклонената кула в Пиза би трябвало да падне през 2151 година. Наклонената кула в Пиза е отделно стояща камбанария на катедралата в град Пиза, Италия. Предназначена да стои вертикално, веднага след началото на строителството през 1173 г. тя започва да се накланя на югоизток, заради слабата земна основа и неправилното изпълнение на фундирането. Към 2006 г. наклонът е около 13°.\r\n1944 г.\r\nАвстралия и Нова Зеландия подписват отбранителен пакт.\r\n1942 г.\r\nВ хода на Втората световна война немските войски на фелдмаршал Ромел започват настъпление в Северна Африка.\r\n1941 г.\r\nЗабранен е английският комунистически вестник “Дейли Уъркър”.\r\n1926 г.\r\nБелгийският парламент ратифицира “Договорите от Локарно”\r\nДоговорите от Локарно са седем споразумения, договорени на „конференцията от Локарно“, Швейцария състояла се от 5 до 16 октомври 1925 г. и подписани на 1 декември в Лондон. Влизат в сила на 10 септември 1926 г. с приемането на Германия в Обществото на народите. Сключените в Локарно споразумения са „гаранционен пакт“ (Рейнски гаранционен пакт) между Германия, Франция, Белгия както и Великобритания и Италия като гаранти. С това Германия признава Версайския договор и установените в него западни граници.\r\n 1926 г.\r\nВ Ленинград са отворени гробовете на руските царе. От там скъпоценностите им са взети и предадени на държавата.\r\n 1921 г.\r\nОснована е Италианската комунистическа партия.\r\n 1916 г.\r\nЧерна гора капитулира пред германските войски.\r\n 1913 г.\r\nВ хода на преговорите за мир в Лондон, целящи прекратяването на Първата балканска война (1912-1913 г.), Портата прекъсва преговорите, денонсира примирието от 17 януари и подновява военните действия, след като на 10 януари в Цариград е извършен преврат. Младотурците водени от Енвер бей, извършват преврат и завземат властта в Турция. Образувано е ново правителство, изхождащо от партията “Единение и прогрес”, което прекратява преговорите за мир. С това започва вторият етап на Първата балканска война. Подновени са военните действия между Турция и съюзените балкански държави. \r\nБалканската война е война на България, Сърбия, Гърция и Черна гора (държавите от Балканския съюз 1912-1913 г.) против Османската империя. Предизвикана е от нерешения национален въпрос на Балканите през последната четвърт на XIX и началото на ХХ в.\r\n1911 г.\r\nАмериканският лекар Франсис Раус за първи път е изолирал вируса на рака. Той е американски патолог и онколог. През 1911 г. открива първия онкогенен вирус (наречен на негово име), който причинява саркома по кокошките. Изследва участието на вирусите и на химичните вещества, наречени от него провокиращи канцерогени, в развитието на рака и други злокачествени новообразувания. През 1966 г. получава Нобелова награда за физиология или медицина (1966, с Ч. Хъгинс).\r\n 1908 г.\r\nВ Ню Йорк е определена глоба от 25 долара за жени, които пушат на обществени места.\r\n 1846 г.\r\nИзлиза първият брой на английския вестник “Лондон Дейли Нюз”.\r\n 1790 г.\r\nФренският лекар Ж. Гийотен предлага ново оръдие за екзекуция – гилотината.\r\nТя представлява машина за обезглавяване на осъдени. Въведена е във Франция по време на Великата френска революция (25 април 1792 г.).\r\n 1763 г.\r\nИмператрица Екатерина II одобрява план за създаване на Възпитателен дом за сираци и подхвърлени деца. Тя започва да взима част от доходите от всички публични представления за издръжка на Възпитателния дом. Той е открит в Москва през 1764 г. Вторият такъв дом е открит в Петербург през 1770 г.\r\n1698 г.\r\nПетър I пристига в Лондон, където за три месеца преминава теоретичен курс по корабостроене. По време на престоя посещава Английското кралско общество, Оксфордския университет, Гринуичката обсерватория, Монетния двор, изучава парламентарната система. \r\nПетър I Велики е руски цар от 1682 г. Той е от династията Романови, първият руски император (от 1721 г.). След пътуване в Западна Европа (1697-98 г.) Петър I започва модернизация на Русия - учредени са сенат, колегии (учреждения), Светия Синод, църквата е отделена от държавата, страната е разделена на губернии, столицата е преместена в Петербург; поощрява се строителството на манифактури, заводи, пристанища, корабостроителници. Създадени са флот и редовна армия. Води войни с Османската империя (превзема гр. Азов през 1696 г.) и с Швеция . По време на неговото управление се наблюдава Културен подем - открити са различни училища, Академията на науките в Петербург, създаден е съвременният граждански шрифт (днешната печатна форма на кирилицата), а през 1700 г. е въведен нов календар (с начало на годината 1 януари и летоброене от Рождество Христово).\r\n 1542 г.\r\nСъпругата на Хенри VІІІ Катрин Хауърд, е осъдена от английския парламент за държавна измяна. Хенри VIII е английски крал от 1509 г. от династията Тюдори. Син е на Хенри VII. При него започва Реформацията в Англия. Предизвиква схизма на църквата в Англия поради отказа на папата да анулира брака му с Катерина Арагонска. След като я отстранява през 1533 г., се провъзгласява за глава на англиканската църква. Провежда секуларизация на манастирите. Издава закони против експроприацията на селските земи. След като обезглавява през 1536 г. Ана Болейн, Хенри VIII сключва брак с Дж. Сиймор (майката на Едуард VI), Ана Клевска, Катрин Хауърд, (екзекутирана през 1542 г.) и Катерина Пар. Хенри VIII умира на 28 януари 1547 г.\r\n 1506 г.\r\nПо нареждане на папа Юлий II е образувана армията на Ватикана – Швейцарската гвардия, която е наброявала 80-90 души. Червените мундири на гвардейците са по проект на Рафаело. \r\nНа 6 май 1527 г., когато войските на император Карл V нападат Рим, умират 147 гвардейци от общо 189. През 1970 г. Папа Павел VI отменя три от съществуващите четири войскови части, като оставя на служба само Швейцарската гвардия. На 6 май гвардейците полагат клетва и така отбелязват годишнината от събитията през 1527 г.На тази дата са родени:\r\n1941 г.\r\nРоден е Пласидо Доминго - испански оперен певец. През 1950 г. заедно със семейството си се преселва в Мексико от Мадрид , където учи вокална техника, пиано и дирижиране. Първият му певчески опит е като баритон, а през 1960 г. дебютира като тенор в ролята на Алфредо от операта „Травиата“ на Джузепе Верди. През следващите три години (1961–1963) Доминго работи в Националната опера на Израел, където има повече от 280 представления в 12 различни роли. През 1966 г. дебютира в Нюйоркската градска опера. През 1968 г. дебютира в „Метрополитен“. Творческото му сътрудничество с тази опера продължава и до днес (сезон 2006/2007 г.) с общо над 400 участия в 42 роли.Следват участия в „Ла Скала“, Милано, „Щаатсопер“, Виена, „Ковънт Гардън“, Лондон, оперните театри на Париж, Лос Анджелис, Чикаго, Вашингтон, Барселона, Мадрид, Буенос Айрес и други. Соловият му репертоар включва над 60 главни роли. Доминго записва и издава повече от 100 албума с класическа оперна музика, както и няколко албума с популярни испански любовни песни. Известен е като един от „Тримата тенори“ заедно с неговите колеги Хосе Карерас и Лучано Павароти. Пласидо Доминго организира или участва в редица големи благотворителни акции, давайки принос в събирането на милиони долари за жертвите на земетресения в Северна Америка, на болестта СПИН и др. Цялостния му артистичен и хуманитарен принос е оценяван многократно – Доминго е носител на високи американски, британски, френски и други отличия. Номиниран е от най-авторитетните издания на света за „Крал на операта“ („Нюзуик“), „Ренесансов мъж в музиката“ („Кориере дела сера“), „Най-велик оперен артист на модерните времена“ („Гардиън“).\r\n1921 г.\r\nРоден е Валентин Ежов - руски сценарист. През 1951 г. завършва ВГИК. Той е сценарист на \"Световен шампион\" (1955 г.), \"Човек от планетата Земя\" (1959 г.), \"Балада за войника\" (1959 г.), \"Своя глава на раменете\" (1961 г.), \"Волга тече\" (1963 г.), \"Криле\" (1966 г.), \"Тридесет и три\" (1966 г.), \"Дворянско гнездо\" (1969 г.), \"Бялото слънце на пустинята\" (1970 г.), \"Тази сладка дума свобода!\" (1973 г.), \"Единадесет надежди\" (1976 г.), \"Всичко решава мигът\" (1979 г.), \"Сибириада\" (1979 г.), \"Девойка и Гранд\" (1982 г.), \"Червените камбани\" (1983 г.) и др.\r\n 1912 г.\r\nРоден е Конрад Емил Блох - американски биохимик (по националност германец). Носител е на Нобелова награда за физиология и медицина за 1964 г. (заедно с Ф. Линен). От 1954 г. е професор в Харвардския университет. Изследванията му са съсредоточени върху изотопния анализ на клетъчния метаболизъм, проблемите на биосинтеза, изучаването на химическия строеж на стероидите, ферментите. Открива, че биосинтезът на холестерина се състои от 35 степени. Изучава неговите междинни продукти.\r\n1763 г.\r\nРоден е Огюстен Бон Жуозеф Робеспиер - деец на Великата френска революция, якобинец. Брат на М. Робеспиер. В началото на революцията е председател на Дружеството на приятелите на конституцията и прокурор на комуната в Арас. От 1792 г. е депутат в Конвента. Гласува за смъртната присъда на Луи ХVI. Решаваща е ролята му за изгонването на жирондистите от Конвента (31 май - 2 юни 1793 г.). Умира на 28 юли 1794 г. в Париж.На тази дата умират:\r\n2006\r\nУмира косовският политик Ибрахим Ругова. Той е роден през 1944 г. Баща му и дядо му са убити от югославски комунисти. Завършва средното си образование в Печ, а висшето си — в Прищина. По-късно изучава лингвистика в Сорбоната. През 1984 г. получава докторска степен по литература в университета в Прищина, известно време е и преподавател в Прищина. През 1989 г. е избран за председател на Съюза на писателите на Косово.\r\nСлед отнемането на автономията на Косово през 1989 г. Ругова е един от създателите на първата некомунистическа партия в Косово - Демократична лига на Косово.\r\nПолитиката на мирно противопоставяне на режима на Милошевич през следващите години спечелва на Ругова прозвището „балканския Ганди“. Партията на Ругова бойкотира сръбските федерални избори и спомага за създаването на паралелно управление за етническото албанско население, включително в областта на здравеопазването, образованието и други. През 1992 и 1998 г. Ругова е избран за президент на самопровъзгласилата се „Република Косово“.\r\nПрез 1999 г., по време на Косовската криза Ругова си навлича гнева на част от населението на Косово поради приеманата за пасивна политика спрямо сръбските власти. През същата година той взима участие в мирните преговори в Рамбуйе като член на делегацията на косовските албанци.\r\nРугова е автор на редица книги, издадени в Косово и извън него.\r\nПрез март 2002 г. Ругова е избран за президент на Косово.\r\nПрез септември 2005 г. е обявено, че Ругова е болен от рак на белия дроб, но той продължава да изпълнява функциите си до смъртта си.\r\n1950 г.\r\nУмира Джордж Оруел (псевд. на Ерик Артър Блеър) - английски писател. Роден е на 23 януари 1903 г. Работи в колониалната полиция в Индия, която напуска. Взема участие в Гражданската война в Испания, умира от туберкулоза. Основното му произведение е романът антиутопия \"1984\" (1948 г.). Много от темите в романа обаче са маркирани още във \"Фермата (Приказка за животни)\" (1945 г.) - една алегория на сталинизма. Публикува пътни бележки, очерци, публицистика.\r\n1948 г.\r\nУмира Ермано Волф-Ферари - германски оперен композитор, професор. Син е на известния немски художник Аугуст Волф. Прекарва по-голяма част от живота си в Германия. Произведения: \"Пепеляшка\" (1900 г.), \"Любопитните жени\" (1903 г.), представена в Мюнхен, където са поставени и следващите две опери: \"Четиримата грубияни\" (1906 г.) и \"Тайната на Сузана\" (1909 г.). През 1911 г. във Венеция е премиерата на \"Украшението на Мадоната\" - истински международен успех и признание за автора. Създава оперите: \"Любовникът-лекар\" (1913 г.), \"Слай\" (1927 г.), \"Небесната рокля\" (1927 г.), \"Кукувицата от Тива\" (1943 г.) и др. Автор е на 2 симфонии, концерт за цигулка, Венецианска сюита и др. След Втората световна война живее във Венеция, където умира от сърдечен удар.\r\n1924 г.\r\nУмира Владимир Илич Ленин - руски политик, общественик, публицист, философ, държавник; създател и теоретик на болшевизма. Роден е на 22 април 1870 г. в Симбирск. Издига в догма идеите на К. Маркс за общественото преустройство, формулирани в средата на ХIХ в. (революциите от 1848 г. в Европа), и ги прилага на практика в Русия. След като по-големият му брат Александър е екзекутиран за участие в покушение срещу император Александър III (1887 г.), Ленин възприема крайните радикални идеи за обществено преустройство чрез въоръжено насилие. След свалянето на Николай II и обявяването на Руската република, с помощта на германското разузнаване Ленин пристига в Русия (3 април 1917 г.). Започва твърда, яростна и последователна борба срещу радикалните преобразувания и демокрацията, осъществявани от Временното правителство. Призован е от законното правителство на Русия да се яви пред съда, да обясни действията си и да се защити по предвидения от законите ред, Ленин се укрива и емигрира във Финландия. В началото на октомври 1917 г. пристига в Санкт Петербург и организира въоръжения преврат (25 октомври 1917 г.), с който болшевиките завземат властта в Русия. Ленин възглавява болшевишкото правителство. По негова заповед на 6 януари 1918 г. е разпуснато законно избраното чрез свободни и демократични избори Учредително събрание. След няколко часа ЦИК приема декрет за разтурянето му. По настояване на Ленин е подписан унизителният за Русия Брестки мир с Германия и съюзниците й (3 март 1918 г.). Под негово ръководство болшевишката партия успява да сломи съпротивата на националните и демократичните сили в Гражданската война (1918-1920 г.). Основава Третия интернационал, разработва новата икономическа политика (НЕП), създава първите концентрационни лагери в страната. През 1922 г. получава парализа. В своето \"завещание\", публикувано едва през 1956 г., предлага да бъде сменен Й. В. Сталин от поста генерален секретар на партията.\r\n1872 г.\r\nУмира Франц Грилпарцер - австрийски драматург и поет. Създава новата австрийската драматургия. Роден е на 15 януари 1791 г. във Виена. Франц Грилпарцер е автор на \"Сафо\" (1818 г.), \"Вълните на морето и любовта\" (1831 г.) , \"Бедният музикант\" (1848 г.), \"Златното руно\", \"Отокар\". Умира на 21 януари 1872 г. във Виена.\r\n 1851 г.\r\nУмира Густав Алберт Лорцинг - германски композитор. Роден е на 23 октомври 1803 г. в Берлин. На 21 години представя първата си малка опера \"Али паша Янински\". През 1833 г. става пръв тенор на Лайпцигската опера, а след това печели големи успехи с комичните си опери \"Двамата ловци\", \"Цар и дърводелец\", \"Ханс Сакс\" и др. По-късно е оркестров диригент в Лайпцигския театър, във виенския \"Театър ан дер Вин\", берлинския театър \"Фридрих Вилхелмщад\" и др. Автор е и на оперите \"Ундина\", \"Ковач на оръжия\", \"Оръженосците на Роланд\" и др. Операта \"Цар и дърводелец\" е играна от Народната опера - София, за първи път през 1933 г.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nЕнциклопедии - LAROUSSE\r\nИсторически архив на Агенция “Фокус” - отдел “Архив и бази данни” и други.;", "date": "2018.01.21", "title": "Денят 21 януари в световната история"}
{"url": "http://www.focus-news.net/news/2018/01/21/2479587/v-denya-na-prepodobni-maksim-izpovednik-i-sv-machenik-neofit-patriarhat-shte-pochete-svoya-nebesen-pokrovitel-v-sofiyskata-mitropolitska-katedrala-sv-nedelya.html", "text": "На 21 януари 2018 г., 15-та Неделя след Неделя подир Въздвижение – на Закхея, имен ден празнува Негово светейшество Българският патриарх и Софийски митрополит Неофит, предаде репортер на Агенция \"Фокус\". Този ден е знаменателен за българските патриарси и православния български народ, защото и блаженопочиналия и приснопаметен Български патриарх Максим и неговото духовно чедо и настоящ Български патриарх Неофит, честваха и продължават да честват на тази дата своите небесни покровители.   \r\nНа този ден Негово Светейшество Българският Патриарх и Софийски Митрополит Неофит ще почете своя небесен покровител с тържествени св. литургия и благодарствен молебен, които ще бъдат отслужени в Софийската митрополитска катедрала \"Св. Неделя\". Началото на св. литургия ще бъде в 09.30 ч. Веднага след това (около 11.00 ч.) Негово Светейшество ще оглави и молебена. Поздравление от името на Светия Синод на Българската православна църква  ще поднесе Негово Високопреосвещенство Врачанският Митрополит Григорий, наместник на овдовелия Видински епархийски престол. От името на клира и миряните на Софийска епархия поздравителния адрес ще поднесе Протосингелът на епархията - Негово Високопреподобие архимандрит Василий.\r\nНикола ПЕТКОВ", "date": "2018.01.21", "title": "В деня на преподобни Максим Изповедник и св. мъченик Неофит, патриархът ще почете своя небесен покровител в Софийската митрополитска катедрала \"Св. Неделя\""}
{"url": "http://www.focus-news.net/news/2018/01/21/2479588/tass-siriyskata-armiya-e-obgradila-grupirovka-na-dzhebhat-an-nusra.html", "text": "Сирийската армия заедно с подкрепящите я отряди на народното опълчение са обкръжили голяма групировка на „Джебхат ан Нусра“ в източната част на провинция Идлиб и са освободили от терористи летището „Абу Духур“, предава  ТАСС.\r\n„Щурмовите отряди на сирийските правителствени войски под командването на ген. Хасан Сухел, настъпващи по пътя Хама-Алепо се съединиха с отрядите на народното опълчение в района на селата Хербет ел Гаджар и Расм ел Хармал. Така е завършено обкръжаването на голямата групировка на „Джебхат ан Нусра“ в източната част на провинция Идлиб“, пише в съобщение на руското министерство на отбраната. \r\nВ резултат на настъпление сирийската армия също така е изтласкала терористите от територията на летището „Абу Духур“, намиращо се под техен контрол от 2015 г. насам. Преди три години обектът бе последен плацдарм на сирийската армия в региона. Обсадата му от терористите продължи половин година.  Виктор Турмаков", "date": "2018.01.21", "title": "ТАСС: Сирийската армия е обградила групировка на „Джебхат ан Нусра“"}
{"url": "http://www.focus-news.net/news/2018/01/21/2479589/dobrich-grazhdani-izlizat-na-protest-sreshtu-predlozhenieto-za-poskapvane-na-vodata-v-oblastta.html", "text": "Граждани организират нов протест срещу предложението за поскъпване на водата в област Добрич, предаде кореспондентът на Радио „Фокус” – Варна. Протестиращите ще се съберат от 11.00 часа пред сградата на Областна администрация Добрич, като ще преминат по част от централната пешеходна зона и за кратко ще бъде блокирано движението на автомобили в района на „Стара къща“. \r\nМиналата неделя се проведе протест под мотото: „И една стотинка е много“, а днес то ще бъде: „Извинявайте за неудобството, ние се опитваме да променим Добрич“. Протестът е организиран от Гражданска инициатива, която чрез социалните мрежи заявява: „Ние организирахме гражданския протест миналата неделя, на който стартирахме подписка в подкрепа на исканията на гражданите на град Добрич да не се увеличава цената на ВиК-услугите за област Добрич, за оставка на директора на ВиК-Добрич и борда на директорите“. Настоява се също така проблемите на дружеството да бъдат подложени на широко обществено обсъждане с участието на жителите на града. Само за 5 дни подписката са подкрепили повече от 1100 души от Добрич и областта. \r\n„Търпението на народа е на ръба на чашата, добре че пак няма вода, иначе щеше да прелее!“, заявяват от Гражданската инициатива.\r\nЖулиета НИКОЛОВА", "date": "2018.01.21", "title": "Добрич: Граждани излизат на протест срещу предложението за поскъпване на водата в областта"}
{"url": "http://www.focus-news.net/news/2018/01/21/2479590/regnum-spored-ministerstvoto-na-otbranata-na-kitay-sasht-tryabva-da-se-otkazhat-ot-vazgledite-si-ot-vremenata-na-studenata-voyna.html", "text": "Министерството на отбраната на Китай призова властите на САЩ да се откажат от възгледите си от времената на Студената война, предава  Regnum.\r\nКитайското министерство на отбраната призова САЩ да се отнасят към китайската политика в сферата на националната сигурност „рационално и обективно“. Отбелязва се, че „отделни страни“ подстрекават милитаризацията на Южнокитайско море. „Тези агресивни държави под лозунга за свободата на морското пътуване провеждат военни маневри с тираничен маниер“, пише в официално заявление на ведомството. \r\nПо-рано министерството на отбраната на Китай обяви, че ескадрен миноносец на ВМС на САЩ е нарушил териториалните води на страната в района на Южнокитайско море.  Виктор Турмаков", "date": "2018.01.21", "title": "Regnum: Според министерството на отбраната на Китай САЩ трябва да се откажат от възгледите си от времената на Студената война"}
{"url": "http://www.focus-news.net/news/2018/01/21/2479591/burgas-v-sportna-zala-neftohimik-shte-se-provedat-finalnite-sreshti-po-basketbol-ot-obshtinskite-uchenicheski-igri.html", "text": "В спортна зала „Нефтохимик“ в Бургас ще се проведат финалните срещи по баскетбол за 5 - 7 клас двата пола, които изиграха своите мачове в груповата фаза в края на 2017 година, в рамките на Общинските ученически игри. Това съобщиха от пресцентъра на Община Бургас. \r\nПредстоят и общинските състезания по хандбал в спортна зала „Младост“ за възрастова група 8 - 10 и 11 - 12 клас. Месецът приключва с надпреварата при най-малките волейболисти 5 - 7 клас момчета и момичета, които ще се борят за първото място отново в спортна зала „Нефтохимик“ на 27 и 28 януари.", "date": "2018.01.21", "title": "Бургас: В спортна зала „Нефтохимик“ ще се проведат финалните срещи по баскетбол от Общинските ученически игри"}
{"url": "http://www.focus-news.net/news/2018/01/21/2479592/plovdiv-na-mesta-patnite-nastilki-v-planinskite-rayoni-v-oblastta-sa-zaledeni-ekipi-prodalzhavat-da-obrabotvat-riskovite-uchastatsi.html", "text": "На места пътните настилки в планинските райони в Пловдивска област са заснежени и заледени, екипи продължават да обработват рисковите участъци с пясък и сол. Това съобщиха за Радио „Фокус“ – Пловдив от Областното пътно управление. Оттам призоваха водачите да шофират с повишено внимание и съобразена скорост. Пътищата в равнинната част на областта са предимно мокри, на места са се образували заледявания и е хлъзгаво. Движението по всички основни направления се извършва с нормална интензивност и без затруднения. Проходът Троян-Кърнаре остава затворен за движение на всички МПС. Ограничено е и движението на МПС над 12 тона по пътищата Югово – Лъки – Здравец, в отсечката град Лъки-пътно кръстовище за хижа „Момчил юнак“, и Поповица-Болярци.\r\nДвижението по основните пътни артерии в Пловдив също се извършва нормално и без затруднения. По-засилено движение се отчита в централната градска част и по входно-изходните артерии. Пътните настилки са мокри, на места по вътрешнокварталните улици – заледени и хлъзгави.\r\nТони МИХАЙЛОВ", "date": "2018.01.21", "title": "Пловдив: На места пътните настилки в планинските райони в областта са заледени, екипи продължават да обработват рисковите участъци"}
{"url": "http://www.focus-news.net/news/2018/01/21/2479593/anadolu-agency-svobodnata-siriyska-armiya-zapochna-mashtabna-nazemna-operatsiya-v-afrin.html", "text": "Частите на „Свободната сирийска армия“ започнаха операция срещу терористите в сирийския град Африн, ден след като са навлезли в контролираните от кюрдските сили територии като част от турската операция „Маслинова клонка“, предава  Anadolu Agency.\r\nПо данни на турската медия бойците от ССА, подкрепяни от турските войски са започнали придвижване напред към северния сирийски град в ранните часове на деня. \r\nТурският генерален щаб съобщи междувременно, че ВВС е поразило „108 цели: укрития, скривалища и складове за муниции“. От там посочиха, че операцията е проведен в рамките на турските права, основани на международното право.  Виктор Турмаков", "date": "2018.01.21", "title": "Anadolu Agency: „Свободната сирийска армия“ започна мащабна наземна операция в Африн"}
{"url": "http://www.focus-news.net/news/2018/01/21/2479594/api-vremenno-dvizhenieto-po-pat-i-8-plovdiv-haskovo-v-uchastaka-s-byala-reka-s-varbitsa-se-osashtestvyava-dvuposochno-v-edna-lenta-poradi-katastrofa.html", "text": "Временно движението по път I-8 Пловдив-Хасково в участъка с. Бяла река – с. Върбица се осъществява двупосочно в една лента поради катастрофа. Това съобщиха от пресцентъра на Агенция \"Пътна инфраструктура\" (АПИ). \"Пътна полиция\" регулира движението в района.", "date": "2018.01.21", "title": "АПИ: Временно движението по път I-8 Пловдив-Хасково в участъка с. Бяла река – с. Върбица се осъществява двупосочно в една лента поради катастрофа"}
{"url": "http://www.focus-news.net/news/2018/01/21/2479595/veliko-tarnovo-patnite-nastilki-v-oblastta-sa-predimno-mokri-na-mesta-zasnezheni-i-zaledeni.html", "text": "Мокри, на места - заледени, обработени и опесъчени, са пътните настилки във Велико Търново. Трафикът не е натоварен. Движението се осъществява нормално. Времето е облачно, без валежи, предаде репортер на Радио „Фокус“ – Велико Търново. В града няма допълнително въведени ограничения и нови затворени участъци. Условията за пътуване в областта са нормални за сезона. Времето е облачно, а видимостта – добра. Пътните настилки в областта са предимно мокри, на места - заснежени и заледени. Навсякъде се обработва и опесъчава, но от Агенция „Пътна инфраструктура“ съветват водачите да карат със съобразена скорост и повишено внимание. \r\nОт „Пътна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево-В.Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя.\r\nЛуиза ТРАНЧЕВА", "date": "2018.01.21", "title": "Велико Търново: Пътните настилки в областта са предимно мокри, на места - заснежени и заледени"}
{"url": "http://www.focus-news.net/news/2018/01/21/2479596/v-tsentralata-na-bsp-shte-se-provede-preskonferentsiya.html", "text": "От 14.00 часа в централата на БСП на ул. „Позитано” № 20 ще се проведе пресконференция. Това съобщиха от пресцентъра на партията.", "date": "2018.01.21", "title": "В централата на БСП  ще се проведе пресконференция"}
{"url": "http://www.focus-news.net/news/2018/01/21/2479597/kyustendil-turisticheskoto-druzhestvo-v-grada-organizira-pohod-do-grad-zemen-i-peshterskiya-manastir.html", "text": "Туристическо дружество „Осогово”-Кюстендил организира поход до град Земен и Пещерския манастир. Това съобщиха за Радио „Фокус” – Кюстендил от дружеството. Походът тръгва в 09.50 часа от железопътната гара в Кюстендил. Предвидено е посещение на град Земен, царския извор в местността „Орешковец”, село Пещера и местния манастир „Свети Николай Мирликийски”, който е датиран от 12 век. В близост има и малък водопад с воденица. \r\nПреход ще се проведе в рамките на около 5 часа и е със средна степен на трудност.\r\nВенцеслав ИЛЧЕВ", "date": "2018.01.21", "title": "Кюстендил: Туристическото дружество в града организира поход до град Земен и Пещерския манастир"}
{"url": "http://www.focus-news.net/news/2018/01/21/2479598/pss-dobri-sa-usloviyata-za-turizam-v-niskite-chasti-na-planinite.html", "text": "Добри са условията за туризъм в ниските части на планините. Това съобщиха за Агенция „Фокус“ от Планинската спасителна служба (ПСС) при БЧК. Продължават да духат силни ветрове във високите части на планините. В резултат на това през изминалите дни има образували се много преспи, които затрудняват движението на туристите. Препоръката на ПСС е да се следват само зимните маркировки и хората да се съобразяват със светлата част на деня и теренните снежни условия. Състоянието на ски курортите е обичайно през зимата. През изминалото денонощия не е имало инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.21", "title": "ПСС: Добри са условията за туризъм в ниските части на планините"}
{"url": "http://www.focus-news.net/news/2018/01/21/2479599/oblastno-patno-upravlenie-gabrovo-mokra-mesta-zaledena-i-obrabotena-e-patnata-nastilka-v-prohoda-shipka.html", "text": "Мокра, на места - заледена и обработена, е пътната настилка в прохода Шипка. Там все още е в сила ограничението за движение на товарни автомобили над 12 тона. Това каза за Радио „Фокус” – Велико Търново дежурният в Областно пътно управление – Габрово. Той посъветва водачите на превозни средства да шофират в региона внимателно и със съобразена скорост, въпреки, че опесъчаването на пътищата продължава и към момента. Трафикът в Габровска област е спокоен. Времето е облачно, но без валежи. Видимостта навсякъде е нормална. \r\nОграничено е движението за автомобили над 10 тона по път III-3011 Крамолин-Велико Търново. Забраната е въведена за отсечката от км 22+129 до км 28+380. Причината е влошено състояние на мостово съоръжение. Срокът за приключване на ремонта е  до 30 май. Затворена поради пропадане на пътното платно е и отсечка от път ІІІ-4404 Габрово-Дебел дял. Ограничението е въведено в участъка от км 10+151 /от разклона за к. к. „Люляците”/ до км 13+807 /до с. Дебел дял/. Обходният  маршрут е по път III-4404 Габрово-Гъбене-Музга-Дебел дял. В едната лента се осъществява движението в участък от път І-4 Севлиево–Шумен.\r\nЛуиза ТРАНЧЕВА", "date": "2018.01.21", "title": "Областно пътно управление – Габрово: Мокра, места - заледена и обработена, е пътната настилка в прохода Шипка"}
{"url": "http://www.focus-news.net/news/2018/01/21/2479600/abc-news-mayk-pens-zashtiti-promenite-v-izraelskata-politika-na-sasht.html", "text": "Вицепрезидентът на САЩ Майк Пенс защити решението на президента Доналд Тръмп за обяви Ерусалим за столица на Израел – действие, което предизвика критика сред арабските държави, които са част от неговата обиколка в Близкия изток, предава  ABC News.\r\nПенс се срещна с краля на Йордания Абдула II за обсъждане на теми, включващи и решението на Тръмп по израелската столица. Вицепрезидентът заяви, че страната му продължава да подкрепя мирния процес между израелците и палестинците.\r\n„Ние се придържаме към запазването на статуквото по отношение на светите места в Ерусалим, а границите и другите въпроси ще могат да бъдат договорени между страните“, заяви Пенс. \r\nПреди пристигането му няколко десетки йорданци се събраха пред посолството на САЩ в Аман, протестирайки срещу близкоизточната политика на Вашингтон. „Пенс – пратеникът на дясното крило на ционистка Америка , не е добре дошъл“, пише на един от лозунгите им. Виктор Турмаков", "date": "2018.01.21", "title": "ABC News: Майк Пенс защити промените в израелската политика на САЩ"}
{"url": "http://www.focus-news.net/news/2018/01/21/2479601/pazardzhik-patishtata-v-oblastta-sa-mokri-na-mesta-v-planinskite-rayoni-zasnezheni.html", "text": "Спокоен е трафикът по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са мокри, в планинската част на областта – частично заснежени. На места има хлъзгави и заледени участъци. \r\nВъведено е ограничение за моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.01.21", "title": "Пазарджик: Пътищата в областта са мокри, на места в планинските райони - заснежени"}
{"url": "http://www.focus-news.net/news/2018/01/21/2479602/oblastno-patno-upravlenie-montana-zasnezhen-pochisten-i-opesachen-e-patyat-prez-prohoda-petrohan.html", "text": "Заснежен, почистен и опесъчен е пътят през прохода Петрохан, каза за Радио „Фокус“ – Видин дежурният служител в Областно пътно управление – Монтана. Той посочи, че пътната настилка на места е заледена, но опесъчена. \r\nТемпературата на въздуха в района е минус 3 градуса. Трафикът в сутрешните часове е с нормална интензивност. Остава в сила забраната за преминаване на автомобили над 12 тона през прохода.\r\nАнна ЛОЗАНОВА", "date": "2018.01.21", "title": "Областно пътно управление – Монтана: Заснежен, почистен и опесъчен е пътят през прохода Петрохан"}
{"url": "http://www.focus-news.net/news/2018/01/21/2479603/tass-turtsiya-shte-informira-katar-kuveyt-i-sauditska-arabiya-za-operatsiyata-si-v-siriya.html", "text": "Турция ще информира Катар, Кувейт и Саудитска Арабия за хода на провежданата от въоръжените ѝ сили операция „Маслинова клонка“ в района на Африн. За това съобщава кореспондент на ТАСС, позоваващ се на източник от МВнР на страната.\r\n„Днес в МВнР ще извика посланиците на Катар, Кувейт и Саудитска Арабия, за да им се предаде информация за хода на операцията“, съобщава източникът. \r\nГенералният щаб на въоръжените сили на Турция обяви в събота началото на операция „Маслинова клонка“ срещу кюрдите от отрядите на „Силите за народна самоотбрана“ и партия „Демократически съюз“ в района на Африн, където живеят около 1,5 млн. сирийски кюрди. Анкара смята СНС и ДС за сирийско разклонение на смятаната за терористична организация ПКК. Виктор Турмаков", "date": "2018.01.21", "title": "ТАСС: Турция ще информира Катар, Кувейт и Саудитска Арабия за операцията си в Сирия"}
{"url": "http://www.focus-news.net/news/2018/01/21/2479604/pazardzhik-opesachen-e-glavniyat-pat-belovo-pazardzhik-plovdiv.html", "text": "Опесъчен е главният път Белово-Пазарджик-Пловдив, предаде репортер на Радио „Фокус“ – Пазарджик. Поради падналия дъжд и понижилите се рано сутринта температури има заледени участъци. Пътят е обработен и трафикът по него се осъществява нормално. Движението е спокойно. Шофьорите трябва да се движат със съобразена с пътните и атмосферните условия скорост. Полицейски патрули следят за спазване ограниченията на скоростта в района на ханче Септември и на входа на Пазарджик срещу мост Атлантик.\r\nВаня  НИКОЛОВА", "date": "2018.01.21", "title": "Пазарджик: Опесъчен е главният път Белово-Пазарджик-Пловдив"}
{"url": "http://www.focus-news.net/news/2018/01/21/2479606/veliko-tarnovo-14-mladi-mayki-shte-badat-pozdraveni-za-babinden-v-selo-tsarevets.html", "text": "Бабинден се отбелязва по стар стил в село Царевец, община Свищов. Ще бъде организирана забава с много музика, песни и хора, каза за Радио „Фокус“ – Велико Търново кметът на населеното място Марин Любенов. Той уточни, че проявата се организира съвместно с Народно читалище „Светлина – 1927“. „Освен лекарите-акушери, ще бъдат поздравени всички майки, сдобили се с рожба през 2017 година. Особено съм горд да отбележа, че селото ни се увеличи с 14 новородени деца през миналата година“, допълни кметът. Той посочи, че от началото 2018 г. в с. Царевец няма новородени, но изрази надежда, че положителната тенденция ще се запази. Днешният празник ще се проведе преди обяд и всички жители и гости на селото са поканени да се включат в него.\r\nНа 21 януари (8 януари по нов стил) българинът отдава почит на бабите-акушерки, които някога са били единствената родилна помощ. Лекарите-акушери отбелязват празника на 21 януари, независимо, че по църковния календар той е на 8 януари.\r\nЛуиза ТРАНЧЕВА", "date": "2018.01.21", "title": "Велико Търново: 14 млади майки ще бъдат поздравени за Бабинден в село Царевец"}
{"url": "http://www.focus-news.net/news/2018/01/21/2479607/afp-sauditska-arabiya-prizovava-kam-razshiryavane-na-satrudnichestvoto-sas-stranite-izvan-opek.html", "text": "Министърът на енергетиката на Саудитска Арабия Халед ал Фалех призова за разширяването на сътрудничеството между ОПЕК и страните производителки на петрол извън картела и след 2018 г., след като споразумението за намаляването на добивите на петрол изтече, предава  AFP.\r\n„Не трябва да ограничаване усилията си до 2018 г. Трябва да говорим относно по-дълга рамка за нашето сътрудничество“, заяви Фалех преди срещата между страните от и извън ОПЕК, която се провежда в Мускат. \r\nТова е първият случай, в който Саудитска Арабия изрично призовава към разширяването на споразумението между страните  на петрол за намаляването на добивите с цел увеличаването на цените на суровината. Виктор Турмаков", "date": "2018.01.21", "title": "AFP: Саудитска Арабия призовава към разширяване на сътрудничеството със страните извън ОПЕК"}
{"url": "http://www.focus-news.net/news/2018/01/21/2479608/legendi-za-balgariya-haydushkiyat-manastir-v-sveshtenata-sakar-planina.html", "text": "Манастирът „Св. Троица“ е единственият голям действащ манастир в Югоизточна България, освен Голямобуковския манастир в Странджа. Намира се на 3 км. от с. Устрем. Предполага се, че манастирът е основан през 14 в. Светата обител е била разрушавана няколко пъти, но след това отново е била издигана. Това разказа в предаването „Легенди за България“ на  Радио „Фокус“ Веселин Кълвачев, директор на Общински исторически музей в Тополовград.  „Историята като цяло е забулена в тайни, но една от теориите е, че през 14 в. там е основана обител на Григорий Синаит, подпомагана от цар Иван Александър, и там се е развил исихазмът. Споменава се, че светата обител е била посещавана от Теодосий Търновски, Ромил Видински, както и от последния български патриарх на Второто българско царство – патриарх Евтимий. Но, за съжаление, турските пълчища не прощават на тази обител и тя многократно е разрушавана и възстановявана наново“, обясни Кълвачев.Една от легендите  е свързана със скалната църква, която се намира над манастира и е наричана Вехтата църква. „Тя датира още от 10 в. и в нея са били крити икони – на св. Троица и на св. равноапостоли Петър и Павел, по време на иконоборството. Нo веднъж на един местен козар му се присънило, че св. Петър ще му даде ключовете да направи нова обител в ниската част. И той взел иконите отгоре и основал малък параклис в ниското, където сега е манастирът. Първоначално най-старият манастир е кръстен „Св. Равноапостоли Петър и Павел“. По-късно името на манастира се променя и сега е известен като „Св. Троица““, разказа Кълвачев. \r\n„Постепенно обителта се разширява и през 19 в., когато хайдутството вече се е развило по нашите земи, Сакар планина е била много удобна за такива действия, тъй като има много гори. Там са действали и Индже войвода, и Вълчан войвода, и Кара Кольо, Христо войвода и др. Всички те са спомогнали със значителни суми тази християнска обител да стане голям манастир. И дори и днес могат да се видят части, които стоят още от тяхно време“, обясни той.\r\nВеселин Кълвачев разказа още, че по време на грабеж в село Урумкьой  малко момче неволно простреляло с пушка главатаря на дружината – Индже войвода. Облян в кръв, Индже наредил на другарите си да го откарат в пещера, близо до манастир „Св. Равноапостоли Петър и Павел“. „Докато раната му зараствала Индже войвода осмислял живота си. До него били верните му другари Кара Кольо и Христо войвода“, допълни Кълвачев.  След като оздравява Инже войвода и кара Кольо отиват в Молдова, а след това участват в първото гръцко въстание. „Води се голяма битка между турците и въстаниците и там загиват двамата. През 1813 г. Христо войвода става игумен на манастира. През 1836 г. се разрушава старата църква - „Св. Равноапостоли Петър и Павел“ и се изгражда сегашната „Св. Троица“. Олтарът на старата църква е запазен в самата църква. Хората му казват и Хайдушкия манастир“, каза още Веселин Кълвачев.\r\nТой уточни, че голямо събитие за манастира, което има над 200-годишна история, е съборът около него, който се провежда на храмовия празник – св. Троица Петдесетница, и на следващия ден пак. \r\n„Старите хора, без да знаят какво е геофизика, са усещали къде има по-висока земна енергия. Всички манастири в България са построени на такива места, включително и този. Там има земна енергия, намира се върху енергийна точка. Сакар е свещена планина, каквато е й Странджа. Те са две свещени планини за древните обитатели на района. Това са не само траките, а и тези преди тях, с които са свързани много тайнствени съоръжения, така наречените мегалитни паметници на България. На Балканския полуостров единствено в Сакар планина, в Странджа и малко в Източните Родопи има такава голяма концентрация на мегалитни паметници“, добави Кълвачев.\r\nПо думите му до 1909 г. манастирът е бил мъжки, а след това става женски. „И до ден днешен той е действащ девически манастир, има игуменка и две монахини. Може да се посети всеки ден, даже след ремонта на южното крило, което беше изгоряло, се дават и места за спане, а до него има и ресторант. Природата е наистина красива и изобщо това си е истинско Боже място и всеки може да го посети, когато пожелае“, заяви Кълвачев.", "date": "2018.01.21", "title": "„Легенди за България“: Хайдушкият манастир в свещената Сакар планина"}
{"url": "http://www.focus-news.net/news/2018/01/21/2479609/pazardzhik-s-praznichni-rituali-i-kontsert-vav-velingrad-shte-otbelezhat-babinden.html", "text": "На днешната дата по традиция във Велинград се отбелязва Бабинден по стар стил, съобщиха за Радио „Фокус“ – Пазарджик от Общината. Празникът е посветен на „бабите“ – жените, които помагат при раждане, и на младите булки и невести, които са раждали. Програмата по този повод във Велинград ще започне в 10.30 часа с тържествения ритуал „Даване име на дете“. След това празнично приветствие ще отправи кметът на Велинград д-р Костадин Коев. В 11.30 часа ще бъде направена възстановка на народния обичай „Поливане“, а след това ще бъдат връчени наградите „Най-добър акушер-гинеколог на България и на Велинград за 2017 година“. Предвиден е и празничен концерт с участието на Ансамбъл за автентичен фолклор „Драгиново” при Народно читалище „Методий Драгинов-1936” и мъжка фолклорна група при Народно читалище „Васил Левски-1904”.\r\nВаня НИКОЛОВА", "date": "2018.01.21", "title": "Пазарджик: С празнични ритуали и концерт във Велинград ще отбележат Бабинден"}
{"url": "http://www.focus-news.net/news/2018/01/21/2479610/ministar-nikolina-angelkova-balgariya-ima-bogat-turisticheski-potentsial-no-za-da-go-razvivame-tryabva-da-imame-dostap-do-planinata-a-tova-stava-chrez-ski-liftove.html", "text": "България има изключително богат туристически потенциал, но за да го развиваме, трябва да имаме достъп до планината, а това става чрез ски лифтове. Това каза министърът на туризма Николина Ангелкова в интервю за предаването „Денят започва с Георги Любенов“ по БНТ.\r\nПо думите ѝ туризмът губи oт това, че няма повече лифтови съоръжения не само в Банско и в Пирин, но и в други региони, тъй като те водят до повече туристи и инвестиции. „Важно е всички наши курорти да бъдат развивани, a ски пистите биха помогнали да развиваме целогодишен туризъм. Правителството взе конкретно решение за Банско и там никъде не казано, че ще се строят къщи и хотели - няма как да се появи и един забит пирон без да са минали всички необходими процедури. Искаме да дадем възможност, ако се спазват всички изисквания на закона, строителството на втори лифт да бъде реализирано. Но има още  - трябва да се даде екологична и още множество други оценки, които да гарантират че ще бъдат спазени изискванията на европейското законодателство“, каза още министър Ангелкова и уточни, че е поет ангажимент да бъдат засадени двойно повече дървета от тези, които ще бъдат отсечени при изграждането на втори лифт в Банско. \r\n„Важното е, че се дава възможност на един регион да се развива и така и трябва да бъде. Трябва да бъдат приети и плановете за управление на Рила, на Витоша, спазвайки националното и европейското законодателство. А всяко едно инвестиционно намерение минава през тях, заради което има висш експертен екологичен съвет“, каза още тя и уточни, че правителството винаги се е опитвало да намери решение чрез диалог, но трябва да се правят и компромиси. \r\nНа въпрос дали вицепремиерът Валери Симеонов ще прави акции в дискотеките по морето и през лятото на тази година тя отговори, че това зависи единствено от него. „Продължаваме със засиления контрол целогодишно по всички курорти и максимално ще работим за облекчаване на административните изисквания, така че това да доведе до повишаване на качеството на туристическия продукт, който предлагаме“, каза министър Ангелкова.", "date": "2018.01.21", "title": "Министър Николина Ангелкова: България има богат туристически потенциал, но за да го развиваме, трябва да имаме достъп до планината, а това става чрез ски лифтове"}
{"url": "http://www.focus-news.net/news/2018/01/21/2479611/blagoevgrad-vremenno-e-ogranicheno-dvizhenieto-na-tezhkotovarni-avtomobili-nad-12-t-po-patya-yakoruda-yundola.html", "text": "Временно е ограничено движението на тежкотоварни автомобили над 12 т по пътя Якоруда-Юндола. Това каза за Радио „Фокус“-Пирин дежурният служител в Областно пътно управление (ОПУ)-Благоевград. Към момента пътните настилки са почистени до асфалт, включително в проход Предела. В района има заледени участъци, които се се опесъчават. \r\nОт ОПУ-Благоевград препоръчват шофьорите да карат с повишено внимание и да се съобразяват с пътната обстановка. Проход Предела вчера е бил затворен за три часа - от 19.00 часа до 22.00 часа. Към момента в Благоевградска област няма валежи от сняг. Пътните настилки навсякъде са мокри и хлъзгави и се опесъчават срещу замръзване.\r\nЛора КАЛЧЕВА", "date": "2018.01.21", "title": "Благоевград: Временно е ограничено движението на тежкотоварни автомобили над 12 т по пътя Якоруда-Юндола"}
{"url": "http://www.focus-news.net/news/2018/01/21/2479612/ministar-tsetska-tsacheva-kategorichno-nyama-da-se-vavezhda-treti-pol-i-da-se-priznavat-ednopolovi-brakove-zashtoto-konstitutsiyata-ne-go-pozvolyava.html", "text": "Категорично няма да се въвежда трети пол и да се признават еднополови бракове, защото Конституцията не го позволява. Това каза министърът на правосъдието Цецка Цачева в предаването „Тази неделя“ по бТВ във връзка с Истанбулската конвенция. „Ще продължа добронамерено не само с колегите от коалиционното управление, но и с всички народни представители. Апелът ми е нека, първо да прочетем, след което да коментираме. Това е най-всеобхватният документ, който за пръв път поставя в толкова сгъстен вид противодействието срещу насилието и защитата на желаните. Оттук насетне към тази конвенция има едни пояснителни бележки какъв съдържание се влага във всяко едно понятие – 75 страници са“, обясни Цачева и уточни, че във вторник в 11.00 часа в Аулата на СУ „Св. Климент Охридски“ ще има широко публично обсъждане, където се надява, че ще се разсеят всички съмнения. „Няма да се променя Конституцията, няма да се въвежда трети пол, няма да се въвеждат в учебните програми уроци извън жена и мъж, няма да се признават еднополови бракове. Българската Конституция не позволява. По Конституция бракът е между мъж и жена“, подчерта Цачева. По думите ѝ стереотипите, че няма нищо лошо да мъж да удари шамар на една жена трябва да бъдат изкоренени в нашето общество. Според Цачева не само у нас има такива проблеми. \r\nЗа визитата на германският канцлер Ангелка Меркел в България, Цачева коментира, че преди всичко е добре, че Меркел е препотвърдила отново позицията за добро сътрудничество между Германия и България, газовият хъб във Варна и приоритетите на българското председателство. „Получихме висока оценка за темите на българското председателство. Все още има какво да направим по отношение на съдебната система и върховенството на правото. Такива двустранни срещи има и в момента. През декември месец видни експерти от германското правосъдие бяха в София. Онова, от което ме боли като българка, е тогава когато сами си го направим. Трябва да имаме постигнато съгласие тук у нас. Гражданското общество има право на мнение и изразява своята позиция. В една демократична държава протестите не са нещо страшно“, каза още Цецка Цачева. \r\nЗа това, че на 22 януари се навършва една година от встъпването в длъжност на Румен Радев като президент, Цецка Цачева, която бе на балотаж с него по време на изборите, коментира: \"Загубих изборите, но когато губиш, не знаеш какво печелиш\". „Спечелих житейски опит. Човек трябва от загубата да разчита и знаците на съдбата. Явно не ми е било там мястото. В една кампания в това число и президентска, се отива с предизборна стратегия и платформа в рамките на целия мандат. За мен оценките трябва да се дават в края на мандата. Има още 4 години“, добави тя.", "date": "2018.01.21", "title": "Министър Цецка Цачева: Категорично няма да се въвежда трети пол и да се признават еднополови бракове, защото Конституцията не го позволява"}
{"url": "http://www.focus-news.net/news/2018/01/21/2479613/tass-mvnr-na-siriya-osadi-turskata-operatsiya-v-afrin-i-prizova-mezhdunarodnata-obshtnost-da-ya-spre.html", "text": "Според официално заявление на сирийското МВнР правителството на страната решително осъжда турската операция в град Африн и призовава международната общност незабавно да я прекрати, предава ТАСС.\r\n„Сирия решително осъжда жестоката агресия на Турция в град Африн, който е неделима част от територията на Сирия. Тази агресия представлява поредното турско посегателство върху суверенитета на Сирия“, пише в официалното заявление. От министерството опровергаха направените по-рано от турския външен министър Мевлют Чавушоглу заявления, че Анкара в писмен вид информира Дамаск за хода на операцията в областта. „Призоваваме международната общност да осъди тази агресия и да предприеме необходимите мерки за незабавното ѝ прекратяване“, пише в заявлението на външното министерство на Сирия. \r\nВ събота генералният щаб на въоръжените сили на Турция съобщи за началото на операция „Маслинова клонка“ срещу кюрдските части на „Силите за народна самоотбрана“ в сирийския северозападен град Африн.  Виктор Турмаков", "date": "2018.01.21", "title": "ТАСС: МВнР на Сирия осъди турската операция в Африн и призова международната общност да я спре"}
{"url": "http://www.focus-news.net/news/2018/01/21/2479614/premierat-boyko-borisov-shte-provede-sreshta-s-ministar-predsedatelya-na-chehiya-andrey-babish-na-22-yanuari.html", "text": "Министър-председателите на България и Чехия Бойко Борисов и Андрей Бабиш ще проведат работна среща на 22 януари, понеделник, в Министерския съвет. Те ще разговарят по теми от взаимен интерес за двете страни, сред които са задълбочаването на икономическото сътрудничество и увеличаването на стокообмена. Това съобщиха от правителствената информационна служба.\r\nНа срещата ще бъдат обсъдени и въпроси от европейския дневен ред – бъдещето на Европейския съюз (ЕС), подготовката на Многогодишната финансова рамка, както и приоритетите на Българското председателство на Съвета на ЕС.", "date": "2018.01.21", "title": "Премиерът Бойко Борисов ще проведе среща с министър-председателя на Чехия Андрей Бабиш на 22 януари"}
{"url": "http://www.focus-news.net/news/2018/01/21/2479615/blagoevgrad-mokri-i-hlazgavi-sa-ulitsite-v-grada.html", "text": "Мокри и хлъзгави са пътните улиците в Благоевград, предаде репортер на Радио „Фокус“-Пирин. Спокоен е трафикът в града. През нощта няма регистрирани пътни инциденти. Със забавяне се осъществява преминаването през кръговите кръстовища на бул. „Св. Димитър Солунски“ и бул. „Васил Левски“, и между булевардите „Джеймс Баучер“ и „Васил Левски“, и улиците „Д-р Христо Татарчев“ и „Владо Черноземски“. Без проблеми се осъществява преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“.\r\nЛора КАЛЧЕВА", "date": "2018.01.21", "title": "Благоевград: Мокри и хлъзгави са улиците в града"}
{"url": "http://www.focus-news.net/news/2018/01/21/2479616/ministar-nikolina-angelkova-kam-momenta-vsichki-petzvezdni-hoteli-sa-na-90-rezervirani-za-lyato-2018-a-zayavkite-za-poleti-sa-s-15-poveche.html", "text": "Към момента всички петзвездни хотели са на 90% резервирани за лято 2018, а заявките за полети са с 15% повече. Има голяма динамика със заявките, но всичко това показва, че ще бъде един успешен сезон Това каза министърът на туризма Николина Ангелкова в интервю за предаването „Денят започва с Георги Любенов“ по БНТ по повод подготовката за предстоящия летен сезон.\r\nТя обясни, че по статистика от чуждестранните туристи, които са посетили България за първите 11 месеца на 2017 г., са от Германия, при тези от Великобритания е отчетен 24% ръст, а посетителите от Турция се нареждат на четвърто място. „Това показва, че предлагаме изключително добро качество на туризма и затова се гласува доверие на нашата страна като туристическа дестинация“, каза още министър Ангелкова.\r\nПо думите ѝ след вторите промени в закона за туризма предстои да отпаднат повече от 19 документа, които в момента се изискват от гражданите. Като например тя посочи отпадането на свидетелството за съдимост, което е нужно за много административни услуги. „Има различни групи хора – едните регистрират индивидуални пътувания самостоятелно, заради което обръщаме сериозно внимание и на дигитализацията в сектора, на дигиталната реклама. Има и хора, които са си традиционалисти и регистрират своите пътувания през туристически компании, заради което всички туристически оператори се стараят да се развит динамично и да са в крак с новите тенденции. Министерството на туризма упражнява засилен контрол, защото преди празници стана традиция да получаваме заявления от тур оператори, че обявяват неплатежоспособност и хора остават излъгани. Затова започнахме процедура по заличаване на 118 оператори на различни основания. Изискваме и туристическият регистър да се обновява два пъти в дена – сутрин и вечер, за да може потребителите да са информирани“, каза министър Ангелкова.\r\nТя коментира и темата за Българското председателство на Съвета на ЕС и посочи, че началото му е било изключително успешни. „Всички гости са останали очаровани както от подготовката ни, така и от това, което са видели от България. За туризма сме заложили много важни приоритети – например среща на високо ниво на министрите на туризма на 13 февруари. А заедно с всички официални срещи сме организирали и пътувания, за да покажем България – около София, в Пловдив, във Велико Търново и др. Предвидили сме и официални срещи и във Варна, в Бургас. Така че ще се опитаме максимално да покажем България на нашите партньори от Европейския съюз и на всички наши международни гости, които идват с тях. Към момента всичко тръгна успешно, получаваме много похвали, за което благодарности на премиера Бойко Борисов и на министъра на външните работи Екатерина Захариева“, каза още Ангелкова и обясни, че туризмът се поставя на все по-нависоко в Европейския дебат, защото той генерира голяма част от европейския вътрешен продукт.", "date": "2018.01.21", "title": "Министър Николина Ангелкова: Към момента всички петзвездни хотели са на 90% резервирани за лято 2018, а заявките за полети са с 15% повече"}
{"url": "http://www.focus-news.net/news/2018/01/21/2479617/daily-sabah-kyurdskite-otryadi-za-narodna-samootbrana-izpolzvat-tsivilni-kato-zhivi-shtitove-v-afrin.html", "text": "Според източници от турската армия кюрдските Отряди за народна самоотбрана (YPG) използват насила цивилни като живи щитове в Африн. Същевременно те публикуват в социалните мрежи кървави снимки от различни минали инциденти в Сирия и твърдят, че са се случили по време на турската операция „Маслинова клонка“ в региона, пише  Daily Sabah.\r\nМеждувременно две къщи и магазин в турския югоизточен град Килис край сирийската граница са били уцелени от ракети, изстреляни от контролираните от YPG територии в Сирия. Един човек е ранен. На място са пристигнали пожарникари, потушили огъня от ракетното нападение.  Виктор Турмаков", "date": "2018.01.21", "title": "Daily Sabah: Кюрдските Отряди за народна самоотбрана използват цивилни като живи щитове в Африн"}
{"url": "http://www.focus-news.net/news/2018/01/21/2479618/vitsepremierat-ekaterina-zaharieva-shte-uchastva-v-savet-vanshni-raboti-na-22-yanuari-v-bryuksel.html", "text": "Вицепремиерът и министър на външните работи Екатерина Захариева ще вземе участие в Съвет „Външни работи“ (СВнР), който ще се проведе на 22 януари в Брюксел. Това съобщиха от пресцентъра на Министерството на външните работи на Република България. Заседанието ще започне с работна закуска с президента на Европейската инвестиционна банка (ЕИБ), основната тема на която ще бъде създаването на Банка за развитие като подчинена структура в рамките на ЕИБ. \r\nРаботната сесия ще продължи с обмен на мнения по актуални въпроси от международния дневен ред.  Външните министри ще дискутират бъдещето на партньорството на Европейския съюз (ЕС) с държавите от Африка, Карибите и Тихоокеанския басейн. Споразумението от Котону, което задава рамката на отношенията, изтича през 2020 г. Във фокуса на дебата ще бъде представеният от ЕК мандат за преговори за ново споразумение, като този въпрос ще бъде обсъден и на неформалния СВнР-Развитие през февруари 2018 г. \r\nСъветът ще направи преглед на актуалната ситуация в Либия, включително в контекста на проведената на 14 декември 2017 г. тристранна среща ЕС-ООН-Африкански съюз. \r\nПървите дипломати на 28-те ще обсъдят последните развития по Близкоизточния мирен процес. Външните министри и Върховният представител Федерика Могерини ще проведат неформален обяд с палестинския президент Махмуд Аббас. Мирният процес, двустранните отношения и регионалното сътрудничество ще бъдат основните теми на дискусията. \r\nОчаква се Съветът да приеме заключения по Ирак, Зимбабве, Интегрирaния подход на ЕС по отношение на външни конфликти и кризи, приоритетите на ЕС в Съвета на Европа.", "date": "2018.01.21", "title": "Вицепремиерът Екатерина Захариева ще участва в Съвет „Външни работи“ на 22 януари в Брюксел"}
{"url": "http://www.focus-news.net/news/2018/01/21/2479619/tass-turski-tankove-poddarzhat-nastaplenieto-na-siriyskata-opozitsiya-v-afrin.html", "text": "Танковете на въоръжените сили на Турция подкрепят настъплението на формированията на опозиционната „Сирийска свободна армия“ в района на Африн, предава ТАСС, позовавайки се на местни медии. \r\nНе се уточнява, дали танковете са навлезли в Африн или водят огън от турска територия. По-рано турските медии съобщиха, че ССА е пристъпила към широкомащабна операция в района на Арин против кюрдските „Отряди за народна самоотбрана“ и партия „Демократически съюз“. \r\nВ събота, 20 януари, генералният щаб на турската армия обяви началото на операция „Маслинова клонка“ срещу кюрдските сили в района на Африн, обитаван от близо 1,5 млн. сирийски кюрди. Анкара смята „Отрядите за народна самоотбрана“ за сирийско разклонение на ПКК, призната в Турция за терористична организация.  Виктор Турмаков", "date": "2018.01.21", "title": "ТАСС: Турски танкове поддържат настъплението на сирийската опозиция в Африн"}
{"url": "http://www.focus-news.net/news/2018/01/21/2479620/gabrovo-nyama-naseleni-mesta-bez-tok-i-voda-na-teritoriyata-na-obshtinata.html", "text": "Няма населени места без ток и вода на територията на Габровска община. От Общината съобщиха за Радио „Фокус“ – Велико Търново, че основните дейности относно транспорт, водоснабдяване и доставката на хранителни и други основни стоки във всички населени места в региона сe изпълняват в рамките на нормалното при зимни условия. Към момента времето в Габрово е облачно.\r\nПроходът Шипка е проходим при зимни условия, пътното платно е обработено, почистено и опесъчено. Остава в сила забраната за движение на МПС с обща маса над 12 тона. Пътищата за гр. Севлиево, Трявна, Дряново са почистени и проходими при зимни условия.\r\nВ курортен комплекс Узана пистите работят, времето е спокойно, снежната покривка е 30 см. Видимостта е добра, пътят е проходим при зимни условия.\r\nПътната инфраструктура в общината се почиства и обработва.\r\nЛуиза ТРАНЧЕВА", "date": "2018.01.21", "title": "Габрово: Няма населени места без ток и вода на територията на общината"}
{"url": "http://www.focus-news.net/news/2018/01/21/2479621/burgas-zapochva-initsiativata-da-napalnim-golyamoto-sartse-na-burgas.html", "text": "На днешния Бабинден (по стар стил) в центъра на Бургас ще бъде открит пункт за събиране на пластмасови капачки във формата на голямо метално сърце. Това съобщиха от пресцентъра на ПП ГЕРБ. Инициативата е под надслов „Да напълним Голямото сърце на Бургас“. Откриването на инициативата ще се проведе от 13.00 ч. на пл. „Тройката“ срещу книжарница „Хеликон“.\r\nЦелта на кампанията, по идея на клуб „България за младите“ към ГЕРБ, е да се направи акция за събиране на пластмасови капачки, които да бъдат пускани в сърцето. Когато то бъде напълнено, събраните капачки ще бъдат предавани в УМБАЛ-Бургас, където от няколко години се провежда такава акция. Със средствата от рецеклирането им ще бъде закупен реанимобил с оборудване за бебета.\r\nПластмасовите капачки са нещо, което всеки изхвърля ежедневно. Те са изработени от твърда пластмаса - една от най-трудно разградимите в естествена среда. Отделяйки и рециклирайки ги, се намалява замърсяването на природата като в същото време се допринася за благородна кауза.\r\nВ Голямото сърце ще се събират всякакви пластмасови капачки – от вода, безалкохолно, козметика, паста за зъби, перилни и почистващи препарати, дори пластмасовата среда на шоколадовите яйца.", "date": "2018.01.21", "title": "Бургас: Започва инициативата \"Да напълним Голямото сърце на Бургас“"}
{"url": "http://www.focus-news.net/news/2018/01/21/2479622/reuters-reks-tilarsan-i-sergey-lavrov-sa-obsadili-situatsiyata-v-severna-siriya.html", "text": "Външният министър на Русия Сергей Лавров и държавният секретар на САЩ Рекс Тилърсън са обсъдили Сирийския конфликт по време на телефонен разговор, обръщайки особено внимание върху начините, по които стабилността ще може да бъде въдворена в северната част на страната, предава  Reuters.\r\nПо данни на руското МВнР двамата са обсъдили начините за справянето със сирийската криза под егидата на ООН, както и възможния дневен ред на сирийските преговори, които скоро трябва да започнат в руския черноморски град Сочи. \r\n„Разговорът е проведен в събота“, пише в официалното заявление на руското външно министерство.   Виктор Турмаков", "date": "2018.01.21", "title": "Reuters: Рекс Тилърсън и Сергей Лавров са обсъдили ситуацията в Северна Сирия"}
{"url": "http://www.focus-news.net/news/2018/01/21/2479623/blagoevgrad-shofyor-e-zagubil-kontrol-nad-upravlenieto-i-se-e-zavartyal-s-lek-avtomobil-na-patya-v-rayona-na-selo-katuntsi.html", "text": "Шофьор е загубил контрол над управлението и се е завъртял с лек автомобил на пътя в района на село Катунци. Това каза за Радио „Фокус“-Пирин дежурният служител в Областно пътно управление-Благоевград. Колата се намира извън пътното платно и не затруднява движението на останалите превoзни средства. \r\nДо 100 м е намалена видимостта поради мъгла в района на Благоевград и Добринище.\r\nЛора КАЛЧЕВА", "date": "2018.01.21", "title": "Благоевград: Шофьор е загубил контрол над управлението и се е завъртял с лек автомобил на пътя в района на село Катунци"}
{"url": "http://www.focus-news.net/news/2018/01/21/2479624/kyustendil-patnite-nastilki-v-oblastta-sa-mokri-na-mesta-zasnezheni-zaledeni-no-obraboteni.html", "text": "Пътните настилки в област Кюстендил са мокри, на места - заснежени, заледени, но обработени. Това каза за Радио „Фокус“-Пирин дежурният служител в Областно пътно управление- Кюстендил. Към момента все още поддържащите пътната инфраструктура машини опесъчават настилките. Най-значителна снежна покривка има в района на местност Трите буки. През изманалото денонощие не регистрирани инциденти. С нормална интензивност е движението по автомагистрала „Струма” и главен път Е-79 в областта. Слабо натоварен е трафикът в посока ГКПП – „Гюешево”. \r\nЗабранено е движение на товарни автомобили по пътя между селата Смоличано – Пелатиково, заради пропадане на участъци от пътното платно, които са сигнализирани с пътни знаци. Временната организация на движението е в сила до 31 януари 2018 г.\r\nЛора КАЛЧЕВА", "date": "2018.01.21", "title": "Кюстендил: Пътните настилки в областта са мокри, на места - заснежени, заледени, но обработени"}
{"url": "http://www.focus-news.net/news/2018/01/21/2479625/api-vazstanoveno-e-dvizhenieto-po-pat-i-8-plovdiv-haskovo-v-uchastaka-s-byala-reka-s-varbitsa.html", "text": "Възстановено е движението по път I-8 Пловдив-Хасково в участъка с. Бяла река - с. Върбица. Това съобщиха от пресцентъра на Агенция \"Пътна инфраструктура\" (АПИ).", "date": "2018.01.21", "title": "АПИ: Възстановено е движението по път I-8 Пловдив-Хасково в участъка с. Бяла река - с. Върбица"}
{"url": "http://www.focus-news.net/news/2018/01/21/2479626/abc-news-postavena-kray-pat-bomba-e-ubila-12-tsivilni-v-afganistan.html", "text": "Източници от афганистанските сили за сигурност съобщават, че поставена край път бомба е отнела живота на най-малко 12 цивилни в западната провинция Херат, предава  ABC News.\r\nГоворителят на местното полицейско управления Абдул Ахад Вализада съобщи, че 13-ти човек е ранен при експлозията, избухнала в неделя сутринта, ударила превозно средство в района Гулран. \r\nВсе още никоя терористична групировка не е поела отговорност за нападението, но Вализада смята, че зад него стоят талибаните, които често поставят експлозиви по пътищата.  Виктор Турмаков", "date": "2018.01.21", "title": "ABC News: Поставена край път бомба е убила 12 цивилни в Афганистан"}
{"url": "http://www.focus-news.net/news/2018/01/21/2479627/izvarshena-e-nereglamentirana-publikatsiya-v-profila-na-prezidenta-rumen-radev-v-sotsialnata-mrezha-kompetentnite-sluzhbi-proveryavat-sluchaya.html", "text": "Днес сутринта е извършена нерегламентирана публикация в профила на президента Румен Радев в социалната мрежа \"Фейсбук\". Това съобщиха от прессекретариата на държавния глава. За случая са информирани компетентните служби и се извършва проверка.", "date": "2018.01.21", "title": "Извършена е нерегламентирана публикация в профила на президента Румен Радев в социалната мрежа, компетентните служби проверяват случая"}
{"url": "http://www.focus-news.net/news/2018/01/21/2479628/tenis-zapochna-machat-na-grigor-dimitrov-sreshtu-nik-kirios.html", "text": "Най-добрият български тенисист Григор Димитров започна мача срещу фаворита на домакините Ник Кириос. Двубоят от осминафиналите на Откритото първенство на Австралия се провежда на централния корт „Род Лейвър Арина“.\r\nБългаринът и австралиецът имат три срещи в общия си баланс, като Григор Димитров води с 2:1 победи в мачовете срещу Кириос - през 2015-а година на „Мастърс“ турнира в Индиън Уелс в три сета и през 2017-а на Мастърса в Синсинати в два сета. Победата на Кириос бе преди две седмици на полуфинала в Бризбейн, където Димитров загуби след 6:3, 1:6, 4:6.\r\nПобедителят от мача ще играе на четвъртфиналите срещу британеца Кайл Едмънд.", "date": "2018.01.21", "title": "Тенис: Започна мачът на Григор Димитров срещу Ник Кириос"}
{"url": "http://www.focus-news.net/news/2018/01/21/2479629/reuters-turskite-vaorazheni-sili-tvardyat-che-do-momenta-sa-porazili-153-tseli-v-severna-siriya.html", "text": "Според официално заявление на турската армия въоръжените сили на страната до момента са поразили 153 цели на кюрдските въоръжени части по време на операция „Маслинова клонка“ в сирийския регион Африн, предава  Reuters.\r\nЦелите са укрития, заслони и складове за муниции, използвани от кюрдските въоръжени части. Турската армия съобщава, че артилерийският обстрел продължава. Виктор Турмаков", "date": "2018.01.21", "title": "Reuters: Турските въоръжени сили твърдят, че до момента са поразили 153 цели  в Северна Сирия"}
{"url": "http://www.focus-news.net/news/2018/01/21/2479630/stara-zagora-vremenno-dvizhenieto-prez-prohoda-na-republikata-v-uchastaka-zlatirat-pchelinovo-se-osashtestvyava-dvuposochno-v-edna-lenta-poradi-avariral-kamion.html", "text": "Временно движението по път II-55 Велико Търново – Гурково през Прохода на Републиката, в участъка Златирът – Пчелиново, се осъществява двупосочно в една лента поради аварирал товарен камион. Това съобщиха от пресцентъра на Агенция \"Пътна инфраструктура\" (АПИ). Движението се регулира от \"Пътна полиция\".", "date": "2018.01.21", "title": "Стара Загора: Временно движението през Прохода на Републиката в участъка Златирът – Пчелиново се осъществява двупосочно в една лента поради аварирал камион"}
{"url": "http://www.focus-news.net/news/2018/01/21/2479631/razgrad-razkrita-e-prestapna-grupa-otkradnala-nad-110-steka-tsigari-sled-razbivane-na-magazini-v-selata-v-regiona.html", "text": "Служители на ОДМВР-Разград разкриха престъпна група, разбивала магазини в селата в региона, за да краде стекове цигари. След упорита оперативна дейност и предприети съвместни действия с ОДМВР-Силистра е установено, че бандата се укрива в тутраканско село и от там извършва набезите си. Това съобщиха от ОДМВР-Разград. Четири кражби бяха извършени от началото на януари в исперихските села Конево, Лудогорци, Малко Йонково и Здравец. След разбиването на търговските обекти са откраднати над 110 стека цигари от различни марки. При последното деяние бе откраднат и телевизор „Самсунг“. В хода на разследването станало ясно, че групата извършва кражби и на територията на община Тутракан. Двамата братя, И.Р. на 46 години и З.Р. на 42 години от Павликени, и 47-годишният Х.Р. от варненското село Бенковски са криминално проявени и осъждани. Преди месец излезли от затвора. Мярка за неотклонение „задържане под стража“ е предприета към момента спрямо И.Р.и З.Р. Работата по случая продължава.", "date": "2018.01.21", "title": "Разград: Разкрита е престъпна група, откраднала над 110 стека цигари след разбиване на магазини в селата в региона"}
{"url": "http://www.focus-news.net/news/2018/01/21/2479632/dha-turskata-armiya-navleze-na-siriyska-teritoriya-i-zapochna-suhopatna-operatsiya.html", "text": "Днес в 11.05 часа турската армия турската армия навлезе в Сирия от района на Гюлбаба в провинция Килис и с това стартира сухопътната операция на сирийска територия, предаде информационната агенция  Догу хабер ажансъ (ДХА) .\r\nНовината оповести лично премиерът Бинали Йълдъръм по време на среща с журналисти в Истанбул. Той уточни, че „това решение не е било взето лесно”, посочва още ДХА Виктор Турмаков", "date": "2018.01.21", "title": "ДХА: Турската армия навлезе на сирийска територия и започна сухопътна операция"}
{"url": "http://www.focus-news.net/news/2018/01/21/2479633/binali-yaldaram-turskata-armiya-navleze-v-afrin.html", "text": "Турският министър-председател Бинали Йълдъръм съобщи, че въоръжените сили на страната са навлезли в сирийския регион Африн, предава  Reuters.\r\nМинистър-председателят уточни, че турските сили са навлезли на територията на Сирия сутринта от турското село Гюлбаба.\r\nНавлизането на турските въоръжени сили в Африн се случва два дни, след като Турция започна да нанася въздушни удари в региона, насочени срещу кюрдските „Сили за народна самоотбрана“ (YPG), които са подкрепяни от САЩ.  Виктор Турмаков", "date": "2018.01.21", "title": "Бинали Йълдъръм: Турската армия навлезе в Африн"}
{"url": "http://www.focus-news.net/news/2018/01/21/2479634/smolyan-otpada-zabranata-za-dvizhenie-na-tezhkotovarni-avtomobili-nad-12-t-po-pat--866-mihalkovo-devin-s-remarketa-i-poluremarketa.html", "text": "Отпада забраната за движение на тежкотоварни автомобили над 12 т по път ІІІ-866 Михалково – Девин с ремаркета и полуремаркета. Това съобщиха от пресцентъра на Агенция \"Пътна инфраструктура\" (АПИ).", "date": "2018.01.21", "title": "Смолян: Отпада забраната за движение на тежкотоварни автомобили над 12 т по път ІІІ-866 Михалково – Девин с ремаркета и полуремаркета"}
{"url": "http://www.focus-news.net/news/2018/01/21/2479635/razgrad-avtomobil-se-e-zapalil-i-izgoryal-sled-kato-17-godishniyat-shofyor-izgubil-kontrol-nad-kolata-i-se-blasnal-v-kraypatno-darvo-v-selo-golyam-izvor.html", "text": "Автомобил се е запалил и изгорял след катастрофа до мандрата на село Голям Извор, община Самуил. Това съобщиха от ОДМВР-Разград. Около 15.30 часа на 20 януари непълнолетният Х.Х. /17 г./ от село Богданци управлявал „Опел Корса“, нерегистриран по надлежния ред. Тийнейджърът изгубил контрол над колата и се блъснал в крайпътно дърво. При произшествието автомобилът изгорял напълно, Х.Х. е без наранявания. Образувана е проверка по чл.345, ал.2 от НК.", "date": "2018.01.21", "title": "Разград: Автомобил се е запалил и изгорял, след като 17-годишният шофьор изгубил контрол над колата и се блъснал в крайпътно дърво в село Голям Извор"}
{"url": "http://www.focus-news.net/news/2018/01/21/2479636/afp-v-gartsiya-se-gotvyat-masovi-protesti-zaradi-spora-za-imeto-s-makedoniya.html", "text": "Очаква се хиляди души да излязат по улиците на Солун в знак на протест срещу каквото и да е споразумение по продължаващия вече десетилетия спор за името между Гърция и Македония, предава  AFP.\r\nТвърдолинейни духовници, водачи на крайнодесни групи и групи, представляващи диаспората са свикали митингите. Местните медии съобщават, че около 30 хил. души ще участват на тях, като повече от 400 автобуса са довели демонстранти от цялата страна. \r\n„Мобилизирането на хората надмина всички очаквания“, съобщи Ирини Леонарду, член на организационния комитет на протестите.  Очаква се протестите да започнат пред „Бялата кула“ в  Солун в 14 часа местно време (съвпада с българското). \r\nГърция и Македония се завърнаха в ООН преди седмица с надеждата да намерят компромисно решение, което да сложи край на продължаващия вече 27 години спор за името. \r\nГръцкият министър-председател Алексис Ципрас, който трябва да се срещне с македонския си колега Зоран Заев в Давос следващата седмица, заяви по-рано, че „ако има възможност за решение, би било национална глупост да не се възползваме“.  Виктор Турмаков", "date": "2018.01.21", "title": "AFP: В Гърция се готвят масови протести заради спора за името с Македония"}
{"url": "http://www.focus-news.net/news/2018/01/21/2479637/kmetat-na-kavarna-nina-stavreva-po-povod-babinden-da-si-pozhelaem-da-se-razhdat-poveche-zdravi-detsa.html", "text": "Да си пожелаем да се раждат повече здрави деца! Това се посочва в поздравителен адрес от кмета на Каварна Нина Ставрева по повод Бабинден, изпратен от пресцентъра на Общината. \r\nПубликуваме пълния текст на поздравлението без редакторска намеса:\r\n\"Уважаеми медици от Акушеро-гинекологично отделение-Каварна,\r\nПриемете моите най-искрени поздравления по случай Бабинден – ден, посветен на родилната помощ, акушерите, родилките и здравето на децата.\r\nТрадициите на Бабинден са подчинени единствено на желанието да се засвидетелства почит и уважение към професията. Вашата мисия е да дарявате живот и да ни правите щастливи с най-голямото и най-красиво събитие в живота ни – раждането на нашите деца.\r\nГордейте се и влагайте любов в професията си, защото тя е символ на позитивизъм, всеотдайност и достойнство.  \r\nПожелавам Ви здраве, късмет и щастливи дни! Продължавайте да бъдете все така всеотдайни към Вашата професия.\r\nДа си пожелаем да се раждат повече здрави деца! \r\nЧестит празник!\".", "date": "2018.01.21", "title": "Кметът на Каварна Нина Ставрева по повод Бабинден: Да си пожелаем да се раждат повече здрави деца"}
{"url": "http://www.focus-news.net/news/2018/01/21/2479638/pazardzhik-vavezhdat-se-zadalzhitelni-prevantivni-merki-po-vreme-na-gripnata-epidemiya-v-oblastta.html", "text": "До подобряване на епидемиологичната обстановка в област Пазарджик и снижаване на заболеваемостта от дихателни инфекции влизат в сила различни противоепидемични мерки, съобщиха за Радио „Фокус“ – Пазарджик от Регионална здравна инспекция (РЗИ)-Пазарджик. Преустановяват се плановите консултации на здрави бременни жени и на кърмачета, както и всички профилактични прегледи и имунизации. Прекратяват се свижданията в болниците, оперативните интервенции, с изключение на спешните и неотложните. В детските заведения трябва да се провежда качествен ежедневен филтър, текуща дезинфекция и редовно проветряване на помещенията. Персоналът, обслужващ децата, е необходимо да носи задължително марлени маски. Спира се провеждането на тържества в училища, детски ясли и градини. Всички здравни работници задължително също трябва да използват марлени маски. Съобщават се ежедневно наблюдаваните усложнения. \r\nВ Пазарджишка област е обявена грипна епидемия до 23 януари.\r\nВаня НИКОЛОВА", "date": "2018.01.21", "title": "Пазарджик: Въвеждат се задължителни превантивни мерки по време на грипната епидемия в областта"}
{"url": "http://www.focus-news.net/news/2018/01/21/2479639/veselin-kalvachev-dolmenite-imat-polozhitelna-zemna-energiya-i-lekovita-sila-nay-dobre-zapazenite-sa-v-sakar-planina.html", "text": "Долмените имат положителна земна енергия и лековита сила, най-добре запазените са в Сакар планина. Това разказа в предаването „Легенди за България“ на  Радио „Фокус“ Веселин Кълвачев, директор на Общински исторически музей в Тополовград.  \r\n„Сакар планина с пълно право може да се нарече мегалитния парк на България. Археолозите отъждествяват най-старите монументални строежи по нашите земи около 12 – 6 в. Но при едно по-детайлно проучване на самия камък и на градежа може да се окажат както например долмените в Западна Европа, в Кавказ – 4, 5, 6 хил. години пр. н. е. Може и нашите да са от това време. Моето лично мнение е, че тези мегалитни паметници са много стари култови и астрономическа места, градени от по-древно население, което е вменило на траките да паят тези свещени места“, обясни Кълвачев и допълни, че след това траките ги използват за погребални камери, заради което се водят най-старите монументални гробници в България. „В Сакар планина, в община Тополовград са най-добре запазените мегалитни  долмени по нашите земи – в землището на село Българска поляна, на село Хлябово, на село Сакарци и др. Долмените правят една елипса около цялото било на Сакар планина и са изградени през точно определено място“, коментира той. \r\n„Скоро посетихме село Сакарци. Местните ни разказаха история за един доктор, руснак от Самара, болен от рак на ларинкса. Обиколил лекарите в цяла Русия, накрая отишъл при една врачка в Кавказ, която му казала да отиде в село Сакарци в България. Аз започнах да се смея, защото в село живеят 4 души. Зачудих се, тъй като може жената да знае за България, но къде е чувала и за село Сакарци. Врачката му казала, че край селото има два долмена – единият тракийски, а другият египетски”, разказа Веселин Кълвачев и допълни, че мъжът трябвало да лежи два часа в египетския и после да си напълни вода от Добрено кладенче в землището на с. Сакарци. „Дошъл руснакът със сина и снахата си, намерили хора, които да ги закарат. Отишли в местността Жельов гьол, където е долменът. Легнал човекът за два часа, след това си налял вода и си тръгнали. След две седмици синът се обадил на един от хората, които са им помогнали да намерят долмена, като обяснил, че резултатите на баща му са перфектни. Това исках да обясня, че долмените са енергийни места, които имат положителна земна енергия и лековита сила“, поясни той. \r\nВеселин Кълвачев уточни, че най-големият и най-хубав долмен в цяла България се намира в местността Бялата трева, местните го наричат Царския долмен.", "date": "2018.01.21", "title": "Веселин Кълвачев: Долмените имат положителна земна енергия и лековита сила, най-добре запазените са в Сакар планина"}
{"url": "http://www.focus-news.net/news/2018/01/21/2479640/afp-talibanite-poeha-otgovornost-za-napadenieto-nad-hotela-v-kabul.html", "text": "Талибаните поеха отговорност за нападението срещу луксозния хотел в Кабул, при което загинаха най-малко шестима души по време на продължила 12 часа обсада, предава  AFP.\r\n„При нападението над хотел „Интерконтинентал“ в Кабул загинаха десетки чуждестранни нападатели и техни марионетки“, съобщи говорителят на талибаните Забиула Муджахид. Официалните власти на Афганистан съобщават за шестима загинали, сред които само един чужденец. Виктор Турмаков", "date": "2018.01.21", "title": "AFP: Талибаните поеха отговорност за нападението над хотела в Кабул"}
{"url": "http://www.focus-news.net/news/2018/01/21/2479641/dha-spetsialni-zoni-za-sigurnost-sa-obyaveni-v-pogranichnata-sas-siriya-turska-provintsiya-kilis.html", "text": "Във връзка с продължаващата турска военна операция в Сирия под кодовото наименование „Маслинова клонка”, в пограничната провинция Килис са обявени специални зони за сигурност, предаде информационната агенция Догу хабер ажансъ (ДХА). \r\nТехният общ брой е 20, а фиксираният срок – 15 дни: от 24.00 ч. на 20 януари до 17.00 ч. на 3 февруари. През този период в тези зони е забранено влизането на цивилни лица, извън постоянно живеещото там местно население, посочва още ДХА. Виктор Турмаков", "date": "2018.01.21", "title": "ДХА: Специални зони за сигурност са обявени в пограничната със Сирия турска провинция Килис"}
{"url": "http://www.focus-news.net/news/2018/01/21/2479642/tenis-grigor-dimitrov-specheli-parviya-set-sled-taybrek.html", "text": "Григор Димитров спечели първия сет след тайбрек срещу фаворита на домакините Ник Кириос. Двубоят от осминафиналите на Откритото първенство на Австралия се провежда на централния корт „Род Лейвър Арина“.\r\nБългаринът и австралиецът имат три срещи в общия си баланс, като Григор Димитров води с 2:1 победи в мачовете срещу Кириос - през 2015-а година на „Мастърс“ турнира в Индиън Уелс в три сета и през 2017-а на Мастърса в Синсинати в два сета. Победата на Кириос бе преди две седмици на полуфинала в Бризбейн, където Димитров загуби след 6:3, 1:6, 4:6.\r\nПобедителят от мача ще играе на четвъртфиналите срещу британеца Кайл Едмънд.", "date": "2018.01.21", "title": "Тенис: Григор Димитров спечели първия сет след тайбрек"}
{"url": "http://www.focus-news.net/news/2018/01/21/2479643/razgrad-shteti-za-nad-7000-leva-sa-naneseni-pri-obir-na-apartament-v-grada.html", "text": "Апартамент в ж. к. „Орел“ в Разград е бил разбит и обран за времето от 08.30 до 18.30 часа на 19 януари. Това съобщиха от ОДМВР-Разград. След като увредили патрона на секретната врата, крадците отнели телевизор, лаптоп, два мобилни телефона, 1300 лв, 20 евро, 11 златни пръстена, 5 чифта златни обеци, три златни ланеца и златна монета с човешки лик. Нанесената щета е за над 7000 лева. По случая се води разследване за престъпление по чл.195 от НК.", "date": "2018.01.21", "title": "Разград: Щети за над 7000 лева са нанесени при обир на апартамент в града"}
{"url": "http://www.focus-news.net/news/2018/01/21/2479644/13-dushi-sa-raneni-pri-katastrofi-prez-izminaloto-denonoshtie-v-stranata.html", "text": "13 души са ранени при катастрофи през изминалото денонощие, съобщиха от пресцентъра на МВР. В страната са станали 12 пътнотранспортни произшествия, при които има един загинал. На територията на столицата са станали  109 леки пътни инцидента.", "date": "2018.01.21", "title": "13 души са ранени при катастрофи през изминалото денонощие в страната"}
{"url": "http://www.focus-news.net/news/2018/01/21/2479645/pernik-vremenno-e-ogranicheno-dvizhenieto-v-izprevarvashtata-lenta-na-avtomagistrala-lyulin-v-posoka-pernik-pri-tunela-v-rayona-na-s-golemo-buchino-poradi-remont-na-osvetitelno-tyalo.html", "text": "Временно е ограничено движението в изпреварващата лента на автомагистрала „Люлин“ в посока Перник при тунела в района на село Големо Бучино, поради ремонт на осветително тяло в тунела. Това съобщиха от пресцентъра на Агенция \"Пътна инфраструктура\".", "date": "2018.01.21", "title": "Перник: Временно е ограничено движението в изпреварващата лента на автомагистрала „Люлин“ в посока Перник при тунела в района на с. Големо Бучино, поради ремонт на осветително тяло"}
{"url": "http://www.focus-news.net/news/2018/01/21/2479646/tass-turskiyat-ministar-predsedatel-saobshti-che-operatsiyata-na-stranata-mu-v-siriya-shte-se-provede-na-chetiri-etapa.html", "text": "Турският министър-председател Бинали Йълдъръм заяви, че операцията на въоръжените сили на страната му „Маслинова клонка“ срещу кюрдските въоръжени части в северната част на Сирия ще се проведе в четири етапа, предава ТАСС, позовавайки се на местни медии.\r\n„Операцията ще се проведе на четири етапа, ще бъде създадена 30-километрова зона за сигурност“, заяви министър-председателят. Той подчерта, че в резултат на операцията ще бъдат „унищожени всички терористични организации“. Според него „преди началото на операцията бяха проведени всички необходими дипломатически преговори“.\r\nПо-рано, на 20 януари, генералният щаб на въоръжените сили на Турция обяви началото на операция „Маслинова клонка“ срещу кюрдските сили в сирийския район Африн, обитаван от около 1,5 млн. сирийски кюрди.  Виктор Турмаков", "date": "2018.01.21", "title": "ТАСС: Турският министър-председател съобщи, че операцията на страната му в Сирия ще се проведе на четири етапа"}
{"url": "http://www.focus-news.net/news/2018/01/21/2479647/georgi-svilenski-bsp-za-balgariya-otkakto-vnesohme-vota-na-nedoverie-upravlyavashtite-zapochnaha-da-priznavat-che-v-balgariya-ima-koruptsiya.html", "text": "БСП заяви, че най-големият проблем на страната ни е корупцията. Откакто внесохме вота на недоверие, виждаме, че управляващите признават, че в България има корупция. Нека да видим какво направиха правителствата на ГЕРБ за борбата с корупцията, която задушава държавата! Това каза зам.-председателят на ПГ на \"БСП за България\" Георги Свиленски пред БНР, съобщиха от пресцентъра на Националния съвет на БСП. Свиленски заяви, че преди няколко месеца, 83% от бизнеса твърдеше, че е подложен на корупция, а 79% от обществените поръчки са нагласени. „Най-ефективната мярка за борбата с корупцията е въвеждането на електронното управление. Изхарчени са 200 млн. лв, а резултатът от това е никакъв”, категоричен бе народният представител. Той добави, че управляващите искат да харчат пари за някакви проекти, но към днешната дата няма работещо електронно управление. Георги Свиленски припомни още, че левицата е поискала 109 млн. лв, заложени в бюджета за 2018 г. за електронно управление, да бъдат разписани по пера и след всеки разход да се знае, какво ще бъде въведено. Той бе категоричен, че докладът на министър Дончев на всеки шест месеца няма да допринесе за развитието на електронното управление, нито пък ще имаме такова. „Когато се въведе електронно управление- спира корупцията, спират обаче и гласовете, които ГЕРБ получава, благодарение на администрацията, която стои на гишетата”, заяви още социалистът. Той бе категоричен, че БСП гледа напред и иска да види какви мерки ще бъдат взети за борба с корупцията. „Не ни успокоява, че в статистиката, преди или след нас, има други държави”, заяви още Свиленски.\r\nНародният представител каза, че докато ГЕРБ говорят какво има в Истанбулската конвенция и какви проблеми решава, БСП е внесла в деловодството на парламента законодателни мерки срещу домашното насилие. „Без да сме я приели, синхронизираме законодателството си с нея и не за първи път показахме, че можем да отстояваме собствени позиции, без да се подчиняваме на всякакви европейски”, заяви народният представител. Георги Свиленски добави, че БСП не за първи път има позиция, различна от тази на ПЕС. „Нашите позиции се уважават от европейските ни партньори и не бламираме никого, а имаме своите аргументи”, подчерта Свиленски.", "date": "2018.01.21", "title": "Георги Свиленски, \"БСП за България\": Откакто внесохме вота на недоверие, управляващите започнаха да признават, че в България има корупция"}
{"url": "http://www.focus-news.net/news/2018/01/21/2479648/mvr-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщи за Радио „Фокус“ – Пирин дежурният служител в МВР. \r\nВ област Благоевград, трафикът по автомагистрала „Струма“ и главен път Е-79 е интензивен.\r\nЛора КАЛЧЕВА", "date": "2018.01.21", "title": "МВР: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/01/21/2479649/afp-sadat-v-irak-osadi-na-smart-germanska-grazhdanka-za-chlenstvo-v-islyamska-darzhava.html", "text": "Съдът в Ирак осъди на смърт чрез обесване германка от марокански произход, след като я призна за виновна, че е членувала в „Ислямска държава“, предава  AFP.\r\n\"Тя е осъдена, че е предоставяла логистична подкрепа и е помагала на терористичната организация да провежда престъпленията си“, съобщи Абдел Сетар Байрактар – говорител на съда. \r\nПрез септември 2017 г. съдът в Ирак осъди на смърт чрез обеснаве руски гражданин, след като го призна за виновен, че се е бил на страната на „Ислямска държава“.  Виктор Турмаков", "date": "2018.01.21", "title": "AFP: Съдът в Ирак осъди на смърт германска гражданка за членство в „Ислямска държава“"}
{"url": "http://www.focus-news.net/news/2018/01/21/2479650/stara-zagora-vazstanoveno-e-dvizhenieto-po-pat-ii-55-veliko-tarnovo-gurkovo-prez-prohoda-na-republikata-v-uchastaka-zlatirat-pchelinovo.html", "text": "Възстановено е движението по път II-55 Велико Търново - Гурково през Прохода на Републиката в участъка Златирът – Пчелиново. Това съобщиха от пресцентъра на Агенция \"Пътна инфраструктура\".", "date": "2018.01.21", "title": "Стара Загора: Възстановено е движението по път II-55 Велико Търново - Гурково през Прохода на Републиката в участъка Златирът – Пчелиново"}
{"url": "http://www.focus-news.net/news/2018/01/21/2479651/sofiya-vavezhda-se-organizatsiya-na-dvizhenieto-za-provezhdane-na-sabitie-vav-vrazka-s-balgarskoto-predsedatelstvo-na-saveta-na-evropeyskiya-sayuz.html", "text": "Въвежда се организация на движението за провеждане на събитие във връзка с Българското председателство на Съвета на Европейския съюз в София, съобщиха от пресцентъра на Столична община. От 17.30 часа днес до приключване на мероприятието на 22 януари 2018 г. се забранява престоят и паркирането на пътни превозни средства, с изключение на автомобилите превозващи участниците в мероприятията, както следва: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. \r\nПо преценка и необходимост на отдел „Пътна полиция” при СДВР от 07.00 часа до приключване на мероприятието на 22 януари 2018 г. се забранява влизането на пътни превозни средства, с изключение на автомобилите обслужващи мероприятията, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2018.01.21", "title": "София: Въвежда се организация на движението за провеждане на събитие във връзка с Българското председателство на Съвета на Европейския съюз"}
{"url": "http://www.focus-news.net/news/2018/01/21/2479652/dobrich-personalat-na-akushero-ginekologichnoto-otdelenie-kam-mbal-kavarna-otbelyaza-denya-na-rodilnata-pomosht.html", "text": "Персоналът на акушеро-гинекологичното отделение към МБАЛ-Каварна отбеляза деня на родилната помощ – Бабинден. Това съобщиха от пресцентъра на Община Каварна. За да поздравят докторите и сестрите, в болничното заведение дойдоха бабите от фолклорната група при пенсионерски клуб \"Радка Чаушева\" в Каварна. Те се включиха в традиционния ритуал по измиване на ръцете на най-опитния акушер-гинеколог в болницата – д-р Жеко Чалъков. На празника присъстваха и бивши акушерки, работили в МБАЛ-Каварна. Поздравителен адрес изпрати кметът на Каварна Нина Ставрева. \r\nВчера, в 11:30 часа, се роди второто бебе в община Каварна за 2018 година. Името му е Виолета, с тегло 3,500 кг. и ръст 50 см. Негова майка е Наталия Неделчева от град Каварна, която своята огромна благодарност към екипа на д-р Чалъков за професионалното отношение и безупречната работа на цялото отделение.", "date": "2018.01.21", "title": "Добрич: Персоналът на акушеро-гинекологичното отделение към МБАЛ-Каварна отбеляза деня на родилната помощ"}
{"url": "http://www.focus-news.net/news/2018/01/21/2479653/adelina-stefanova-hram-vavedenie-bogorodichno-blagoevgrad-obrednostta-na-babinden-e-podchinena-na-zhelanieto-za-pochit-kam-vazrastnite-zheni-koito-sa-babuvali-na-rodilkite.html", "text": "Аналог на съвременния празник на Родилната помощ е Бабинден, един от големите женски празници, посветен на „бабите“ – жените, които помагали при раждане на младите булки и невести. Това каза пред Радио „Фокус” – Пирин уредникът в храм „Въведение Богородично“ в Благоевград Аделина Стефанова. Тя уточни, че обредността на Бабинден е подчинена главно на желанието да се засвидетелстват почит и уважение към възрастните жени, които са бабували на родилките. \r\nСпоред Стефанова празникът е езически и идва от далечните праславянски времена, но се е запазил и по време на Възраждането е бил изключително силно почитан. „Макар днес Бабинден да губи доста от обредните си обичаи, традиционните празнични ритуали са доста богати. Още преди изгрев-слънце майките с деца от една- до тригодишна възраст отивали на чешмата да налеят прясна вода. В котлето с водата пускали стрък босилек или здравец. Вземали калъп сапун и една нова кърпа и се отправяли към дома на бабата, да ѝ „полеят“, каза Стефанова.\r\nЛора КАЛЧЕВА", "date": "2018.01.21", "title": "Аделина Стефанова, храм „Въведение Богородично“-Благоевград: Обредността на Бабинден е подчинена на желанието за почит към възрастните жени, които са бабували на родилките"}
{"url": "http://www.focus-news.net/news/2018/01/21/2479654/del-magyarorszag-kamion-s-balgarska-registratsiya-e-katastrofiral-v-yuzhna-ungariya.html", "text": "Лек автомобил и камион с българска регистрация са се сблъскали на главен път 55 в унгарския южен комитат Бач-Кишкун, предава  Del Magyarorszag.\r\nШофьорът на автомобила е тежко ранен и е откаран в болницата на град Бая.  При сблъсъка автомобилът се е преобърнал на покрив. На място са пристигнали полицейски и пожарни коли. Засегнатият участък на пътя е временно затворен.  Виктор Турмаков", "date": "2018.01.21", "title": "Del Magyarorszag: Камион с българска регистрация е катастрофирал в Южна Унгария"}
{"url": "http://www.focus-news.net/news/2018/01/21/2479655/dobrich-grazhdani-otnovo-protestiraha-sreshtu-poskapvaneto-na-vodata-v-oblastta.html", "text": "Граждани отново протестираха в Добрич срещу поскъпването на водата в областта, предаде кореспондентът на Радио „Фокус” – Варна. Както и миналата неделя, протестиращите се събраха в 11.00 часа пред сградата на Областна администрация – Добрич. Отново бяха припомнени исканията, а те са – да не поскъпват услугите на ВиК-Добрич, ръководството да подаде оставка и бизнес планът на дружеството да бъде обсъждан с участието на граждани. И тази неделя бяха издигнати плакати с надписи: „Оставка“ и „Стига лъжи“. \r\nВъпреки много студения ден, немалко граждани изразиха своята съпричастност към протеста, като сред тях беше и зам.-кметът на Добрич с ресор „Устройство на територията“ арх. Боян Коларов. С викове „Оставка“ протестното шествие премина по част от пешеходната зона в центъра на града. То достигна до „Стара къща“, където се изви хоро.\r\nЖулиета НИКОЛОВА", "date": "2018.01.21", "title": "Добрич: Граждани отново протестираха срещу поскъпването на водата в областта"}
{"url": "http://www.focus-news.net/news/2018/01/21/2479656/nimh-oranzhev-kod-za-vyatar-i-valezhi-ot-dazhd-i-snyag-e-v-sila-za-19-oblasti-v-stranata-za-22-yanuari.html", "text": "Оранжев код за силен вятър и валежи от дъжд и сняг е в сила за 19 области в страната. Това сочи справка на сайта на НИМХ.Оранжев код: \r\nВ областите Видин, Монтана, Враца, Плевен, Ловеч, Габрово, Русе, Велико Търново, Търговище, Разград, Силистра и Шумен ще има значителни валежи от сняг със сумарни количества между 20 и 30 л/кв.м, в планинските части на отделните области и повече.  Ще се образува снежна покривка. Ще духа силен и временно бурен северозападен вятър със средна скорост 14-19 м/с и пориви около 24 м/с. Ще има снежни виелици и условия за образуване на преспи и навявания.  \r\nВ областите Добрич, Варна, Бургас, Ямбол, Хасково и Кърджали ще има значителни валежи от дъжд, които след обяд ще преминават в сняг. Сумарни количества в повечето райони между 20 и 40 л/кв.м. Ще духа силен и временно бурен северозападен вятър със средна скорост 14-19 м/с и пориви около 24 м/с.\r\nВ Сливен ще бъде ветровито, ще духа бурен вятър от север-северозапад с пулсации над 24 м/с. Ще вали дъжд, който по-късно през деня ще премине в сняг.Жълт код:\r\nВ областите София, София-град, Перник, Кюстендил, Благоевград, Пазарджик, Смолян, Пловдив и Стара Загора ще има валежи от сняг със сумарни количества между 15 и 25 л/кв.м, в планинските части на областите и повече. Ще се образува снежна покривка. Ще духа силен и временно бурен северозападен вятър със средна скорост 14-19 м/с и пориви около 24 м/с. Ще има снежни виелици и условия за образуване на преспи и навявания.", "date": "2018.01.21", "title": "НИМХ: Оранжев код за вятър и валежи от дъжд и сняг е в сила за 19 области в страната за 22 януари"}
{"url": "http://www.focus-news.net/news/2018/01/21/2479657/kyustendil-narodniyat-predstavitel-ot-gerb-radoslava-chekanska-organizira-priemna-za-grazhdani-v-dupnitsa.html", "text": "Народният представител от ГЕРБ Радослава Чеканска организира на 23 януари /вторник/ приемен ден за граждани в община Дупница. Това съобщиха от пресцентъра на партията. Приемната ще се проведе от 10.00 до 11.00 ч. в офиса на политическата сила в град Дупница, на пл.\"Свобода\" №1, в ниското тяло на сградата на общинска администрация. \r\nЗаписвания за среща с народния представител могат да се правят и по-рано в клуба на ГЕРБ.", "date": "2018.01.21", "title": "Кюстендил: Народният представител от ГЕРБ Радослава Чеканска организира приемна за граждани в Дупница"}
{"url": "http://www.focus-news.net/news/2018/01/21/2479658/pregled-na-mezhdunarodnite-novini-do-13-chasa-agentsiya-fokus.html", "text": "Според президента на Сърбия Александър Вучич диалогът по Косово днес е нужен повече, откогато и да било. Според него това се отнася и за Косово, и за Сърбия, предава ТАСС.\r\n„Струва ми се, че хората разбират, че ни е нужен мир, рационален подход, че са ни нужни разговори с албанците. Че ни е необходим вътрешносръбски диалог, може би повече, откогато и да било. Само така ще можем да придвижим страната напред“, заяви Вучич. Същевременно той поясни, че по повечето въпроси, свързани със сключеното през 2013 г. в Брюксел споразумение между Сърбия и Косово за принципите на нормализацията на отношенията, „се движим по тънко острие“. \r\nСъщевременно Вучич призова местните сърби да остават силни и да не напускат родните си места, да раждат деца, за да запазят присъствието си в Косово. „Ако имате четвърто дете, раждайте пето, а ние ще ви отворим фабрики, ще доведем инвеститори“, допълни той. \r\nПосещението на сръбският президент в Косово цели успокояването на обитаващите го сърби след убийството на местния политик Оливер Иванович в Косовска Митровица. \r\n*** Сирийската армия заедно с подкрепящите я отряди на народното опълчение са обкръжили голяма групировка на „Джебхат ан Нусра“ в източната част на провинция Идлиб и са освободили от терористи летището „Абу Духур“, предава  ТАСС.\r\n„Щурмовите отряди на сирийските правителствени войски под командването на ген. Хасан Сухел, настъпващи по пътя Хама-Алепо се съединиха с отрядите на народното опълчение в района на селата Хербет ел Гаджар и Расм ел Хармал. Така е завършено обкръжаването на голямата групировка на „Джебхат ан Нусра“ в източната част на провинция Идлиб“, пише в съобщение на руското министерство на отбраната. \r\nВ резултат на настъпление сирийската армия също така е изтласкала терористите от територията на летището „Абу Духур“, намиращо се под техен контрол от 2015 г. насам. Преди три години обектът бе последен плацдарм на сирийската армия в региона. Обсадата му от терористите продължи половин година. \r\n*** Танковете на въоръжените сили на Турция подкрепят настъплението на формированията на опозиционната „Сирийска свободна армия“ в района на Африн, предава ТАСС, позовавайки се на местни медии. \r\nНе се уточнява, дали танковете са навлезли в Африн или водят огън от турска територия. По-рано турските медии съобщиха, че ССА е пристъпила към широкомащабна операция в района на Арин против кюрдските „Отряди за народна самоотбрана“ и партия „Демократически съюз“. \r\nВ събота, 20 януари, генералният щаб на турската армия обяви началото на операция „Маслинова клонка“ срещу кюрдските сили в района на Африн, обитаван от близо 1,5 млн. сирийски кюрди. Анкара смята „Отрядите за народна самоотбрана“ за сирийско разклонение на ПКК, призната в Турция за терористична организация. \r\n***  Съдът в Ирак осъди на смърт чрез обесване германка от марокански произход, след като я призна за виновна, че е членувала в „Ислямска държава“, предава  AFP.\r\n\"Тя е осъдена, че е предоставяла логистична подкрепа и е помагала на терористичната организация да провежда престъпленията си“, съобщи Абдел Сетар Байрактар – говорител на съда. \r\nПрез септември 2017 г. съдът в Ирак осъди на смърт чрез обеснаве руски гражданин, след като го призна за виновен, че се е бил на страната на „Ислямска държава“. \r\n*** Източници от афганистанските сили за сигурност съобщават, че поставена край път бомба е отнела живота на най-малко 12 цивилни в западната провинция Херат, предава  ABC News.\r\nГоворителят на местното полицейско управления Абдул Ахад Вализада съобщи, че 13-ти човек е ранен при експлозията, избухнала в неделя сутринта, ударила превозно средство в района Гулран. \r\nВсе още никоя терористична групировка не е поела отговорност за нападението, но Вализада смята, че зад него стоят талибаните, които често поставят експлозиви по пътищата. \r\n***", "date": "2018.01.21", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/01/21/2479659/plovdiv-uchenitsite-v-grad-brezovo-izlizat-v-tridnevna-gripna-vakantsiya.html", "text": "Учениците в град Брезово излизат в тридневна грипна ваканция, считано от утре – 22 януари. Това съобщи за Радио „Фокус“ – Пловдив кметът на Община Брезово инж. Радньо Манолов. Причината за издадената заповед за прекратяване на учебните занятия са докладни от директорите на училищата, че 40 % от учениците отсъстват. \r\n„В детската градина ситуацията е идентична – от 100 деца, записани в детското заведение, само 20 присъстват. Затова и в детската градина няма да се провеждат занимания и ще остане затворена за три дни“, посочи инж. Радньо Манолов. Грипната ваканция в Брезово ще продължи до 24 януари, включително. „По-добре да си стоят вкъщи и да се лекуват, отколкото всеки ден да има повече болни“, коментира Манолов. \r\nТони МИХАЙЛОВ", "date": "2018.01.21", "title": "Пловдив: Учениците в град Брезово излизат в тридневна грипна ваканция"}
{"url": "http://www.focus-news.net/news/2018/01/21/2479660/obshtina-veliko-tarnovo-kmetove-dogovoriha-metodika-za-finansirane-na-obshtinskite-bolnitsi.html", "text": "До края на януари ще бъде утвърдена методиката за субсидиране на общинските болници, за да бъде обезпечена тяхната дейност, включително и на здравните заведения отдалечени и рискови райони. Това бе договорено на среща, която кметът на Велико Търново и председател на Националното сдружение на общините Даниел Панов и негови колеги от Управителния съвет на неправителствената организация проведоха със заместник-министъра на здравеопазването Жени Начева, съобщиха от пресцентъра на Община Велико Търново. \r\nПред кметовете зам.-министър Начева посочи, че екипът на министерството е в готовност да обсъди всички идеи на общините относно общинското здравеопазване. Обсъдени бяха теми, свързани с изискванията в медицинските стандарти, заплащането на надлимитните дейности, на заплатите на лекари и здравни специалисти, остойностяването на клиничните пътеки, осигуряване на средства от държавата за лечение на хората без здравни осигуровки. По време на срещата стана ясно, че до края на януари се очаква да бъде изработена националната здравна карта, да бъде приета новата нормативна уредба, след което да бъде подписан националният рамков договор. Заместник-министърът увери представителите на НСОРБ, че целта на здравното министерство е в най-близко време да се нормализират финансовите плащания към общинските болници, за да могат последните да прогнозират обективно своите разходи. \r\nДруга от темите на разговора обхвана необходимостта от актуализация на финансовите стандарти за издръжка в детските ясли. След отправени от кметовете въпроси заместник-министър Начева увери, че Министерство на здравеопазването ще работи за подобряване на комуникацията с МОН и МТСП, за да може още в първия етап на бюджетната прогноза да се търси подобряване на стандартите в училищното и детското здравеопазване.\r\nНа срещата бе обсъдена и бъдещата реализация на проекта за модернизацията на системата за спешна медицинска помощ в цяла България, финансиран по оперативна програма „Региони в растеж“.", "date": "2018.01.21", "title": "Община Велико Търново: Кметове договориха методика за финансиране на общинските болници"}
{"url": "http://www.focus-news.net/news/2018/01/21/2479661/narodnite-predstaviteli-ot-gerb-plovdiv-shte-provedat-priemni-s-grazhdani-ot-izbiratelniya-si-rayon-na-22-yanuari.html", "text": "Народните представители от ГЕРБ-Пловдив ще проведат приемни с граждани от избирателния си район в понеделник, 22 януари 2018 г. Това съобщиха от пресцентъра на партията.\r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на  ГЕРБ на улица „Прага” 2; \r\n- Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.01.21", "title": "Народните представители от ГЕРБ-Пловдив ще проведат приемни с граждани от избирателния си район на 22 януари"}
{"url": "http://www.focus-news.net/news/2018/01/21/2479662/binali-yaldaram-ankara-poddarzha-vrazka-s-damask-otnosno-afrin.html", "text": "Турският министър-председател Бинали Йълдъръм съобщи, че правителството на страната му с руско посредничество поддържа връзка с Дамаск относно операцията на Африн и че Русия няма възражения срещу турската намеса, предава РИА Новости.\r\n„Ние общуваме с руско посредничество със сирийския режим. „Свободната сирийска армия“ заедно с нашите подразделения навлезе в Африн. Русия няма възражения относно операцията. Ние отстраняваме безпокойството на Иран“, заяви Йълдъръм.\r\nТой допълни, че Анкара поддържа също така и пряк диалог с Дамаск, но на „по-ниско равнище“. Виктор Турмаков", "date": "2018.01.21", "title": "Бинали Йълдъръм: Анкара поддържа връзка с Дамаск относно Африн"}
{"url": "http://www.focus-news.net/news/2018/01/21/2479663/haskovo-tir-e-izlyazal-ot-patnoto-platnoto-na-avtomagistrala-maritsa-i-e-padnal-ot-most.html", "text": "ТИР е излязъл от пътното платното на автомагистрала „Марица“ и е паднал от мост. Това съобщиха за Агенция „Фокус“ от пресцентъра на МВР. Инцидентът е станал на територията на област Хасково. Движението в участъка е било затворено. От пресцентъра на МВР уточниха, че пътнотранспортното произшествие е станало през нощта и че няма пострадали.", "date": "2018.01.21", "title": "Хасково: ТИР е излязъл от пътното платното на автомагистрала „Марица“ и е паднал от мост"}
{"url": "http://www.focus-news.net/news/2018/01/21/2479664/gd-granichna-politsiya-na-gkpp-kapitan-andreevo-i-gkpp-lesovo-e-intenziven-trafikat-na-izhod-za-tovarni-avtomobili.html", "text": "На българо-турската граница, на ГКПП-Капитан Андреево и ГКПП-Лесово е интензивен трафикът на изход за товарни автомобили. Това съобщиха за Агенция \"Фокус\" от ГД \"Гранична полиция\".\r\nНа българо-румънската граница трафикът е нормален на всички гранични контролно-пропускателни пунктове, само на ГКПП \"Дунав мост-Видин\" има интензивен трафик на изход за товарни автомобили. \r\nНа българо-сръбската, българо-македонската граница и българо-гръцката граница трафикът е нормален на всички гранични контролно-пропускателни пунктове.", "date": "2018.01.21", "title": "ГД \"Гранична полиция\": На ГКПП-Капитан Андреево и ГКПП-Лесово е интензивен трафикът на изход за товарни автомобили"}
{"url": "http://www.focus-news.net/news/2018/01/21/2479665/tenis-grigor-dimitrov-povede-s-20-sreshtu-kirios.html", "text": "Григор Димитров поведе с 2:0, като и втория сет мина през тайбрек срещу Кириос, в мач от осминафиналите на Откритото първенство на Австралия, който се играе  на централния корт „Род Лейвър Арина“. Българинът и австралиецът имат три срещи в общия си баланс, като Григор Димитров води с 2:1 победи в мачовете срещу Кириос. Загубата на българина е на турнира в Бризбейн, само преди две седмици.", "date": "2018.01.21", "title": "Тенис: Григор Димитров поведе с 2:0 срещу Кириос"}
{"url": "http://www.focus-news.net/news/2018/01/21/2479666/abc-news-siriyskite-kyurdi-otrichat-tvardeniyata-che-v-afrin-sa-navlezli-turski-sili.html", "text": "Кюрдските въоръжени формирования, както и базираната в Лондон Сирийска обсерватория за правата на човека отричат данните, че турски войници са навлезли в кюрдския анклав Африн в Северна Сирия, предава  ABC News.\r\nСпоред „Обсерваторията“ кюрдските милиции и турските въоръжени сили са имали сблъсъци по северните и западните краища на Африн, но турските сили не са успели да напреднат.  \r\nСпоред Мустафа Бали, прессекретар на подкрепяните от САЩ „Сирийски демократически сили“, които са доминирани от кюрдите, опитите да се влезе в Африн са били отблъснати. Той допълни, че турската авиация продължава да нанася удари в областта. \r\nТурската армия съобщава, че офанзивата ѝ цели да прочисти региона от „Отрядите за народна самоотбрана“ (YPG), смятани за сирийско разклонение на ПКК. \r\nБали допълни, че „Сирийските демократически сили“ ще подкрепят YPG с жива сила, за да отбраняват Африн.  Виктор Турмаков", "date": "2018.01.21", "title": "ABC News: Сирийските кюрди отричат твърденията, че в Африн са навлезли турски сили"}
{"url": "http://www.focus-news.net/news/2018/01/21/2479667/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с граждани. Това съобщиха от пресцентъра на партията.\r\nЗа понеделник, 22 януари 2018 г., е предвиден следният график:\r\n- Даниела Дженева, от 17 до 18:00 часа в офиса на ГЕРБ в район „Южен”, ул. ”Академик Петър Динеков” № 1А;\r\n- Спартак Николов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Вихър Захов, от 17:00 до 18:30 часа в офиса на ГЕРБ в район „Източен” на ул. ”Коста Паница“ № 5;\r\n- Вера Тоскова, от 16 до 18:00 часа в офиса на ГЕРБ в район „Тракия” в жк. ”Тракия”, бл. 91;\r\n- Александър Радев, от 17:30 до 19:00 часа в офиса на ГЕРБ в район „Централен” на ул. ”Прага” № 2; \r\n- Атанас Узунов, от 17:30 до 19:00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Ели Гатева, от 16 до 18:00 часа в офиса на ГЕРБ в район „Тракия” в жк. ”Тракия”, бл. 91.\r\nОбщинският съветник от ГЕРБ в Общински съвет – Пловдив, Иван Вичков ще приема граждани във вторник, 23 януари 2018 г., от 16:00 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 24 януари 2018 г., ще се проведат приемни с граждани на общински от ГЕРБ в Общински съвет - Пловдив, както следва:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Георги Василев, от 16 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница“ №5; \r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница“ №5. \r\nВ четвъртък, 25 януари 2018 г. общинските съветници от ГЕРБ в Пловдив ще проведат приемни с гражданите, по следния график:\r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9;\r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. ”Марица” №91; \r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.01.21", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/01/21/2479668/operatsiya-maslinova-klonka-turskite-voyski-navlyazaha-v-afrin-obzor.html", "text": "Турция удари по кюрдите в района на Африн с „Маслинова клонка“. Това е втората операция, която военнослужещите на Анкара провеждат в близкоизточната република след „Щита на Ефрат“, която приключи през март 2017 г. – седем месеца след стартирането й.\r\nТурските ВВС нанесоха удари по позиции на „Отрядите за народна самоотбрана“ (YPG), които контролират района около сирийския град Африн в провинция Алепо. Анкара счита YPG за сирийски клон на „Работническата партия на Кюрдистан“ (ПКК), призната за терористична групировка от управляващите в Турция.\r\nВ изявление Генералният щаб на Въоръжените сили на Турция поясни, че целта на операцията е освобождаването на населението на Северна Сирия от „потисничеството и жестокостта на терористите“. В текста се подчертава, че настъплението е насочено не само срещу кюрдските военни единици, но и срещу позиции на екстремистите от „Ислямска държава“. Действията на турските военни са подкрепени от опозиционната на режима в Дамаск „Свободна сирийска армия“ (ССА).\r\nТурският министър-председател Бинали Йълдъръм съобщи, че въоръжените сили на страната са навлезли в сирийския регион Африн. Той уточни, че турските сили са навлезли на територията на Сирия сутринта от турското село Гюлбаба. Той уточни, че „операцията ще се проведе на четири етапа, ще бъде създадена 30-километрова зона за сигурност“. Той подчерта, че в резултат на операцията ще бъдат „унищожени всички терористични организации“. Според него „преди началото на операцията бяха проведени всички необходими дипломатически преговори“.\r\n„Целта на Турция не е и никога няма да бъде поставяне под съмнение на сирийската териториална цялост“, уточни Йълдъръм. „В допълнение, спасяването на нашите братя-туркмени от потисничество и преследване от терористите е една от важните цели на операцията“, допълни министър-председателят. Във връзка с операцията в Сирия в пограничната турска провинция Килис са обявени специални зони за сигурност. Техният общ брой е 20, а фиксираният срок – 15 дни: от 24.00 ч. на 20 януари до 17.00 ч. на 3 февруари. През този период в тези зони е забранено влизането на цивилни лица, извън постоянно живеещото там местно население.\r\n Кюрдските въоръжени формирования, както и базираната в Лондон Сирийска обсерватория за правата на човека отрекоха данните, че турски войници са навлезли в кюрдския анклав Африн в Северна Сирия. Според „Обсерваторията“ кюрдските милиции и турските въоръжени сили са имали сблъсъци по северните и западните краища на Африн, но турските сили не са успели да напреднат.\r\nСпоред Мустафа Бали, прессекретар на подкрепяните от САЩ „Сирийски демократически сили“, които са доминирани от кюрдите, опитите да се влезе в Африн са били отблъснати. Той допълни, че турската авиация продължава да нанася удари в областта.\r\nВъншното министерство на Сирия решително осъди \"жестоката агресия на Турция в град Африн, който е неделима част от територията на Сирия\".  „Призоваваме международната общност да осъди тази агресия и да предприеме необходимите мерки за незабавното ѝ прекратяване“, пише в заявлението на институцията.", "date": "2018.01.21", "title": "Операция \"Маслинова клонка\" - турските войски навлязаха в Африн (ОБЗОР)"}
{"url": "http://www.focus-news.net/news/2018/01/21/2479669/blagoevgrad-dazhd-i-magla-zatrudnyavat-dvizhenieto-po-glaven-pat-e-79.html", "text": "Дъжд и мъгла затрудняват движението по главен път Е-79, предаде репортер на Агенция „Фокус“. Трафикът е натоварен, движението се осъществява в колони и в двете посоки на пътя. Движат се много товарни автомобили, както и коли с гръцка и македонска регистрация. Полицейски патрул, с благоевградски регистрационен номер 8979 и радар, е разположен при с. Плоски в посока София. \r\n\"Фокус\" призовава водачите да шофират с повишено внимание и съобразена скорост.", "date": "2018.01.21", "title": "Благоевград: Дъжд и мъгла затрудняват движението по главен път Е-79"}
{"url": "http://www.focus-news.net/news/2018/01/21/2479670/tenis-nik-kirios-specheli-tretiya-set-grigor-dimitrov-vodi-s-21.html", "text": "Ник Кириос спечели третия сет с 6:4. Така Григор Димитров води с 2:1 сета в мач от осминафиналите на Откритото първенство на Австралия, който се играе  на централния корт „Род Лейвър Арина“. Българинът и австралиецът имат три срещи в общия си баланс, като Григор Димитров води с 2:1 победи в мачовете срещу Кириос, а загубата на българина е на турнира в Бризбейн, само преди две седмици.", "date": "2018.01.21", "title": "Тенис: Ник Кириос спечели третия сет, Григор Димитров води с 2:1"}
{"url": "http://www.focus-news.net/news/2018/01/21/2479671/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-yanuari.html", "text": "„Софийска вода” временно ще прекъсне водоснабдяването в някои части на столицата на 22 януари 2018 г. (понеделник). Това съобщиха от пресцентъра на водоснабдителното дружество. \r\nВъв връзка с изграждане на сградно водопроводно отклонение на ул. „Одрин“ , жк. „Зона Б-5“, се налага спиране на водоподаването от 10:00  до 18:00 часа на клиентите на „Софийска вода”, живеещи в района на ул. „Одрин “ от бул. „Александър Стамболийски“ до бул. „Тодор Александров“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Одрин“ ъгъла с бул. „Тодор Александров“.\r\nВъв връзка с подмяна на спирателен кран на ул. „Орлица“, с. Мало Бучино, се налага спиране на водоподаването от 9:00  до 21:00 часа на клиентите на „Софийска вода”, живеещи в района на ул. „Бански път“, ул. „Орлица“, ул. „Колю Фичето“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бански път“ ъгъла с ул. „Колю Фичето“.\r\nВъв връзка с подмяна на спирателен кран на ул. „Ехо“ , кв. „Горна баня“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на ул. „Пладнище“, ул. „Ехо“ и ул. „Каменист път“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пладнище“ ъгъла с ул. „Войнишка песен“.\r\nВъв връзка с подмяна на сградно водопроводно отклонение на ул. „Багра“ , кв. „Княжево“, се налага спиране на водоподаването от 10:00  до 16:00 часа на клиентите на „Софийска вода”, живеещи в района на ул. „Багра“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Багра“№2.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.21", "title": "„Софийска вода” временно ще прекъсне водоснабдяването в някои части на столицата на 22 януари"}
{"url": "http://www.focus-news.net/news/2018/01/21/2479672/tsvetan-tsvetanov-gerb-votat-na-nedoverie-za-koruptsiyata-e-dosta-nesastoyatelen-nyama-nikakva-konkretika.html", "text": "Вотът на недоверие за корупцията е доста несъстоятелен, няма никаква конкретика. Това заяви председателя на ПГ на ГЕРБ и зам.-председател на партията Цветан Цветанов в предаването „Неделя 150“ по БНР.\r\nОтносно електронното управление, Цветанов заяви, че това е един от акцентите в сегашния управленски 4-годишен мандат на кабинета „Борисов“ 3. „За първи път се говори за реална административна реформа – да спестим време, да ограничим корупцията, да можем да направим по-прозрачни институциите. Това ще стане факт. Направени са и първите стъпки. Дори в сферата на законодателството направихме първите изменения. В няколко закона вече записахме отпадането на свидетелството на съдимост, което трябва да стане функция и ангажимент на администрацията, а не на гражданите“, обясни Цветанов. „Искам да бъдем малко по-градивни във всичко, което правим през последните седмици и месеци. Надявам се, че при вота на недоверие ще успеем да изчистим всички спекулации, които се нанасят като лош имидж върху държавата. Удовлетворени сме, че председателството ще ни даде една друга възможност, ще открои европейските стандарти на оценка за българската политика“, обясни Цветанов и допълни, че вчерашното посещение на германския канцлер Ангела Меркел е дало ясен сигнал, знак и подкрепа за приоритетите на Българското председателство. „България се очертава като една допълнителна възможност, на база ключовото си географско положение и всичко, което сме натрупали през десетилетията в нашия регион да можем да бъдем много по-активни и с европейската перспектива за Западните Балкани. Да можем дадем това, което ще доведе до допълнителен импулс на Берлинския конгрес. Знаете, че Германия има сериозен акцент върху перспективата за Западните Балкани“, допълни той.\r\n„Винаги, когато сме имали възможност за управленски мандат, сме били с много ясна визия и ангажимент – както борбата срещу организираната престъпност, така и борбата срещу корупцията. Искам да си припомним много ясно, че при началото на всяко едно управление на Борисов, когато е поемано управлението на държавата – в какво състояние ни е оставяна тя от точно тези, които днес е явяват морален стожер и съдник на управлението на ГЕРБ. 2009 г., когато поехме управлението имахме спрени фондове, негативни оценки от европейските институции. А 2007 г., когато влязохме в ЕС тогава управлението беше на Тройната коалиция, което ни вкара с един дефицит и този Механизъм за сътрудничество и проверка ни съпътства през всички тези 11 години. Ако погледнем внимателно докладите на ЕК за периодите на различните управления ще видим какъв беше напредъка след първия мандат на ГЕРБ и къде беше Румъния, която тогава беше в една много неблагоприятна ситуация“, добави той. „Две години управление на БСП с премиер Орешарски ни доведоха до там, че 2014 г., когато поехме страната бяхме най-корумпираната държава с 39% корупционен натиск и 29% корупционно действие. Само да припомня, че най-ниските нива на корупционен натиск и на корупция са в периода 2010-2011, когато имахме ясната основа, цел и стъпки, с които трябва да се движим“, каза още Цветанов.\r\n„Вотът на недоверие за корупцията е доста несъстоятелен. Мотивите са много абстрактни, няма никаква конкретика. А когато има някакви конкретни числа се предлагат на обществото в съвсем друга светлина. ГЕРБ търси решение за борбата с корупцията чрез законодателството. Ние сме убедени, че това е верният път към ограничаване на корупционните практики, още повече, че партията ни е пример за това как се реагира бързо и безкомпромисно при доказани случаи на корупция“, подчерта Цветанов. \r\nТой заяви, че в дебата по вота ГЕРБ ще се постараят да докажат генезисът на корупцията и връзките й с миналото: \"Нека все пак да отчитаме и това, което прави правителството и ясната ни политическа воля с приемането на антикорупционното законодателство, защото антикорупционното законодателство беше саботирано точно от опозицията за по-бързото приемане\".\r\nПо отношение на Истанбулската конвенция, Цветанов коментира: \"Във вторник в 11 часа в аулата на СУ ще се направи обществена дискусия, на която ще присъстват колкото е възможно повече неправителствени организации, българските институции, народните представители, за да може действително да дискутираме и да дебатираме и да отхвърлим абсолютно всички тези, отново безпочвени твърдения и то на Българската социалистическа партия, която в България отстоява една принципна теза, в Брюксел представителите на БСП, които са в Европейския парламент и лидерът на ПЕС Сергей Станишев, изцяло подкрепят, и това е нещо, което е подкрепено и подписано от всички държави членки\".", "date": "2018.01.21", "title": "Цветан Цветанов, ГЕРБ: Вотът на недоверие за корупцията е доста несъстоятелен, няма никаква конкретика"}
{"url": "http://www.focus-news.net/news/2018/01/21/2479673/ria-novosti-turskite-vaorazhenite-sili-sa-proniknali-na-pet-kilometra-dalbochina-v-siriya.html", "text": "Подразделенията на турските въоръжени сили и отрядите на опозиционната „Свободна сирийска армия“ са навлезли на пет километра в сирийската област Африн, без да срещнат особена съпротива от  формированията на сирийските кюрди, предава РИА Новости.\r\nСпоред местните медии в операция „Маслинова клонка“ са задействани бронирана техника, специални части и пехота. \r\nПо-рано сирийското правителство решително осъди операцията на Турция в Африн и посочи, че областта е неотменна част от Сирия.  Виктор Турмаков", "date": "2018.01.21", "title": "РИА Новости: Турските въоръжените сили са проникнали на пет километра дълбочина в Сирия"}
{"url": "http://www.focus-news.net/news/2018/01/21/2479674/pazardzhik-padnali-kamani-ima-na-mesta-v-defileto-po-patya-za-velingrad.html", "text": "Натоварен е трафикът по пътя Пазарджик-Велинград, предаде репортер на Радио „Фокус“ – Пазарджик. Повече са автомобилите, които се движат от курорта към Пазарджик. Пътят е опесъчен и обработен срещу заледяване. На места има паднали камъни, които не затрудняват трафика, но шофьорите трябва да се движат със съобразена с пътните условия скорост. Снежната покривка във Велинград е около 5 см, но пътищата и улиците са почистени.\r\nВаня НИКОЛОВА", "date": "2018.01.21", "title": "Пазарджик: Паднали камъни има на места в дефилето по пътя за Велинград"}
{"url": "http://www.focus-news.net/news/2018/01/21/2479675/iha-turski-boyni-samoleti-masovo-izlitat-ot-diarbekir-za-da-bombardirat-pozitsii-v-siriya.html", "text": "От обяд се наблюдава повишена летателна активност на военното летище в Диарбекир, където е разположена 8-ма авиобаза на турските ВВС, предаде информационната агенция Ихляс хабер ажансъ (ИХА).\r\n От 12.15 часа (турско време) непрекъснато излитат изтребители Ф-16 с пълно бойно снаряжение. По някои информации техният брой само в рамките на 20 минути е най-малко осем. Бойните самолети се насочват към сирийска територия, за да окажат въздушна подкрепа на стартиралата сухопътна операция на турската армия. \r\nПреди няколко дни в навечерието на турската военна операция в Сирия, степента на бойна готовност на ВВС бе повишена от „оранжева” на „червена”, т.е. пълна бойна готовност. В рамките на извършените мероприятия бе и пребазиране на бойни самолети от авиобазите в Ескишехир, Балъкесир и Мерзифон на летище Диарбекир, посочва още ИХА. Георги Димов", "date": "2018.01.21", "title": "ИХА: Турски бойни самолети масово излитат от Диарбекир, за да бомбардират позиции в Сирия"}
{"url": "http://www.focus-news.net/news/2018/01/21/2479676/prof-albena-georgieva-babite-akusherki-koito-pochitame-na-babinden-sa-imali-misiyata-da-uchastvat-v-taynstvoto-na-zhivota-i-da-go-opazvat.html", "text": "Бабите акушерки, които почитаме на Бабинден, са имали мисията да участват в тайнството на живота и да го опазват. Това каза проф. д-р Албена Георгиева от Института за етнология и фолклористика с етнографски музей към Българската академия на науките в интервю за Агенция „Фокус“ по повод празника Бабинден и образа на бабата акушерка в българската народна традиция.\r\n„На този ден се почитат жените, помагащи при раждане – бабите, които в миналото са били акушерките в селото. Най-често това се е случвало тайно и скрито в къщата, защото се е вярвало, че ако се разчуе, жената ще роди по-трудно, а пък и може да се навреди на детето или на самата нея“, каза още тя.  \r\n„Записвала съм жени, които примерно в началото на миналия век са преминавали специален курс, на който са се обучавали как да спазват стерилност, хигиена и какви са най-важните неща, които трябва да направят, за да осигурят здравето на детето и на родилката. Тази жена, с която аз разговарях, наистина излъчваше спокойствие и доброта. Но обикновено това са жени, които имат желание да помагат и то много личи в поведението и излъчването, но освен това и жени, на които родилките имат доверие“, обясни още проф. Георгиева.  \r\n„Записвала съм от нея различните обреди, забрани и предписания, които са свързани с бременността и раждането. Направи ми впечатление, че тя много добре познава обредността на своето село, познаваше и различни случаи на аномалии, в които е помагала, и разказа за случаи, в които е трябвало да се намери по-активно. Но общо взето ми направи впечатление излъчването на доброта и най-вече добрите ѝ ръце, въпреки че това е селска жена и си върши и селската работа. Но очевидно тези жени трябва да бъдат донякъде и лечители, защото има случаи, в които е нужно да помогнат с определени билки или с определени процедури. Всъщност много важно е значението им за селото, защото в миналото там не е имало никаква друга организирана медицинска помощ. А дори и когато след това вече е имало медицински пунктове и назначени акушерки, много често са продължавали да се обръщат към възрастните не за друго, а защото обикновено акушерките са по-млади и с по-малко опит. И независимо от знанията им, тяхната помощ по някой път не се е оказвала толкова ефективна, не винаги са можели да помогнат и самите те са се учили от възрастните жени. Това е основното за бабите акушерки – дружелюбност, градивност и пълно съзнание за мисията, която имат в опазването на живота“, каза още проф. Георгиева.\r\nЦветилена СИМЕОНОВА", "date": "2018.01.21", "title": "Проф. Албена Георгиева: Бабите акушерки, които почитаме на Бабинден, са имали мисията да участват в тайнството на живота и да го опазват"}
{"url": "http://www.focus-news.net/news/2018/01/21/2479677/kyustendil-obshtina-dupnitsa-organizira-publichno-predstavyane-na-izraboteniya-obsht-ustroystven-plan.html", "text": "Община Дупница организира публично представяне на изработения общ устройствен план. Това съобщиха за Радио „Фокус” – Кюстендил от Общински съвет – Дупница. Събитието е насрочено за 17.30 часа, в залата на партера на сградата на Община Дупница. \r\nОбщият устройствен план представлява планов документ, основа за дългосрочно устройствено развитие на територията на общината с перспектива до 2025 година. Целта е да се създадат условия за по-ефективно планиране на териториите на общината, прилагащо интегриран подход за постигане на устойчиво развитие в перспектива. Крайният акт по приемането на изготвения общ устройствен план е приемането му от страна на Общинския съвет.\r\nВенцеслав ИЛЧЕВ", "date": "2018.01.21", "title": "Кюстендил: Община Дупница организира публично представяне на изработения общ устройствен план"}
{"url": "http://www.focus-news.net/news/2018/01/21/2479678/veliko-tarnovo-s-bogoslov-za-zdrave-i-ritualno-izmivane-na-ratsete-be-otbelyazan-babinden-po-star-stil-v-grada.html", "text": "Богослов за здраве и благополучие бе отслужен в Родилното отделение в Многопрофилната областна болница за активно лечение „Д-р Стефан Черкезов“ по случай Бабинден (по стар стил), в който се отбелязва и денят на Родилната помощ. Службата водеше отец Славчо Иванов. Освен това, както повелява традицията, най-младата акушерка изми ритуално ръцете на началника на отделението д-р Светлозар Стойков, предаде репортер на Радио „Фокус“ – Велико Търново. Д-р Стойков поздрави всички свои колеги, пожела им здраве и все по-добри и големи успехи в работата. \r\nОсвен това днес бе орисано и първото бебе за 2018 година – Симеон Дойков, роден на 2 януари. Той е първото дете на Диана Цонева, на 38 години. „С голямо удоволствие ние всяка година орисваме първото бебе на Велико Търново, правим го от около 10 години и всеки път за нас е чест“, посочи Анелия Вълева, президент на Зонта Клуб. Детето получи специален сребърен комплект за новородени и 200 лв. под формата на ваучер от своите орисници. Освен това Зонта Клуб-Велико Търново дари на Родилното отделение електрическа родилна маса на стойност 7 182 лв., която вече се използва активно. \r\nПоздрав към събралите се медицински работници и гости отправи и директорът на Великотърновската болница д-р Стефан Филев. Празникът продължи с поздрав от децата от детска градина „Славейче“ и танцьори от ансамбъл „Търновче“.\r\nЛуиза ТРАНЧЕВА", "date": "2018.01.21", "title": "Велико Търново: С богослов за здраве и ритуално измиване на ръцете бе отбелязан Бабинден по стар стил в града"}
{"url": "http://www.focus-news.net/news/2018/01/21/2479679/afp-siriyskata-armiya-e-prevzela-voenno-letishte-abu-duhur-v-provintsiyata-idlib.html", "text": "Сирийската армия обяви, че е превзела стратегическото летище „Абу Духур“ в северозападната провинция Идлиб – повече от две години, след като го загуби от опозицията, предава  AFP.\r\n„След серия от специални операции, частите на нашите въоръжени сили в координация със съюзните бойци успяха в своята военна операция и поеха контрол над военно летище „Абу Духур“ в провинция Идлиб“, пише в официално заявление на сирийската армия. Виктор Турмаков", "date": "2018.01.21", "title": "AFP: Сирийската армия е превзела военно летище „Абу Духур“ в провинцията Идлиб"}
{"url": "http://www.focus-news.net/news/2018/01/21/2479680/pernik-vazstanoveno-e-dvizhenieto-po-izprevarvashtata-lenta-na-avtomagistrala-lyulin-v-posoka-pernik-v-tunela-pri-s-golemo-buchino.html", "text": "Възстановено е движението по изпреварващата лента на автомагистрала „Люлин“ в посока Перник в тунела при село Големо Бучино. Това съобщиха от пресцентъра на Агенция \"Пътна инфраструктура\".", "date": "2018.01.21", "title": "Перник: Възстановено е движението по изпреварващата лента на автомагистрала „Люлин“ в посока Перник в тунела при с. Големо Бучино"}
{"url": "http://www.focus-news.net/news/2018/01/21/2479681/vrachanskiyat-mitropolit-grigoriy-podnese-pozdravlenie-ot-imeto-na-svetiya-sinod-na-bpts-po-povod-imeniya-den-patriarh-neofit.html", "text": "На 21 януари 2018 г., 15-та Неделя след Неделя подир Въздвижение – на Закхея, имен ден празнува Негово светейшество Българският патриарх и Софийски митрополит Неофит. По този повод поздравление от името на Светия Синод на Българската православна църква поднесе Негово Високопреосвещенство Врачанският Митрополит Григорий, наместник на овдовелия Видински епархийски престол, предаде репортер на Агенция \"Фокус\". Цялото поздравление гласи:", "date": "2018.01.21", "title": "Врачанският митрополит Григорий поднесе поздравление от името на Светия Синод на БПЦ по повод имения ден патриарх Неофит"}
{"url": "http://www.focus-news.net/news/2018/01/21/2479682/mvr-izyasnyavat-se-obstoyatelstvata-okolo-intsident-sled-konflikt-mezhdu-dve-grupi-posetiteli-na-stolichna-diskoteka.html", "text": "В ранните часове на днешния ден възникнал конфликт между две групи посетители на столична дискотека. Това съобщиха от пресцентъра на МВР. Спречкването продължило и на пътя. Малко след 08.00 часа в кв. “Бояна“ един от участниците в конфликта предизвикал пътен инцидент. Установено е, че сжип „Мерцедес“, управляван от 29-годишен мъж, връщайки назад, блъснал полицейски автомобил.  Нанесени са материални щети, няма пострадали. \r\nИзвършват се процесуално-следствени действия. Установяват се всички участници, както и свидетели на конфликта. Работата по изясняването на случая продължава.", "date": "2018.01.21", "title": "МВР: Изясняват се обстоятелствата около инцидент след конфликт между две групи посетители на столична дискотека"}
{"url": "http://www.focus-news.net/news/2018/01/21/2479683/reuters-gartsite-izlizat-na-protest-sreshtu-upotrebata-na-dumata-makedoniya-v-spora-za-imeto-sas-skopie.html", "text": "Гърците в северния град Солун се събират на протест срещу употребата на думата „Македония“ в което и да е от предложените решения в спора за името между Атина и Скопие, предава  Reuters.\r\nТова ще бъде първият голям протест в Гърция откакто двете страни се споразумяха да подновят усилията да разрешат дългогодишния спор. Организаторите очакват десетки хиляди участници. \r\nОпитите на Македония да се присъедини към НАТО и ЕС са блокирани от Гърция, която смята, че името „Македония“ означава териториални претенции към северните ѝ региони, носещи същото име.  \r\n„Има само една Македония и тя е гръцка“, съобщават групите, участващи в протестите, които започват в 14:00 часа местно време (съвпада с българското).  В проведени по-рано през седмицата социологически проучвания се разбира, че повечето гърци не искат употребата на думата „Македония“ в каквато и да е форма в предложените решения.  Виктор Турмаков", "date": "2018.01.21", "title": "Reuters: Гърците излизат на протест срещу употребата на думата „Македония“ в спора за името със Скопие"}
{"url": "http://www.focus-news.net/news/2018/01/21/2479684/api-prez-noshtta-se-ochakva-snegovalezh-shofyorite-na-koito-ne-im-se-nalaga-speshno-patuvane-da-otlozhat-tragvaneto-za-sutrinta.html", "text": "През нощта се очаква снеговалеж и понижение на температурите. Прогнозата на синоптиците е, че през нощта валежите ще обхванат цялата страна и ще се усилват. В Североизточна и Югоизточна България се очаква валежите да са най-много и да са със силен вятър, което е предпоставка за снегонавявания. Това съобщиха от пресцентъра на Агенция \"Пътна инфраструктура\" (АПИ).\r\nВсички областни пътни управления и снегопочистващите фирми работят на 24-часов режим. За поддържане на републиканските пътища в готовност са около 3000 машини. Агенция „Пътна инфраструктура“ апелира шофьорите, на които не им се налага спешно да пътуват през нощта, да отложат тръгването за утре сутрин. Необходимо е автомобилите им да са с подходящи гуми, да имат на разположение вериги, които да използват, ако е необходимо, и да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за пътуване при зимни условия, затруднява работата на снегопочистващата техника и възпрепятства пътуването на всички останали шофьори.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.01.21", "title": "АПИ: През нощта се очаква снеговалеж, шофьорите, на които не им се налага спешно пътуване, да отложат тръгването за сутринта"}
{"url": "http://www.focus-news.net/news/2018/01/21/2479685/blagoevgrad-otpada-zabranata-za-dvizhenie-na-mps-nad-12-t-s-remarketa-i-poluremarketa-po-pat-ii-84-velingrad-yakoruda.html", "text": "Отпада забраната за движение на МПС над 12 т с ремаркета и полуремаркета по път II-84 Велинград - Якоруда. Това съобщиха от пресцентъра на Агенция \"Пътна инфраструктура\" (АПИ).", "date": "2018.01.21", "title": "Благоевград: Отпада забраната за движение на МПС над 12 т с ремаркета и полуремаркета по път II-84 Велинград - Якоруда"}
{"url": "http://www.focus-news.net/news/2018/01/21/2479686/kaloyan-pargov-bsp-sofiya-votat-na-nedoverie-razkriva-slabite-mesta-v-upravlenieto-i-mobilizira-bsp.html", "text": "Вотът на недоверие разкрива слабите места в управлението. Това е инструмент на парламентаризма. А ролята на опозицията е да пресира управляващите, за да си вършат работата. Това каза лидерът на БСП - София Калоян Паргов при участието си в предаването \"Офанзива\" по \"Канал 3\", съобщиха от Градския съвет на БСП - София.\r\n\"Опозицията трябва да бъде конструктивна и да прави предложения за решаването на различни проблеми в държавата, обясни още той. - По темата за корупцията се говори много. Всички казват, че я има, усещаме я, но какво правим? Ето, има вот на недоверие, нека да видим как народните представители от различните политически сили ще реагират на това. Ние, като опозиция, разполагаме с инструментариум за действие, който включва и протести\".\r\nСпоред Калоян Паргов, констатациите на Ахмед Доган в словото му по Коледа са стимулиращи и позитивни. \"И веднага обяснявам защо - на Градската конференция, която се проведе преди заседанието на Конгреса на БСП през есента, в моя доклад имаше същата констатация, заяви той. -  Тогава казах, че трябва да започнем да се готвим за предсрочни избори и че към този момент има още много път да извървим, за да можем да ги спечелим. Затова трябва да стартираме подготовката незабавно. В нашата партия има една особеност - когато се появи препятствие или непосредствена опасност, БСП се мобилизира. Целта ни е да мобилизираме БСП, да я стимулираме да работи по-активно. Защото вероятността да има предсрочни избори през есента не е малка. А всичко това, което се случва сега, действа стимулиращо на партията ни\".\r\nЛидерът на столичните социалисти смята, че БСП има поне с една степен по-висока мотивация за вота на недоверие в сравнение с ДПС. Затова и го внася сама. \"Призоваваме всички да гласуват по съвест. Ние сме готови да разговаряме с онези, които заявят желание да участват и да подкрепят вота на недоверие. А дали Волен Сидеров и неговата партия ще подкрепят вота, предстои да видим. Моята прогноза е, че по-скоро това няма да се случи. Във вторник може би ще има завой при коалиционните разговори\", коментира Калоян Паргов.\r\nСпоред него, ако Патриотите се надяват да им се случи нещо по-различно в сравнение с Реформаторите, значи са големи оптимисти. \"Очевидно е, че вътре в управляващата коалиция нещата на вървят гладко, коментира Калоян Паргов. - При това не само между Патриотите и ГЕРБ, но и между самите Патриоти. Поведението на Волен Сидеров показва липса на диалог в последните седмици\".", "date": "2018.01.21", "title": "Калоян Паргов, БСП - София: Вотът на недоверие разкрива слабите места в управлението и мобилизира БСП"}
{"url": "http://www.focus-news.net/news/2018/01/21/2479687/telma-makedoniya-v-solun-se-provezhdat-protest-i-kontraprotest-za-imeto-na-makedoniya.html", "text": "\"Македония е Гърция\" пише на един от лозунгите на протестиращите, събрали се в Солун на протест, започващ в 14:00 часа местно време (съвпада с българското), който е против използването на името \"Македония\" при разрешаването на спора за името. Гръцкият град днес живее в ритъма на демонстрацията, със засилено полицейско присъствие и поради заради, но и заради контрапротеста, организиран от анархистки и левичарско ориентирани организации, предава македонската медия \"Телма\".\r\n\"Македония означава Гърция\" се очаква да бъде основното мото на протеста. Според организаторите се очаква да се съберат около 30 хил. граждани, които пристигат в Солун от цялата страна в автобуси. Организатори на срещата са гръцки сдружения и организации от диаспората, които имат подкрепа от политически партии, спортни и християнски асоциации, кметове и митрополити от различни общини. Чрез протеста те искат терминът \"Македония\" да не се използва при решаването на спора за името.\r\nОт гръцките партии, представени в парламента, официално са обявили, че ще участват на протеста \"Съюзът на центристите\" и \"Златна зора\". Не се изключва възможността сред гражданите да има депутати и от други гръцки партии, като например от \"Независимите гърци\" - младшият коалиционен партньор на правителството. \r\nСолунският футболен клуб ПАОК, на чиито мачове в миналото доста често е имало лозунги  \"Македония е гръцка\", съобщи, че в навечерието на протеста обединява глас с \"милионите граждани, които споделят същото мнение\".\r\nПървите протестиращи в Солун пристигнаха още вечерта на 20 януари от остров Крит. Групата от около 15 души заяви пред местни медии, че разстоянието не е пречка за \"протест срещу Македония\".\r\nЕдин час по-рано, в 13:00 часа, леви движения и анархистки организации организират контрапротест в другата част на Солун. Според публикуваните съобщения на анархистки сайт, те ще се съберат против национализма, защото смятат, че той  означава кръв, насилие, война и смърт, а \"фашистите навсякъде по света говорят един и същ език\". Виктор Турмаков", "date": "2018.01.21", "title": "\"Телма\" (Македония) : В Солун се провеждат протест и контрапротест за името на Македония"}
{"url": "http://www.focus-news.net/news/2018/01/21/2479688/balgarskiyat-patriarh-neofit-proiznese-slovo-otgovor-na-privetstvieto-kam-nego-po-sluchay-imenniya-mu-den-ot-vrachanskiya-mitropolit-grigoriy.html", "text": "Негово Светейшество Българският патриарх и Софийски Митрополит Неофит произнесе слово след благодарствения молебен в Софийската митрополитска катедрала \"Св. Неделя\", предаде репортер на Агенция „Фокус“. Словото на патриарха бе в отговор на приветствието към него по случай именния му ден от Врачанския митрополит Григорий.", "date": "2018.01.21", "title": "Българският патриарх Неофит произнесе слово-отговор на приветствието към него по случай именния му ден от Врачанския митрополит Григорий"}
{"url": "http://www.focus-news.net/news/2018/01/21/2479689/plovdiv-ekipi-na-oblastnato-patno-upravlenie-prodalzhavat-da-obrabotvat-zaledeni-uchastatsi-po-patishtata-v-planinskite-rayoni.html", "text": "Екипи на Областно пътно управление (ОПУ)-Пловдив продължават да обработват заледени участъци по пътищата в планинските райони. Това съобщи за Радио „Фокус“ – Пловдив дежурният в ОПУ. Усилията за постоянна и своевременна обработка на пътните настилки с пясък и сол са насочени към районите на проходи, завои, мостове и наклони, както и към всички други критични участъци на територията на Пловдивска област.\r\nОт Областното пътно управление призоваха водачите да тръгват на път само с подготвени за зимата автомобили, да шофират с повишено внимание и съобразена скорост. Екипите са в готовност да реагират при сигнали. \r\nТони МИХАЙЛОВ", "date": "2018.01.21", "title": "Пловдив: Екипи на Областнато пътно управление продължават да обработват заледени участъци по пътищата в планинските райони"}
{"url": "http://www.focus-news.net/news/2018/01/21/2479690/afp-frantsiya-prizova-turtsiya-da-prekrati-ofanzivata-si-sreshtu-siriyskite-kyurdi.html", "text": "Френският министър на отбраната Флоренс Парли призова Турция да прекрати офанзивата си срещу кюрдските въоръжени сили в Сирия, заявявайки, че те са ключов съюзник в борбата срещу тероризма, предава  AFP.\r\n„Този бой трябва да спре“, заяви Парли пред френски медии. Тя допълни, че турската операция „може да спре кюрдските сили, които са на наша страна“ в борбата срещу „Ислямска държава“ в Сирия.  Виктор Турмаков", "date": "2018.01.21", "title": "AFP: Франция призова Турция да прекрати офанзивата си срещу сирийските кюрди"}
{"url": "http://www.focus-news.net/news/2018/01/21/2479691/blagoevgrad-rodilnoto-otdelenie-v-grada-poluchi-podarak-ot-imeto-na-kmeta-d-r-kambitov.html", "text": "Заместник-кметът по икономика и финанси Иво Николов подари фетален монитор за нуждите на Родилно отделение Благоевград от името на кмета на д-р Атанас Камбитов. Това съобщиха от пресцентъра на Община Благоевград. Николов поздрави екипа, работещ в отделението, и предаде посланието на кмета д-р Камбитов: „Днес, изразяваме своята признателност и уважение към усилията, които полагате ежедневно за раждането на нов живот. Поздравявам Ви за високия професионализъм, който доказвате ежедневно! Вярвам, че ще продължавате да упражнявате тази високохуманна професия неуморно и всеотдайно. Пожелавам Ви сила! Продължавайте да следвате своето призвание! Бъдете здрави и удовлетворени! Нека се раждат повече деца!“. \r\nДиректорът на болницата д-р Митев благодари за дарението, за усилията от страна на кмета Камбитов и изрази увереност в доброто сътрудничество и занапред. \r\nЗаместник-кметът по икономика и финанси Иво Николов бе посрещнат с питка и мед. Той пожела много поводи за радост, здраве, благополучие, енергия и увереност. По време на тържеството в деня на Родилната помощ в отделението беше извършено и ритуално поливане и миене ръцете на акушерите.  \r\nФеталният монитор, подарен от кмета на Благоевград, е от огромна важност за бъдещите майки, като е предназначен за проследяване  пулса и развитието на плода. Чрез него може да следи и интервала на контракции. Уредът е мобилен и  притежава мултиезичен софтуер, звукова индикация на сърдечната честота на плода и запис на PC и много други функции и удобства.", "date": "2018.01.21", "title": "Благоевград: Родилното отделение в града получи подарък от името на кмета д-р Камбитов"}
{"url": "http://www.focus-news.net/news/2018/01/21/2479692/d-r-svetlozar-stoykov-bez-pomoshtta-na-akusherkite-zhivotat-bi-bil-nemislim.html", "text": "Днешният празник – Денят на родилната помощ, е велик ден, защото без помощта на акушерките, животът би бил немислим. Това каза в обръщението си към своите колеги по случай Бабинден д-р Светлозар Стойков, началник на Отделението по акушерство и гинекология на МОБАЛ \"Д-р Стефан Черкезов\" във Велико Търново, предаде репортер на Радио „Фокус“ – Велико Търново. Той припомни, че от векове наред акушерката е единственият човек, който дарява човешки живот и е първата, която се среща с него. Тази нейна длъжност, по думите на д-р Стойков, я прави велика. „Неслучайно в повечето западни езици думата акушерка се превежда като мъдра или умна жена. Но освен мъдрост, тя трябва да има бързи ръце и най-важното - да има голямо сърце. Това наистина е призвание, нещо дадено от Бог и не всеки може да изпълнява тази професия. Искам да благодаря с цялото си сърце на акушерките, които работиха всеотдайно и неуморно без празничен и почивен ден, както и на колегите акушер-гинеколози, чиито празник е днес, които разбраха какво е да се работи екипно и резултатите от това не закъсняха“, посочи още лекарят. Той уточни, че благодарение на доверието на пациентите и доверието от ръководството на болницата Великотърновското родилно отделение подобрява показателите си с всяка изминала година. Благодарности д-р Стойков отправи и към Община Велико Търново и дамите от Зонта Клуб, които винаги са помагали на отделението с каквото могат.\r\nЛуиза ТРАНЧЕВА", "date": "2018.01.21", "title": "Д-р Светлозар Стойков: Без помощта на акушерките животът би бил немислим"}
{"url": "http://www.focus-news.net/news/2018/01/21/2479693/vatan-turtsiya-erdogan-za-siriyskite-kyurdi-vizhdame-kak-uplasheno-byagat.html", "text": "Турският президент Реджеп Тайип Ердоган в момента прави обръщение към нацията в град Бурса по повод започналата турска военна операция на сирийска територия в района на Африн, пише вестник  „Ватан”.  \r\n„Всички виждаме как въоръжените представители на Отрядите за народна самозащита (ОНС) на сирийските кюрди панически бягат…”, подчертава Ердоган, цитиран от „Ватан”. Георги Димов", "date": "2018.01.21", "title": "\"Ватан\" (Турция) : Ердоган за сирийските кюрди: Виждаме как уплашено бягат"}
{"url": "http://www.focus-news.net/news/2018/01/21/2479694/afp-redzhep-tayip-erdogan-zayavi-che-se-nadyava-operatsiyata-v-siriya-da-priklyuchi-v-skoro-vreme.html", "text": "Президентът на Турция Реджеп Тайип Ердоган изрази надежда, че турската офанзива срещу кюрдските милиции в Северна Сирия ще приключи „в най-скоро време“, предава  AFP.\r\n„С божията воля, тази операция ще приключи в най-скоро време“, заяви Ердоган по време на реч в Бурса, след като страната му започна кампания за прочистването на сирийските „Сили за народна самоотбрана“ (YPG), смятани от Анкара за сирийско разклонение от ПКК, от региона Африн.  Виктор Турмаков", "date": "2018.01.21", "title": "AFP: Реджеп Тайип Ердоган заяви, че се надява операцията в Сирия „да приключи в скоро време“"}
{"url": "http://www.focus-news.net/news/2018/01/21/2479695/stara-zagora-shestima-mazhe-sa-zadarzhani-za-krazhba-s-vlom-ot-kashta-v-selo-cherna-gora-i-poboy-nad-sobstvenika.html", "text": "Стара Загора. Шестима мъже са задържани с полицейска мярка за 24 часа в Районно управление на МВР – Чирпан. Това съобщиха от пресцентъра на МВР. Вчера сутринта е получен сигнал, че в село Черна гора, община Братя Даскалово, неизвестни взломили прозорец на къща и влезли в нея. Там набили 57-годишният собственик и откраднали мобилен телефон, DVR, захранване за видео камери и други вещи. В резултат на проведените незабавни оперативно – издирвателни действия криминалистите установили и задържали извършителите – шестима мъже от селото, на възраст между 22 и 36 години. По случая е образувано досъдебно производство за престъпление по чл.198, ал.1 от НК.", "date": "2018.01.21", "title": "Стара Загора: Шестима мъже са задържани за кражба с влом от къща в село Черна гора и побой над собственика"}
{"url": "http://www.focus-news.net/news/2018/01/21/2479696/vatan-turtsiya-siriyskata-svobodna-armiya-prevze-parvoto-selo-kray-afrin.html", "text": "По последни данни подкрепяната от Турция Свободна сирийска армия (ССА) е превзела първото село в района на Африн, пише вестник „Ватан”. \r\nСирийските кюрди са изтласкани от село Шинкал. Съобщава се, че турската армия е напреднала на 7-8 километра в дълбочина на сирийска територия. В момента се подготвя провеждането на втория етап от операцията. Междувременно министър-председателят Бинали Йълдъръм оповести, че досега няма ранени турски военни, посочва още „Ватан”.  Георги Димов", "date": "2018.01.21", "title": "\"Ватан\" (Турция) : Сирийската свободна армия превзе първото село край Африн"}
{"url": "http://www.focus-news.net/news/2018/01/21/2479697/afp-po-danni-na-gratskata-politsiya-50-hil-dushi-protestirat-v-solun-zaradi-imeto-na-makedoniya.html", "text": "По данни на местната полиция около 50 хил. души са се събрали на улиците на Солун на протест относно спора за името между Атина и Скопие, предава  AFP.\r\nПривържениците на твърдата линия в Гърция искат да блокират всяко решение, съдържащо думата „Македония“ в преговорите под егидата на ООН, които трябва да разрешат спора за името. Виктор Турмаков", "date": "2018.01.21", "title": "AFP: По данни на гръцката полиция 50 хил. души протестират в Солун заради името на Македония"}
{"url": "http://www.focus-news.net/news/2018/01/21/2479698/grigor-dimitrov-se-klasira-za-chetvartfinalite-v-melbarn-sled-pobeda-nad-kirios.html", "text": "Григор Димитров победи Ник Кириос с 3:1 сета 7:6(3), 7:6(4), 4:6, 7:6(4) и се класира за четвъртфиналите на Откритото първенство на Австралия. На централния корт „Род Лейвър Арина“ българинът спечели трите сета с тайбрек, въпреки отличната игра на австралиеца. Това беше трета победа на Димитров срещу Кириос, който само преди две седмици надделя на турнира в Бризбейн.\r\nСледващият съперник на Григор Димитров ще бъде британеца Кайл Едмънд, който победи Андреас Сепи с 3:1 сета.", "date": "2018.01.21", "title": "Григор Димитров се класира за четвъртфиналите в Мелбърн, след победа над Кириос"}
{"url": "http://www.focus-news.net/news/2018/01/21/2479699/dha-prodalzhava-postoyannoto-izlitane-na-turski-boyni-samoleti-ot-voennite-letishta-v-konya-i-diarbekir.html", "text": "В рамките на стартиралата сухопътна операция на турската армия на сирийска територия, продължава повишената летателна активност на военните бази в Диарбекир и Коня, предаде информационната агенция  Догу хабер ажансъ (ДХА) . \r\nОт 3-та авиобаза в Коня (Централна Турция) излетяха първите за деня бойни самолети. В същото време от 8-ма авиобаза в Диарбекир днес след 12.21 часа (турско време) само в продължение на половин час излетяха 12 изтребители „Ф-16”. Излитанията са извършват по двойки от базата в Диарбекир, в чиято зона за отговорност влиза източното турско въздушно пространство, посочва още ДХА. Георги Димов", "date": "2018.01.21", "title": "ДХА: Продължава постоянното излитане на турски бойни самолети от военните летища в Коня и Диарбекир"}
{"url": "http://www.focus-news.net/news/2018/01/21/2479700/adelina-stefanova-tsarkoven-urednik-obrednoto-polivane-na-babata-akusherka-se-izvarshva-pod-plodno-darvo-v-gradinata-varhu-dravnika-ili-otpred-na-stalbite.html", "text": "Обредното поливане на бабата акушерка се извършва под плодно дърво в градината, върху дръвника или отпред на стълбите. Това каза пред Радио „Фокус” – Пирин уредникът в благоевградския храм „Въведение Богородично“ Аделина Стефанова. „Всяка жена подавала на бабата сапуна, поливала ѝ вода да се измие и я дарявала с пешкира, който е донесла. След това бабата избърсва мокрите си ръце в полите на невестите – да са плодовити и лесно да раждат; закичва невестата и с китка здравец, вързана с червен и бял конец. Често при поливането бабата трябвало да хвърли с шепите си вода нагоре и да подскочи три пъти, като изрича: „Да рипкат децата и да станат бели и червени! Колкото капки, толкоз берекет и здраве!“. След поливането жените дарявали бабата с ризи, чорапи, платно, които премятали на дясното ѝ рамо. В някои райони обичаят е майките да водят на Бабинден децата си при бабата, докато навършат три годинки, за да ги благослови“, разказа Аделина Стефанова.\r\nЛора КАЛЧЕВА", "date": "2018.01.21", "title": "Аделина Стефанова, църковен уредник: Обредното поливане на бабата акушерка се извършва под плодно дърво в градината, върху дръвника или отпред на стълбите"}
{"url": "http://www.focus-news.net/news/2018/01/21/2479701/reuters-angela-merkel-i-emanyuel-makron-zayaviha-che-shte-zadalbochat-frensko-germanskoto-satrudnichestvo-i-shte-zasilyat-es.html", "text": "Германският канцлер Ангела Меркел и президентът на Франция Еманюел Макрон съобщиха, че искат да задълбочат сътрудничеството между страните си и да дадат нов тласък на ЕС към по-близка интеграция, предава  Reuters.\r\n„Правим това, за да сближим народите на своите страни. Правим го, за да дадем на цяла Европа нов тласък, да я направим дори по-силна“, заяви Меркел по време на съвместно видеобръщение, докато двете страни се готвят да сключат ново двустранното споразумение.\r\nСлед срещата се  в Париж в петък Меркел и Макрон са обсъдили възможността са реформират еврозоната, посочвайки, че са ангажирани да засилят ЕС.  Виктор Турмаков", "date": "2018.01.21", "title": "Reuters: Ангела Меркел и Еманюел Макрон заявиха, че ще задълбочат френско-германското сътрудничество и ще засилят ЕС"}
{"url": "http://www.focus-news.net/news/2018/01/21/2479702/reuters-frantsiya-prizovava-kam-speshno-svikvane-na-saveta-za-sigurnost-na-oon-zaradi-situatsiyata-v-siriya.html", "text": "Френският външен министър Жан-Ив льо Дриан съобщи, че страната му призовава да се свика извънредна среща на Съвета за сигурност на ООН относно Сирия, след като Турция проведе операция в северната сирийска област Африн, предава  Reuters.\r\n„Гута, Идлиб, Африн – Франция иска спешна среща на Съвета за сигурност“, заяви Льо Дриан. Той допълни, че е провел разговор с турския си колега Мевлют Чавушоглу тази сутрин. \r\nТурските сухопътни сили навлязоха в северната сирийска област Африн в неделя, след като преди това артилерията и авиацията нанесоха въздушни удари по подкрепяните от САЩ кюрдски милиции, които иска да прочисти от граничните региони.  Виктор Турмаков", "date": "2018.01.21", "title": "Reuters: Франция призовава към спешно свикване на Съвета за сигурност на ООН заради ситуацията в Сирия"}
{"url": "http://www.focus-news.net/news/2018/01/21/2479703/dha-malniya-ubi-dvama-i-rani-sedem-turski-voenni-pri-operatsiya-sreshtu-pkk-v-yugoiztochen-anadol-trima-drugi-se-vodyat-za-izcheznali.html", "text": "По време на операция на турската армия срещу въоръжени членове на Кюрдската работническа партия (ПКК) в околия Хизан на  провинция Битлис (Югоизточен Анадол) мълния уби двама и рани други седем военни, предаде информационната агенция  Догу хабер ажансъ (ДХА). \r\n По първоначални данни други трима турски военни са водят за безследно изчезнали. Започнало е извозването от района на ранените с хеликоптер; изчезналите се издирват. Инцидентът е станал днес към 12.20 часа. Загиналите са един подофицер и един сержант от жандармерията. Междувременно в седем села на околията и в други седем села на съседна околия е въведен комендантски час, посочва още ДХА. Георги Димов", "date": "2018.01.21", "title": "ДХА: Мълния уби двама и рани седем турски военни при операция срещу ПКК в Югоизточен Анадол; трима други се водят за изчезнали"}
{"url": "http://www.focus-news.net/news/2018/01/21/2479704/pazardzhik-na-tsena-ot-800-do-1000-lv-za-dekar-se-targuva-zemedelskata-zemya-v-oblastta.html", "text": "Между 800 и 1000 лева е цената на декар земеделска земя в Пазарджишко, съобщи за Радио „Фокус” – Пазарджик Иван Кабуров, арендатор и брокер на недвижими имоти от Пазарджик. По думите му най-често земя купуват крупни арендатори, които искат да окрупнят своите площи и да засеят по-големи масиви земеделски култури. „В някои райони, където рентата е по-висока, цената достига около 1100 лв. за декар. Апетитните парцели с висока цена се намират предимно в регулацията на населените места, около индустриални зони или крайпътни артерии. Най-често хората продават земи, когато имат нужда от средства за погасяване на кредити, данъчни задължения или нужда от пари за лечение на близките си”, уточни Кабуров. Той каза също, че през есента има спад на продаването и купуването на земеделски земи.\r\nАлбена ЖИЛЕКОВА", "date": "2018.01.21", "title": "Пазарджик: На цена от 800 до 1000 лв. за декар се търгува земеделската земя в областта"}
{"url": "http://www.focus-news.net/news/2018/01/21/2479705/veliko-tarnovo-morski-orel-patitsi-i-kachulati-potapnitsi-sa-nablyudavani-po-dunav-kray-svishtov-po-vreme-na-42-roto-prebroyavane-na-zimuvashtite-vodolyubivi-ptitsi.html", "text": "Морски орел, патици и качулати потапници са наблюдавани по поречието на река Дунав край Свищов по време на 42-рото среднозимно преброяване на зимуващите водолюбиви птици. Това съобщи за Радио „Фокус“ – Велико Търново Свилен Чешмеджиев, национален координатор на преброяването и координатор на офиса на Българското дружество за защита на птиците в Свищов. Той посочи, че по поречието на реката са установени струпвания от тези видове. По малко водолюбиви птици са наблюдавани по поречието на река Янтра и в районите на язовирите на територията на област Велико Търново. „По река Янтра нямаше по-големи струпвания. Имаше неми лебеди на няколко места, но като цяло данните са доста по-слаби от предходните преброявания“, допълни Свилен Чешмеджиев, като подчерта, че причина за това е топлото време през месец януари. Няколко екипа са взели участие в 42-рото среднозимно преброяване на зимуващите водолюбиви птици на територията на областта. Екип, ръководен от БДЗП е покрил поречието на река Дунав, а екипи с експерти от РИОСВ – Велико Търново са ръководили преброяването по поречието на река Янтра и в райони на язовирите „Йовковци“ и „Александър Стамболийски“.\r\nНадежда КРЪСТЕВА", "date": "2018.01.21", "title": "Велико Търново: Морски орел, патици и качулати потапници са наблюдавани по Дунав край Свищов по време на 42-рото преброяване на зимуващите водолюбиви птици"}
{"url": "http://www.focus-news.net/news/2018/01/21/2479706/afp-bashar-asad-opredeli-ofanzivata-na-turtsiya-kato-podkrepa-za-terorizma.html", "text": "Президентът на Сирия Башар Асад заяви в неделя, че офанзивата на Турция в северозападния сирийски район Африн е част от подкрепата на Анкара за екстремистките групировки, предава AFP.\r\n„Бруталната турска агресия в сирийския град Африн не може да бъде отделена от политиката на турския режим, провеждана от първите дни на сирийската криза. Тя е основана на подкрепа за тероризма и терористичните организации, независимо от техните имена“, заяви Асад, като думите му бяха цитирани от сирийската държавна агенция САНА.\r\nПревод и редакция:", "date": "2018.01.21", "title": "AFP: Башар Асад определи офанзивата на Турция като „подкрепа за тероризма“"}
{"url": "http://www.focus-news.net/news/2018/01/21/2479707/grozdelina-georgieva-regionalen-etnografski-muzey-plovdiv-babata-akusherka-e-pochitana-ot-vsichki-zheni-zashtoto-osiguryava-nay-vazhnoto-prodalzhenieto-na-roda.html", "text": "Бабата-акушерка е почитана от всички жени, защото осигурява най-важното – продължението на рода. Това каза за Радио „Фокус“-Пловдив Грозделина Георгиева, уредник в Регионален етнографски музей-Пловдив, по повод празника Бабинден, който се чества по стар стил на 21 януари, и образа на бабата акушерка в българската народна традиция. „Бабинден е стар езически празник, привнесен в християнството, за който се смята, че е свързан с Богинята-майка. На този ден се отдава почит на бабата-акушерка, която всъщност е помагала в древността, за да бъдат изродени всички деца в селището. Нейната функция е рано сутрин да отиде в къщите на децата, които е изродила, да изкъпе пеленачетата, да умие майките, както и да поръси бъдещите майки, ако в дома има такива, против уроки. След това родилките отиват към къщата на бабата-акушерка и се надпреварват коя първа ще стигне. Вярва се, че която първа стигне и умие ръцете на бабата, нейните деца ще бъдат здрави през годината“, разказа Грозделина Георгиева.  \r\nТя добави, че отивайки в къщата на бабата, жените й носят варена кокошка, пита и вино. „Бабата ги чака там на празнична трапеза, като за сватба. Всяка от жените носи своите дарове. Освен храна, това са ръкави за риза, пешкири и престилки. Вярвало се е, че колкото повече пити събере бабата и ги нареди пред себе си до масата, ако успеят да я покрият, това означава, че е много почитана и е дала живот на много деца“, каза още Грозделина Георгиева.\r\nТони МИХАЙЛОВ", "date": "2018.01.21", "title": "Грозделина Георгиева, Регионален етнографски музей-Пловдив: Бабата-акушерка е почитана от всички жени, защото осигурява най-важното – продължението на рода"}
{"url": "http://www.focus-news.net/news/2018/01/21/2479708/ivan-ivanov-bsp-zashto-kriyat-pismo-na-ministar-goranov-ot-yanuari-2018-g.html", "text": "Данните на ДАНС и прокуратурата за БАЦИС не кореспондират с казаното от Министерство на финансите и тази тема ще бъде дискутирана утре на извънредно заседание на вътрешната комисия и Комисията по бюджет и финанси. Изводите, които ДАНС прави в своята справка, са - има технически възможности за манипулиране или неоторизирано влизане в компютърната система, използвана за контрол и мониторинг в Агенция „Митници”. Това каза народният представител от „БСП за България” Иван Иванов на пресконференция в централата на партията, съобщиха от пресцентъра на БСП. Иван Иванов добави, че ДАНС отбелязва още, че при работа с проверената компютърна система не са спазени общоприети „добри практики” за мрежова информационна сигурност. „Съществуват условия за създаване на заплаха за финансовата и икономическа сигурност на страната, поради наличие на възможност за манипулиране на количеството стоки, подлежащи на акцизно облагане. Налице са признаци, че служители на Агенция „Митници” са изменили съдържанието на анализиращата компютърна система, с цел прикриване на допълнителни уязвимости в нея”, констатира още ДАНС.  \r\nНародният представител обясни, че от събраните, в хода на работата по проверката, материали е видно, че при експлоатирането на БАЦИС са констатирани редица проблеми. Той добави, че в справката пише още, че е изготвен и проект за усъвършенстване на БАЦИС, чието изпълнение се очаква. „В доклада на прокуратурата, обаче има отказ за образуване на досъдебно производство с мотива, че операционната система и програмата БАЦИС са предварително пробити и не може да се установи кой, кога и защо е влизал в нея”, обяви народният представител. Той разкри, че това означава - всеки, който има парола, може да влезе и да манипулира системата. „Ние искаме още утре да бъде разсекретен и протоколът от заседанието на комисията за контрол върху приходните агенции, където има данни и информация, че главният прокурор е изнесъл много сериозни данни за контрабанда”, категоричен бе Иванов. Той добави, че във връзка с този протокол, левицата ще иска да се разсекрети и доклад на МВР, в който са изнесени шокиращи данни за престъпления, свързани с корупцията. „Основният ни въпрос е защо, освен двата доклада - на ДАНС и постановлението на прокуратурата, на народните представители не е представено писмото на министър Горанов от януари 2018 г., в което той признава, че от 340 обекта само 40 са под контрол”, пита социалистът. Иванов бе категоричен, че на практика Министерство на финансите не предприема никакви действия, няма резултатност от докладите на ДАНС и по никакъв начин не е противодействано на нерегламентираното влизане в БАЦИС. „Защо Бойко Борисов не е предприел нищо конкретно до сега? Защо, към днешна дата, положението в системата на митниците и приходите към държавния бюджет от транспортирането на подобни стоки е същото и нищо не се е променило”, попита още Иван Иванов.", "date": "2018.01.21", "title": "Иван Иванов, БСП: Защо крият писмо на министър Горанов от януари 2018 г."}
{"url": "http://www.focus-news.net/news/2018/01/21/2479709/reuters-martin-shults-prizova-delegatite-na-kongresa-na-gsdp-da-glasuvat-za-provezhdane-na-ofitsialni-koalitsionni-pregovori-sas-sayuza-hdshss-na-angela-merkel.html", "text": "Лидерът на Германската социалдемократическа партия (ГСДП) отправи емоционален апел към делегатите на партийния конгрес да гласуват за започване на официални коалиционни преговори със Съюза (ХДС/ХСС) на Ангела Меркел, предава Reuters.\r\nШулц среща сериозна съпротива от лявото крило на ГСДП, както и от младежките организации на партията, които искат социалдемократите да останат в опозиция, за да се преструктурират след провала на последните парламентарни избори през септември, когато партията записа най-слабия си резултат в историята на Федералната република, след 1949 година.\r\nПо време на изказването си в Бон, където знаковите канцлери на ГСДП Вили Брандт и Хелмут Шмит спечелиха репутациите си на световноизвестни държавници, докато управляваха Западна Германия, Шулц призова делегатите да се съгласят ГСДП да изкара още един мандат като младши партньор в коалиция с Блока на Ангела Меркел.\r\n„ГСДП трябва и ще бъде видима, гласовита и разпознаваема“, заяви Шулц, предизвиквайки бурни аплодисменти в препълнения Световен конферентен център в бившия столичен град.\r\n„Искаме одобрението ви да започнем коалиционни преговори“.\r\nОколо 600 делегати се събраха на специален партиен конгрес в Бон, за да обсъдят и гласуват, дали техните лидери трябва да продължат усилията си за подновяване на съюза с Блока на Меркел за още четири години.\r\nГСДП и Съюза (ХДС/ХСС), които загубиха голяма част от подкрепата си за сметка на крайно-десните на 24 септември, постигнаха предварително споразумение по-рано този месец след завършека на сондиращите разговори, но критиците, включително лидерът на младежката организация на ГСДП Кевин Кюнерт, са категорични, че споразумението не отразява исканията на гласоподавателите на социалдемократите.\r\nПревод и редакция:", "date": "2018.01.21", "title": "Reuters: Мартин Шулц призова делегатите на конгреса на ГСДП да гласуват за провеждане на официални коалиционни преговори със Съюза (ХДС/ХСС) на Ангела Меркел"}
{"url": "http://www.focus-news.net/news/2018/01/21/2479710/vratsa-vremenno-e-ogranicheno-dvizhenieto-v-dvete-posoki-po-pat-ii-15-vratsa-borovan-v-rayona-na-s-ohoden-poradi-izteglyaneto-na-avariral-tovaren-kamion.html", "text": "Временно е ограничено движението в двете посоки по път II-15 Враца-Борован в района на с. Оходен, поради изтеглянето на аварирал товарен камион. Това съобщиха от пресцентъра на Агенция \"Пътна инфраструктура\". Движението се осъществява по обходен маршрут през с. Оходен.", "date": "2018.01.21", "title": "Враца: Временно е ограничено движението в двете посоки по път II-15 Враца-Борован в района на с. Оходен, поради изтеглянето на аварирал товарен камион"}
{"url": "http://www.focus-news.net/news/2018/01/21/2479711/tass-turskite-voenni-i-tehnika-sa-se-pridvizhili-s-oshte-15-km-navatre-v-siriya.html", "text": "Военнослужещите от Въоръжените сили на Турция и военна техника са се придвижили с още 1,5 км навътре в Сирия и са заели вече 5 км от територията в хода на операцията „Маслинова клонка“, която се провежда против кюрдските формирования от „Отрядите за народна самоотбрана“ и партията „Демократически съюз“ в сирийския район Африн. Анкара смята тези организации за издънки на Работническата партия на Кюрдистан (ПКК), която е призната за терористична организация в голяма част от света. Това съобщи в неделя турската държавна Anadolu Agency, предава ТАСС.\r\nПо-рано телевизионният канал Haberturk, позовавайки се на свой източник, предаде информация, че турските военни вече са се придвижили на 3,5 км от своята граница и са очистили минираните райони. Според постъпващите данни, в Сирия за влезли танкови подразделения, отряди със специално назначение, както и пехота. Всички те оказват огнева поддръжка на формированията на опозиционната на сирийското правителство „Свободна сирийска армия“, с която Турция координира своите действия в Сирия.\r\nМинистър-председателят на Турция Бинали Йълдъръм обяви началото на наземната операция в Сирия. Според неговите думи, „сухопътните подразделения на ВС на Турция са пресекли границата в 11,05 местно време (10,05 българско) на 21 януари“. Но след това последва опровержение. Агенция Reuters, позовавайки се на представителя на Отрядите за народна самоотбрана Бируск Хасак, съобщи, че „турските сили са отхвърлени след ожесточени боеве и са били принудени да отстъпят при опита да влязат в Африн“.\r\nЙълдъръм, също така, излезе с твърдение, че „Русия няма възражения срещу действията на Анкара в северна Сирия, а Турция работи над това, да отстрани безпокойствието на Иран“. Москва за момента не е коментирала това изказване на турския премиер.\r\nОсвен това, турския политик разкри целите на операция „Маслинена клонка“. „Операцията ще се проведе на четири етапа. Ще бъде създадена 30-километрова зона за сигурност, където всички терористични елементи ще бъдат унищожени“, заяви той.\r\nЙълдъръм, отговаряйки на въпрос на журналистите, какви действия ще предприеме Анкара в случай, че Вашингтон продължи да доставя въоръжение на кюрдските формирования в Сирия, заяви, че „всяка поддръжка, оказвана на терористите, ще бъде цел“ на ВС на Турция.\r\nПревод и редакция:", "date": "2018.01.21", "title": "ТАСС: Турските военни и техника са се придвижили с още 1,5 км навътре в Сирия"}
{"url": "http://www.focus-news.net/news/2018/01/21/2479712/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Темата на предаването е \"Политиката,  глупако!\". Това съобщиха от екипа на предаването „Беновска пита“ по „Канал 3”. Предаването ще започне с коментар на водещата. Нейни събеседници в днешното издание ще бъдат:\r\n- по темата \"За Европа и България\": Лиляна Павлова, министър за Българското председателство на Съвета на ЕС 2018; \r\n- по темата \"За коалицията ГЕРБ-ОП\": Красимир Каракачанов, вицепремиер по обществен ред и сигурност и министър на отбраната, лидер на ВМРО; Павел Шопов, член на Централния Сбор на \"Атака\", народен представител от ОП;\r\n- по темата за енергийното бъдеще на България: Теменужка Петкова, министър на енергетиката.\r\n- по темата \"София\": Иван Таков, общински съветник в СОС от групата на „БСП-лява България\".\r\nПовторението гледайте по Канал 3 и слушайте по К2 в неделя вечер от 22.30 часа. Пишете на benovskapita@gmail.com.", "date": "2018.01.21", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/01/21/2479713/pernik-kolona-ot-avtomobili-se-e-obrazuvala-ot-dragichevo-do-sofiya.html", "text": "Колона от автомобили се е образувала от Драгичево до София, предаде репортер на Агенция „Фокус“.", "date": "2018.01.21", "title": "Перник: Колона от автомобили се е образувала от Драгичево до София"}
{"url": "http://www.focus-news.net/news/2018/01/21/2479714/redzhep-taiyp-erdogan-operatsiyata-v-afrin-shte-bade-zavarshena-v-mnogo-kratki-srokove.html", "text": "Президентът на Турция Реджеп Таийп Ердоган в неделя следобед заяви, че провежданата операция „Маслинена клонка“ в сирийския район Африн ще бъде завършена в „много кратки срокове“, предава Anadolu Agency.\r\nВ изказване пред огромно множество, събрало се в западния турски град Бурса преди началото на конгреса на женската организация на управляващата в Турция „Партия на справедливостта и развитието“, Ердоган заяви, че се надява, че турските ВС „ще завършат операцията в най-кратки срокове“.\r\nПревод и редакция:", "date": "2018.01.21", "title": "Реджеп Таийп Ердоган: Операцията в Африн ще бъде завършена в много кратки срокове"}
{"url": "http://www.focus-news.net/news/2018/01/21/2479715/gerb-nekorektno-e-ot-strana-na-bsp-da-se-tvardi-che-nyama-predprieti-merki-ot-2016g-po-doklada-za-batsis.html", "text": "Некоректно е от страна на БСП да се твърди, че няма предприети мерки от 2016г. по доклада за БАЦИС. Това се посочва в позиция на ПП ГЕРБ, разпространена от пресцентъра на партията. От ГЕРБ предоставят другата част от Преписката, входирана от главния прокурор в Народното събрание, която съдържа предприетите мерки през 2016 г. и следващите години от Агенция “Митници” и Министерството на финансите. \"Видно е, че докладът е от 2016 г. и веднага след него Агенция \"Митници” предприема мерки за изпълнение на възложените препоръки. Некоректно е да се твърди, че от 2016 г. нищо не е предприето. Напротив, всички препоръчани от ДАНС мерки са изпълнени\", се посочва още в позицията на ГЕРБ.", "date": "2018.01.21", "title": "ГЕРБ: Некоректно е от страна на БСП да се твърди, че няма предприети мерки от 2016г. по доклада за БАЦИС"}
{"url": "http://www.focus-news.net/news/2018/01/21/2479716/iliana-benovska-g-zho-ninova-chlenove-na-bsp-mnogo-shum-za-nishto-tova-li-narichate-silna-opozitsionna-politikai.html", "text": "Ще напомня отново - БСП не е печелила парламентарни избори от 2009-та година – 9 години, а в София не е управлявала от 1990-та година – 28 години. Президентските избори, пък, спечели с гласовете на ДПС. Това са фактите. Това коментира журналистът Илиана Беновска, водещ на предаването „Беновска пита” по Канал 3 и К2, съобщиха от екипа на предаването. „Фокус“ публикува целия коментар на водещата:", "date": "2018.01.21", "title": "Илиана Беновска: Г-жо Нинова, членове на БСП, „много шум за нищо“ – това ли наричате „силна опозиционна политика“?"}
{"url": "http://www.focus-news.net/news/2018/01/21/2479717/veliko-tarnovo-tarzhestveno-nagradiha-nominiranata-za-akusherka-na-2017-godina-vav-velikotarnovskata-bolnitsa.html", "text": "Любка Кръстева е акушерка на 2017 година в областната болница. Тя бе  номинирана и отличена от Българската асоциация на професионалистите по здравни грижи при МОБАЛ „Д-р Стефан Черкезов“, предаде репортер на Радио „Фокус“ – Велико Търново. Грамотата й бе връчена по време на церемонията по отбелязването на Бабинден, която се проведе в старата столица. Любка Кръстева работи във Велико Търново от 2 години. „Преди това бях акушерка в държавната болница в Плевен, в продължение на 9 години и дойдох от там с екипа на настоящия началник на Родилното отделение тук доц. д-р Светлозар Стойков. Мисля, че тази награда е плод на огромната отдаденост, която имам към професията, която всички мои колежки споделят“, каза още Любка Кръстева. Тя уточни, че средно за миналата година в ръцете й са проплакали около 400 бебета. В момента в Акушеро-гинекологичното отделение при МОБАЛ работят общо четири акушерки. Отделението е оборудвано с необходимата апаратура, даваща възможност за осъществяване на диагностично-лечебната дейност – консервативна и оперативна.\r\nЛуиза ТРАНЧЕВА", "date": "2018.01.21", "title": "Велико Търново: Тържествено наградиха номинираната за акушерка на 2017 година във великотърновската болница"}
{"url": "http://www.focus-news.net/news/2018/01/21/2479718/nikolay-atanasov-shte-otbelezhim-80-ata-godishnina-ot-rozhdenieto-na-vladimir-visotski-s-kontsert-v-uchebniya-teatar-na-natfiz-na-25-yanuari.html", "text": "Концертът е на 25 януари от 19.00 часа в Учебния театър на НАТФИЗ на „Раковска“ 108А. Билетите почти свършват, така че читателите на Агенция „Фокус“, които имат желанието да присъстват на концерта, посветен на 80-годишнината от рождението на Владимир Висоцки нека да побързат. Това каза в интервю за Агенция „Фокус“ журналистът и музикант Николай Атанасов по повод 80-годишнината от рождението на легендарния руски бард Владимир Висоцки. „Всяка година от 1998 година до сега отбелязваме годишнината. Това ще бъде 20-ти концерт, посветен на рождения ден на Висоцки“, обясни той. „За такава кръгла годишнина концерт-спектакълът ще бъде много по-различен. Най-новото е, че ще присъства мултимедия на огромен екран в дъното на сцената, което правя за първи път“, посочи Николай Атанасов. „На този екран ще бъдат показвани кадри от филми, в които участва Владимир Висоцки. Естествено кадри и от един от най-популярните му филми- „Часът и мястото на срещата да не се променят“. Той не е участвал в много филми, малко са значителните му роли. Ролята на Жеглов в този телевизионен сериал е един от редките образи, които изгражда Владимир Висоцки. Ще бъдат показвани кадри от неговия личен архив, както и от архива на известния български фотограф Зафер Галибов“, поясни журналистът. Той посочи, че в концерта ще участват двама виртуозни китаристи- Венци Станев и Емо Лазар, както и Надя Валентинова, които ще изпълнят с рок прочит песента „Парус“.\r\nБиляна ИВАНОВА", "date": "2018.01.21", "title": "Николай Атанасов: Ще отбележим 80-ата годишнина от рождението на Владимир Висоцки с концерт в Учебния театър на НАТФИЗ на 25 януари"}
{"url": "http://www.focus-news.net/news/2018/01/21/2479719/anadolu-agency-myusyulmanite-v-meka-se-pomoliha-za-pobeda-na-turtsiya-v-afrin.html", "text": "Мюсюлманите от целия свят се помолиха за успех на Турция в операцията в сирийския район Африн по време на неделното си поклонение в Мека, предава Anadolu Agency.\r\nКадри, показващи молитвите на поклонниците в Мека обиколиха социалните медии.\r\nОсвен това, молитви се проведоха и в Турция. Населението се събра в повече от 90 хиляди джамии из цялата страна и се помолиха за успешна развръзка на операция „Маслинена клонка“.\r\nПревод и редакция:", "date": "2018.01.21", "title": "Anadolu Agency: Мюсюлманите в Мека се помолиха за победа на Турция в Африн"}
{"url": "http://www.focus-news.net/news/2018/01/21/2479720/atanas-zafirov-bsp-koruptsiyata-se-e-vkorenila-trayno-v-nasheto-obshtestvo.html", "text": "След като толкова лесно бяха разсекретени докладите на ДАНС и прокуратурата, кое е наложило те да бъдат засекретени и колко ли още подобни доклади получават ненужно висок гриф на секретност, само за да бъде скрито от българското общество това, което вече стана ясно – корупцията, паралелната държава са се вкоренили трайно в нашето общество. Това заяви членът на ИБ на БСП Атанас Зафиров по повод справката на ДАНС и постановлението на прокуратурата за работа на БАЦИС, изнесени по време на пресконференция в централата на партията, съобщиха от пресцентъра на БСП.\r\n„Изпълнявайки своята мисия за борба с паралелната държава, БСП ежедневно се натъква на подобни корупционни схеми. Пет от тях внасяме в прокуратурата”, подчерта Зафиров.\r\n„Внасяме сигнал, свързан с действия на един от знаковите кметове на ГЕРБ – кметът на община Стамболийски Георги Мараджийски. Той беше персонално споменат от Бойко Борисов като кмет за пример. Едно от първите му действия, като кмет, обаче е да уволни 42 служители. На тяхно място, според сигнала, получен при нас, са назначени лица, близки до самия кмет”, обясни Атанас Зафиров и подчерта, че тук става дума за модел „Хасково 2”, „Кумгейт 2”. Той обясни, че в сигнала са посочени и обвързаности, и шуробаджанащина, и злоупотреби.\r\n„Внасяме сигнал за същия модел и за кмета на Тетевен. Става дума за безпринципни назначения, съмнения за нарушения в процедурите по назначаване, включително назначаване без провеждане на конкурси на хора, близки до кмета”, посочи Зафиров.\r\n„През следващата седмица ще продължим с внасянаето на сигнали  и за други български общини - като Шумен, Бургас, Септември и редица други, управлявани от ГЕРБ”, подчерта членът на ИБ на БСП.\r\nАтанас Зафиров посочи и случая с охранителната фирма на Министерство на отбраната - фирма МОБА. „Надявах се, че след  наша пресконференция по темата, прокуратурата ще се самосезира или министерството ще предприеме някакви коригиращи действия”, каза членът на ИБ на БСП. Той обясни, че не се е случило нищо подобно, а е получено смехотворно обяснение от зам.-министъра на отбрана и никаква реакция от прокуратурата. „Буди притеснение това, че те продават оръжието, което е част от капитала на фирмата и се използва за дейността й. По-страшното е, че продават оръжие в съвсем не малки количества – 400 пистолета, без да разполагат с лиценз за такава търговия. Нещо повече – по време на процедурата, фирмата е и с изтекъл лиценз за съхранение”, обясни Зафиров и подчерта, че от тази сделка са произлезли и щети, съпоставяйки постигната цена за продажба и реалната пазарна стойност на артикулите.\r\n„Има съмнение за злоупотреба и в община Дулово - за проведени процедури в нарушение на Закона за обществените поръчки и сключен договор за консултантски услуги с фирма „Партнер консулт”, на която са изплатени суми, възлизащи на над 120 хиляди лева, за работа, за която според сигнала и според публикации, никога не е извършвана”, обясни членът на ИБ на БСП. По думите му любопитното е, че въпросната фирма е печелила поръчки за стотици хиляди левове в част от територията на област Варна. „Адресът на регистрация на тази фирма съвпада напълно с адреса на друга фирма, чийто собственик е бащата на един от евродепутатите на ГЕРБ с влияние в регион Варна. И нещо повече – собственичката на фирмата, чрез други фирми, е обвързано лице с бащата на евродепутата”, заяви той.\r\n„Поредният сигнал засяга зам.-председателя на ГЕРБ Цветан Цветанов”, каза още Зафиров. Той се позова на интервю, дадено от един бивш гл. секретар на МВР, който казва, че благодарение на Цветан Цветанов са хванати Наглите. „Цветанов ме запозна с един човек, вътрешен за Наглите, който ме запозна с един човек”, казва в интервюто въпросният бивш гл. секретар на МВР. Според Зафиров тези обстоятелства поставят редица въпроси, свързани с морала и закона при осъществяването на срещи между министър и човек, определен от самия бивш гл. секретар на МВР, като човек, вътрешен за Наглите. „Затова ние питаме – откъде, как, кога и при какви обстоятелства Цветан Цветанов, който по това време заема поста зам.-министър председател и министър на вътрешните работи, познава лице, вътрешно за Наглите и съответно какви са допирните точки и отношенията между зам.-министър председателя и министъра на вътрешните работи, по това време Цветанов, и човек, определен като вътрешен за Наглите?”, попита Зафиров.", "date": "2018.01.21", "title": "Атанас Зафиров, БСП: Корупцията се е вкоренила трайно в нашето общество"}
{"url": "http://www.focus-news.net/news/2018/01/21/2479721/grozdelina-georgieva-rem-plovdiv-babite-akusherki-sa-vazpriemani-kato-magyosnitsi-dori-kato-mediatori-mezhdu-dvata-svyata-na-zhivota-i-smartta.html", "text": "Бабите акушерки са възприемани като магьосници, дори като медиатори между двата свята – на живота и смъртта. Това каза за Радио „Фокус“ – Пловдив Грозделина Георгиева, уредник в Регионалния етнографски музей, по повод празника Бабинден, който се чества по стар стил на 21 януари, и образа на бабата акушерка в българската народна традиция. По думите й смятало се е, че когато бабата акушерка е отивала да изражда деца, тогава родилката и новороденото са били на прехода между двата свята. „На Бабинден, след края на тържеството в къщата на бабата акушерка, тя се завежда на реката, за да бъде обредно окъпана. Този обичай се нарича „влечугане“, защото я дърпат. Впрягат се няколко мъже, които да теглят каруца или шейна, за да заведат бабата на реката, където се прави обредното окъпване. „Накрая цялото тържество завършва с песни и хора“, разказа Грозделина Георгиева.\r\nУредникът в Регионален етнографски музей-Пловдив отбеляза, че Бабинден е абсолютно женски празник. „На този ден жените се събират, позволяват си да пият, да пеят еротични песни и да се закачат с пиперливи шеги. Единственото мъжко присъствие е поканеният музикант, който да ги весели. На Бабинден жените правят различни обреди, като повдигат полите и фустите си. С такива закачки показват, че плодородието трябва да продължи“, посочи Грозделина Георгиева.\r\nТони МИХАЙЛОВ", "date": "2018.01.21", "title": "Грозделина Георгиева, РЕМ-Пловдив: Бабите акушерки са възприемани като магьосници, дори като медиатори между двата свята – на живота и смъртта"}
{"url": "http://www.focus-news.net/news/2018/01/21/2479722/afp-sauditska-arabiya-prizova-za-udalzhavane-na-perioda-na-sakrashtavane-na-dobivite-na-petrol-i-sled-2018-godina.html", "text": "Водещият износител на петрол Саудитска Арабия призова в неделя за удължаване на сътрудничеството между страните от ОПЕК и другите производители на нефт, невлизащи в организацията и след 2018 година, когато изтича споразумението за съкращаването на добивите на суровината, целящ покачването на цените на петрола на световните пазари, предава AFP.\r\nПризивът е първата открита покана от Рияд за по-дългосрочно сътрудничество между страните производителки на петрол, след като в резултат от споразумението цените на нефта достигнаха до $70 долара за барел, след като се бяха сринали до под $30 в началото на 2016 година.\r\n„Не трябва да ограничаваме усилията си само до края на 2018 година. Трябва да помислим за по-дългосрочно сътрудничество“, заяви министърът на енергетиката на Саудитска Арабия Халид ал Фалех пред репортерите, след срещата на министрите от страните от ОПЕК и техните колеги от страните производителки, нечленуващи в организацията, в столицата на Оман – Мускат.\r\nСпоред последните данни, благодарение на споразумението, са продадени две трети от складираните 330 милиона барела, които са били на пазара преди него.\r\nФалех изрази увереност, че подобрението в пазара на петрол ще продължи в течение на 2018 година и заяви че очаква, „че и след 2018 година, страните ще продължат сътрудничеството си чрез механизмите за съвместни действия, за да бъдат избегнати силни колебания в пазара и свръхпроизводството, довело до последната криза“.Агенция „Фокус“ припомня: \r\nПрез ноември 2016 година, страните от Организацията на страните износителки на петрол (ОПЕК) се споразумяха със страните производителки на суровината извън организацията да намалят добивите до 1,8 млн барела дневно, с цел повишаване на цените и стабилизиране на пазара на нефт.\r\nПревод и редакция:", "date": "2018.01.21", "title": "AFP: Саудитска Арабия призова за удължаване на периода на съкращаване на добивите на петрол и след 2018 година"}
{"url": "http://www.focus-news.net/news/2018/01/21/2479723/kiril-dobrev-bsp-politika-ne-se-pravi-laboratorno-ot-kabinetite-nie-razchitame-na-strukturite-po-mesta.html", "text": "За мен е много важна обратната връзка, която получаваме от членовете ни при тези работни срещи, защото няма как да правим политика лабораторно, от кабинетите. Това заяви заместник-председателят на БСП Кирил Добрев при срещите си с актива на партията в Бургас и Созопол, съобщиха от пресцентъра на партията. „За мен най-важното е да възстановим и вдъхнем доверие в структурите, защото без силни структури не можем да правим политика. И никой не може да оспори факта, че партията ни е оцеляла през всичките тези години на прехода, благодарение на своите структури”, категоричен бе Добрев. \r\nЗам.-председателят на партията каза, че реорганизацията вътре в БСП и обновлението на парламентарната група са дали  живот на партията. Той допълни, че през тази година за БСП основни приоритети ще продължат да бъдат образованието, икономиката, здравеопазването и социалните дейности. Кирил Добрев добави, че като единствена алтернатива на ГЕРБ, БСП трябва да работи в посока връщане на доверието у хората. „За мен, като отговарящ за партийната дейност, е важно самочувствието и отношението към всеки един партиен член. Съдбата на всеки един партиен член е важна за нас, за да се почувстваме отново един отбор”, заяви зам.-председателят на левицата.\r\nСпоред Добрев вотът на недоверие е по всички политики на правителството и не е фиксиран върху определен министър или определено ведомство. „Корупцията започва от приемането на детето в детската ясла и свършва при плащане под масата за място в гробищата. По-лошото е, че хората приемат вече корупцията като нещо нормално - начин на съществуване и начин на функциониране на държавата”, коментира още той. Кирил Добрев добави още, че огромна част от българския бизнес споделя, че трябва да си плати, за да получи обществена поръчка. „Искам да развенчая и мита, че злепоставяме България по време на европредседателството. Как точно я злепоставяме? Да не би всички тези европейски лидери и чиновници, които са тук заради председателството, да не знаят, че България е на първо място по корупция и на последно по доходи в Европа? Да не би в Европа да нямат представа от състоянието на страната ни след 10-годишно управление на ГЕРБ?” , попита Кирил Добрев.", "date": "2018.01.21", "title": "Кирил Добрев, БСП: Политика не се прави лабораторно, от кабинетите, ние разчитаме на структурите по места"}
{"url": "http://www.focus-news.net/news/2018/01/21/2479724/prof-bozhidar-dimitrov-za-protestite-v-solun-gartsite-pokazaha-che-ne-sa-saglasni-s-tezi-koito-mozhe-bi-smyatat-da-prodadat-natsionalnite-im-interesi.html", "text": "Гърците показаха, че не са съгласни с тези, които може би смятат да продадат националните им интереси. Това каза за Агенция „Фокус“ историкът проф. Божидар Димитров във връзка с протестите в Солун срещу споразумение, съдържащо думата Македония в спора за името между Гърция и Македония. „Протестиращите са против споразумение, което съдържащо думата Македония, Северна, Южна, Долна, Горна, Средна и т.н. Гърците смятат и с пълно основание, че думата Македония е част от гръцкото историческо наследство и това наистина е така“, обясни проф. Димитров. „Македония е името на една антична гръцка държава, която постига един определен гръцки политически резултат, лелеенот много поколения гръцки политически мислители. А то е обединението на близо 1500 гръцки държавици в една обща. Това го правят Александър и Филип Македонски, които са гърци, техните разбирания са такива. Голяма глупост е, че някои се опиват да им препишат някакъв друг етнически произход. Двамата ясно и твърдо са казали, че са гърци. Това е така“, каза още той.\r\n„Гръцкият народ показа, че той не е съгласен с тези, които може би смятат да продадат гръцките национални интереси, за разлика от нас те няма да позволят това да се направи. Този масов протест, десетки хиляди, а може би стотици хиляди души е едно доказателство за това. Социологическите проучвания показват, че 75-85% от гърците са против подобно споразумение, което някои подготвят. Наистина една кражба на историята, която трябва да бъде наказана и не трябва да се съгласяваме с нея“, обясни проф. Божидар Димитров.\r\nОтносно искането Българската православна църква да стане Църква-майка на македонската църква, което бе отправено миналата година, проф. Димитров коментира: „С тревога днес чух нещо - българският патриарх Неофит е казал, че по всички основни въпроси  с македонската църква са се разбрали. Остава сега да влязат в режим подробности какво точно са се разбрали“. „Трябва да разберем какво, защото единствената възможност е не да признаваме отново една лъжа – несъществувалата никога Охридска епископия като праобраз на македонската църква, а това, че Македония е била част от българските църковни институции“, обясни той. „Ако са се разбрали, че ще признаваме македонска църква с база Българската автокефална архиепископия в Охрид това ще бъде предателство на българските национални интереси. Надявам се да се направи такова нещо. Трябва веднага да изискаме от Светия Синод да ни обясни какво точно са се разбрали с македонската църква“, допълни проф. Димитров.", "date": "2018.01.21", "title": "Проф. Божидар Димитров за протестите в Солун: Гърците показаха, че не са съгласни с тези, които може би смятат да продадат националните им интереси"}
{"url": "http://www.focus-news.net/news/2018/01/21/2479725/ivan-tachev-kmet-na-s-belozem-obsht-rakovski-byudzhetat-ni-za-2018-godina-e-okolo-300-000-lv-imame-proektna-gotovnost-za-remont-na-tsentralniya-ploshtad-v-seloto.html", "text": "Бюджетът на село Белозем за 2018 година е около 300 000 лв. Това каза за Радио „Фокус“ – Пловдив кметът на населеното място Иван Тачев. По думите му в приоритетите за изпълнение през годината са включени ремонт на централния площад и на няколко улици, също изграждането на площадка за стрийт фитнес и поставянето на необходимите уреди за тренировка. „Много неща предстои да се случат в село Белозем през тази година. Обнадежден съм, че 2018-та ще е добра за населеното място“, коментира Тачев.\r\nКметът на пловдивското село Белозем отбеляза още, че най-големият приоритет и предизвикателство за изпълнение през миналата 2017 година е било изграждането на детска ясла на стойност 340 000 лв. само от бюджетни средства.\r\nТони МИХАЙЛОВ", "date": "2018.01.21", "title": "Иван Тачев, кмет на с. Белозем, общ. Раковски: Бюджетът ни за 2018 година е около 300 000 лв., имаме проектна готовност за ремонт на централния площад в селото"}
{"url": "http://www.focus-news.net/news/2018/01/21/2479726/ria-novosti-v-bosna-i-hertsegovina-iskat-nakazanie-za-vinovnitsite-za-sriva-na-iznosa-na-yabalki-za-rusiya.html", "text": "Министърът на селското стопанство и природоползването на Република Сръбска Стево Мирянич поиска засилване на контрола и намиране на виновниците за недобросъвестния износ на ябълки в Русия, съобщиха от ведомството, предава РИА Новости.\r\nРуският Росселхознадзор обяви миналия петък, че въвежда временно ограничение за внос на ябълки в страната от Босна и Херцеговина. Както поясниха от руското ведомство, в хода на проверката на партия свежи ябълки от БиХ на опаковките са открити следи от премаркировка, показващи, че мястото на произход на плодовете е Полша. Русия въведе ограничения за внос на селскостопанска продукция от страните-членки на ЕС, включително Полша.\r\nМинистър Мирянич поиска от съответстващите инспекции и други органи на Република Сръбска да проведат разследване и да „накажат виновниците“.\r\n\"Министерството осъжда постъпките на отделни участници в този процес и отбелязва, че ситуацията е причинила големи вреди на местните производители и на репутацията на Република Сръбска в очите на руските фитосанитарни инспекции“, е заявил ръководителят на местното селскостопанско ведомство, според цитата на Радио и телевизия на Република Сръбска.\r\nСъобщава се още, че фитосанитарната инспекция на РС през изминалата година е издала около 1,2 хиляди разрешителни на местни производители за износ на плодове и зеленчуци в Русия.\r\nПревод и редакция:", "date": "2018.01.21", "title": "РИА Новости: В Босна и Херцеговина искат наказание за виновниците за срива на износа на ябълки за Русия"}
{"url": "http://www.focus-news.net/news/2018/01/21/2479727/vratsa-vazstanoveno-e-dvizhenieto-po-pat-ii-15-vratsa-borovan-v-rayona-na-s-ohoden.html", "text": "Възстановено е движението по път II-15 Враца-Борован в района на с. Оходен. Това съобщиха от пресцентъра на Агенция \"Пътна инфраструктура\".", "date": "2018.01.21", "title": "Враца: Възстановено е движението по път II-15 Враца-Борован в района на с. Оходен"}
{"url": "http://www.focus-news.net/news/2018/01/21/2479728/afp-ispaniya-poiska-ot-daniya-da-arestuva-bivshiya-katalunski-lider-karles-puchdemon-ako-toy-pristigne-v-stranata.html", "text": "Испания иска ареста на бившия каталунски лидер Карлес Пучдемон, ако той предприеме пътуване до Дания, за да участва в дебат в местен университет по темата за неговото изгнаничество, предава AFP, като се позовава на информация от испанското следствие, излязла в неделя.\r\nСледствието предупреди, че „моментално“ ще получи заповед за арест на бившия каталунски лидер от Върховния съд на Испания и призова Дания да го предаде на испанските власти.\r\nПревод и редакция:", "date": "2018.01.21", "title": "AFP: Испания поиска от Дания да арестува бившия каталунски лидер Карлес Пучдемон, ако той пристигне в страната"}
{"url": "http://www.focus-news.net/news/2018/01/21/2479729/pazardzhik-magla-namalyava-vidimostta-do-200-metra-v-grada-i-regiona.html", "text": "Мокри са пътищата в област Пазарджик, предаде репортер на Радио „Фокус“ – Пазарджик. В планинската част на региона превалява слаб сняг, а в равнинната – слаб дъжд. В областния град Пазарджик и населените места край река Марица видимостта е ограничена до 200 метра от мъгла. Трафикът е спокоен, повече автомобили се движат в дефилето Варвара-Велинград, по автомагистрала „Тракия“ и по пътя Пазарджик-Пловдив.\r\nВаня НИКОЛОВА", "date": "2018.01.21", "title": "Пазарджик: Мъгла намалява видимостта до 200 метра в града и региона"}
{"url": "http://www.focus-news.net/news/2018/01/21/2479730/d-r-stefan-filev-mobal-d-r-stefan-cherkezov-veliko-tarnovo-nikoga-dosega-vav-velikotarnovskata-bolnitsa-ne-e-imalo-tolkova-visoka-razhdaemost.html", "text": "Никога досега в областната болница не е имало толкова висока раждаемост. Не е имало и толкова много деца преминали през Неонатологичното отделение, което показва, че двете медицински структури – Родилното и Неонатологията работят много добре, ръка за ръка. Това каза изпълнителният директор на МОБАЛ „Д-р Стефан Черкезов“ д-р Стефан Филев, предаде репортер на Радио „Фокус“ – Велико Търново. Той приветства всички свои колеги по случай днешния празник – Деня на родилната помощ. Освен това подчерта, че Бабинден е един от най-истинските професионални празници за всички лекари. „Това е така, мога да го кажа смело и отговорно, защото съм се уверил не само като изпълнителен директор на болницата, но и като човек, чиито близки са се възползвали от грижите на Родилно и Неонатологично отделение. Сами по себе си резултатите говорят за качеството на услугата и продукта, които се предлагат днес. Никога не сме имали толкова голяма раждаемост, толкова родени деца, толкова преминали през Неонатологията. Това показва, че двете отделения работят ръка за ръка“, каза още д-р Филев. Той благодари на лекарите, акушерките и медицинските сестри от двете структури и им пожела крепко здраве и да продължават да вършат работата си достойно.\r\nЛуиза ТРАНЧЕВА", "date": "2018.01.21", "title": "Д-р Стефан Филев, МОБАЛ „Д-р Стефан Черкезов“ - Велико Търново: Никога досега във великотърновската болница не е имало толкова висока раждаемост"}
{"url": "http://www.focus-news.net/news/2018/01/21/2479731/telmamakedoniya-masov-protest-v-solun-makedoniya-e-gartsiya.html", "text": "\"Македония означава Гърция\",това е лозунгът, под който се проведе масов протест в центъра на Солун срещу използването на термина \"Македония\" в името на Бившата югославска република Македония (БЮРМ). Подготовката започна още преди няколко дни, когато масово в цяла Гърция се раздаваха листовки и се призоваваха гражданите да дойдат на протеста. Тя продължи и вчера, когато целият град бе залепен с плакати, на които пише „Македония е Гърция“, а кулминация днес в два часа местно време, когато с около 500 автобуса от цялата страна пристигнаха хиляди гърци, които протестираха пред Бялата кула в Солун. Група гърци от Крит с коне и облечени в народни носии тръгнаха към Солун, за да се присъединят към днешния протест срещу използването на името \"Македония\" от македонците. Те също така носят надписи срещу използването на името \"Македония\" с лозунга \"Когато предателите управляват, патриотите са виновни\". Целта на протеста е да убеди гръцкото правителство да не приема име за БЮРМ в преговорите, което да съдържа термина \"Македония\". Организаторите, които са гръцки сдружения и организации от диаспората, които имат подкрепа  от политически партии, спортни и християнски асоциации, кметове и митрополити от различни общини и изискват организиране на референдум по този въпрос, предава скопската телевизия „Телма“.\r\nВ интервю за днешните протести, което бе публикувано в неделното издание на вестник Етнос, гръцкият премиер Алексис Ципрас заяви, че националните интереси не се защитават с протести, а с договороспособност. Той добави, че е  половин македонец заради факта, че майка му е родена и израснала в гръцката македонска област.\r\n\"В продължение на 25 години съседите са признати от много страни под името Република Македония. Ние навсякъде се борим всички да ги наричат БЮРМ, т.е. с сложно име, което съдържа думата Македония, но без определение, което би предотвратило присвояването и на географията, но и на историята. Така че, ако съществува възможност за решение, което ще премахне тези отрицателни факти, които ни наложиха през 1992 г., а и след това, ще бъде национална глупост да не използваме \", заяви Ципрас.\r\nНо на днешната тържествена литургия в църквата Свети Димитър, солунският митрополит Антимос, в своето 30 минутно обръщение заяви, че \"Скопие няма нито стара, нито нова история\".\r\n\"Скопие никога няма да бъде прието в гръцкото народно съзнание с името Македония, защото нашата Македония съществува в сърцата на гърците, като неотделима част от нашия национален суверенитет вече 2800 години. Скопие никога няма да може да запази името Македония, защото то принадлежи на гърците“, добави още митрополитът на Солун Антимос.\r\nПротести на гръцката диаспора също се проведоха в Мелбърн, където почти е възпрепятстван инцидент с македонски емигранти. Всичко започна с устно изложение на протестиращи и група македонци, облечени в тениски с македонски национални символи, седнали на кафе. Медиите съобщават, че се е стигнало до физическа разправа, последвана от намеса на полицията, която е използвала и сълзотворен газ.\r\nИ докато протестите се  разгарят, гръцките медии все по често изчислят възможното решение за името. Днешният Катимерини обявява, че, според добре информирани източници, след срещи на гръцкия премиер Ципрас с ръководителя на гръцката дипломация Коциас миналата седмица, Гърция все повече клони към името Република Вардарска Македония. От друга страна, според Катимерини, Македония е повече за името \"Република Нова Македония\".\r\nПревод и редакция:", "date": "2018.01.21", "title": "“Телма“(Македония): Масов протест в Солун: „Македония е Гърция“"}
{"url": "http://www.focus-news.net/news/2018/01/21/2479732/haskovo-vazstanoveno-e-dvizhenieto-po-am-maritsa-v-platnoto-v-posoka-gkpp-kapitan-andreevo-v-uchastaka-mezhdu-lyubimets-i-harmanli.html", "text": "Възстановено е движението по АМ \"Марица\" в платното в посока ГКПП \"Капитан Андреево\", в участъка между Любимец и Харманли. Това съобщиха от пресцентъра на Агенция \"Пътна инфраструктура\".", "date": "2018.01.21", "title": "Хасково: Възстановено е движението по АМ \"Марица\" в платното в посока ГКПП \"Капитан Андреево\", в участъка между Любимец и Харманли"}
{"url": "http://www.focus-news.net/news/2018/01/21/2479733/sofiya-shofyorite-da-se-dvizhat-s-povisheno-vnimanie-ot-km-37-do-km-42-na-am-trakiya-poradi-namalena-vidimost-do-100-m-zaradi-magla.html", "text": "Шофьорите да се движат с повишено внимание от км 37 до км 42 на АМ \"Тракия\". Поради мъгла е намалена видимостта до 100 м. Това съобщиха от пресцентъра на Агенция \"Пътна инфраструктура\".", "date": "2018.01.21", "title": "София: Шофьорите да се движат с повишено внимание от км 37 до км 42 на АМ \"Тракия\" поради намалена видимост до 100 м заради мъгла"}
{"url": "http://www.focus-news.net/news/2018/01/21/2479734/anadolu-agency-turski-bombardirovachi-sa-unishtozhili-45-tseli-v-siriyskiya-rayon-afrin.html", "text": "Турски бомбардировачи са унищожили 45 или повече цели на сирийските кюрдски „Отряди за народна самоотбрана“ и партията „Демократически съюз“ в хода на операция „Маслинена клонка“ в неделя, съобщиха от Генералния щаб на ВС на Турция, предава Anadolu Agency.\r\nВ съобщението се казва, че сред унищожените цели са скривалища, складове за муниции и оръжейни позиции, принадлежащи на кюрдските групи.\r\nОбщо 32 самолета са взели участие в бомбардировките и са се завърнали успешно в базите си, добавят още от турския Генерален щаб.\r\nОт там съобщиха още, че в събота, в резултат от въздушните удари, са унищожени 108 цели на сирийските кюрди на 7 различни локации в района Африн.\r\nПревод и редакция:", "date": "2018.01.21", "title": "Anadolu Agency: Турски бомбардировачи са унищожили 45 цели в сирийския район Африн"}
{"url": "http://www.focus-news.net/news/2018/01/21/2479735/plovdiv-natovareno-e-dvizhenieto-po-vsichki-osnovni-napravleniya-v-oblastta-patishtata-sa-obraboteni-i-normalno-prohodimi.html", "text": "Натоварено е движението по всички основни направления в Пловдивска област, съобщиха за Радио „Фокус“ – Пловдив от Областното пътно управление. Традиционно най-интензивен е трафикът по пловдивския участък на АМ „Тракия“, също по пътищата Пловдив-Асеновград-Смолян, Пловдив-Карлово и Пловдив-Пещера. Пътните настилки в планинските райони са мокри, но обработени срещу заледяване и нормално проходими. Пътищата в равнинната част на Пловдивска област също са предимно мокри, но движението се осъществява без затруднения. От Областното пътно управление призоваха водачите да тръгват на път само с подготвени за зимата автомобили, да шофират с повишено внимание и съобразена скорост. Във връзка с обявения за утре жълт код за вятър и валежи от сняг в Пловдивска област, дежурният увери, че екипите са в пълна готовност да реагират своевременно при сигнали.\r\nПроходът Троян-Кърнаре остава затворен за движение на всички МПС. Ограничено е преминаването на тежкотоварни камиони над 12 тона по пътищата Югово – Лъки – Здравец, в отсечката град Лъки-пътно кръстовище за хижа „Момчил юнак“, и Поповица-Болярци. Все още е забранено и движението на тежкотоварни камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград.\r\nТрафикът по основните пътни артерии в Пловдив също е интензивен. Струпване на автомобили се наблюдава в централната градска част и по входно-изходните артерии. Пътните настилки са мокри, на места по вътрешнокварталните улици – заледени и хлъзгави.\r\nТони МИХАЙЛОВ", "date": "2018.01.21", "title": "Пловдив: Натоварено е движението по всички основни направления в областта, пътищата са обработени и нормално проходими"}
{"url": "http://www.focus-news.net/news/2018/01/21/2479736/blagoevgrad-mokri-i-hlazgavi-sa-patnite-nastilki-v-grada.html", "text": "Мокри и хлъзгави са пътните настилки в Благоевград, предаде репортер на Радио „Фокус“- Пирин. Спокоен е трафикът в града. През деня няма регистрирани инциденти на пътя. Със забавяне се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми се осъществява преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“.\r\nЛора КАЛЧЕВА", "date": "2018.01.21", "title": "Благоевград: Мокри и хлъзгави са пътните настилки в града"}
{"url": "http://www.focus-news.net/news/2018/01/21/2479737/kyustendil-narodni-predstaviteli-ot-gerb-shte-dadat-preskonferentsiya-na-22-yanuari.html", "text": "Народните представители от ГЕРБ в област Кюстендил ще дадат кратък брифинг на 22 януари (понеделник) по актуални политически и ежедневни теми, съобщиха от пресцентъра на ПП ГЕРБ. По време на брифинга ще бъде представен официално новият народен представител от ГЕРБ за Кюстендилски избирателен район – Радослава Чеканска. На брифинга ще присъства и народният представител и областен координатор Кирил Калфин. \r\nПресконференцията ще се проведе от 11:00 часа в офиса на политическата сила в град Кюстендил (бул. \"България\" №25).", "date": "2018.01.21", "title": "Кюстендил: Народни представители от ГЕРБ ще дадат пресконференция на 22 януари"}
{"url": "http://www.focus-news.net/news/2018/01/21/2479738/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 4° до + 15°. Времето над цялата страната е предимно облачно. Слаб до умерен вятър духа в областите Бургас, Варна, Добрич и София. Дъжд вали в област Добрич, както и в района на Симитли, Брежани, Сандански, Катунци, Голешево, Драката, Гоце Делчев, Тополница и Златарево /обл. Благоевград/, Костенец /обл. София/.\r\nСняг вали в област Видин и Монтана. както и в района на Баня, Попови ливади, Добринище и Сатовча, Черна Места, Разлог и високата част на Предел /обл. Благоевград/, Бистрица, Железница, Своге и АМ „Люлин“ /обл. София/. Пътните настилки са мокри, частично заснежени, заледени но обработени. Намалена видимост поради мъгла: \r\n- до 50 м в района на Сандански и Драката /обл. Благоевград/;\r\n- до 100 м в района на област Видин, АМ „Тракия“ /обл. София/.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - затворен за всички МПС.\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Превала” - забранен за МПС над 12 т;\r\n- „Рожен” - отворен за всички МПС;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-843: Движението по път III-843 Велинград – Сърница е ограничено за МПС над 12 т. поради снегопочистване.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-843: Временно е ограничено движението по път ІІІ-843 Доспат – Сърница за МПС над12 т.,с ремаркета и полуремаркета поради снеговалеж за снегопочистване. \r\nПът ІІІ-866: Временно е ограничено движението по път ІІІ-866 Смолян – Стойките за МПС над 12 т.,с ремаркета и полуремаркета поради снеговалеж за снегопочистване. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.21", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/21/2479739/veliko-tarnovo-patnite-nastilki-v-oblastta-sa-chastichno-mokri-na-mesta-zaledeni-obraboteni-i-opesacheni.html", "text": "Нормални за сезона са условията за пътуване на територията на областта. Пътните настилки са частично мокри, на места заледени, обработени и опесъчени. Времето е облачно, все още без валежи. Движението не е интензивно. Затворен за движение остава пътят между Велико Търново и село Шемшево през Западна промишлена зона, а причината е влошено състояние на мостово съоръжение. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено е движението на МПС над 3,5 тона на път Чешма-Кесарево, поради лошо експлоатационно състояние на пътя. Обходният маршрут е Чешма-Сливовица-Горско Ново село-Джулюница-Кесарево. Остава затворен поради свлачище участък от път Царски извор – Драганово, обходният маршрут е през село Сушица. Отворен за движение на всички моторни превозни средства в Проходът на Републиката. Въпреки това там все още е в сила предупреждението за опасност от падащи камъни, настилката е мокра и обработена. Нека водачите карат с повишено внимание и съобразена скорост.\r\nЛуиза ТРАНЧЕВА", "date": "2018.01.21", "title": "Велико Търново: Пътните настилки в областта са частично мокри, на места заледени, обработени и опесъчени"}
{"url": "http://www.focus-news.net/news/2018/01/21/2479740/tass-kakvo-e-izvestno-za-turskata-operatsiya-v-afrin.html", "text": "Анкара смята сирийските кюрди от партията „Демократически съюз“(ДС) и „Отрядите за народна самоотбрана“(ОНС) за издънка на Работническата партия на Кюрдистан (ПКК), призната в Турция за терористическа организация. Президентът на Турция Реджеп Таийп Ердоган неведнъж е критикувал САЩ за това, че оказва военна поддръжка на тези кюрдски организации, предава ТАСС.Как започна всичко\r\nВ петък, 19 януари, кюрдската агенция ANF съобщи, че седем кюрдски населени места в района Африн (на около 65 км от Алепо) в Северна Сирия са били подложени на артилерийски обстрел от Турция. По-късно през този ден, министърът на отбраната на Турция Нуреддин Чанкълъ заяви в ефира на телевизионния канал A Haber, че военната операция в Африн „фактически е започнала“. Още няколко дни преди това медиите съобщиха, че Въоръжените сили на Турция съсредоточават в приграничните райони със Сирия техника и военен персонал.Цели на операцията\r\nПо данни от Генералния щаб на Турция, целта на операцията „Маслинена клонка“ е „защита на границите на Турция и осигуряване на безопасност и стабилност в региона“. Анкара има намерение да неутрализира бойците от ПКК, ОНС и ДС, както и от терористичната групировка „Ислямска държава“.Ходът на операцията\r\nОфициално за началото на операция „Маслинена клонка“ в Африн бе съобщено в събота, 20 януари, от Генералния щаб на Турция. В първия ден на операцията 72 самолета от турските ВВС поразиха 108 цели на 7 различни локации в Африн, след което се завърнаха успешно в своите бази. В неделя, 21 януари, в района навлязоха сухопътни подразделения на турските ВС. Агенция Anadolu съобщи, че формированията на опозиционната на сирийското правителство „Свободна сирийска армия“ също са започнали „широкомащабна операция“ в Африн.Ответна реакция на кюрдите\r\nВ събота, веднага след началото на операцията, командването на преимуществено кюрдската коалиция „Сирийски демократични сили“(СДС) осъдиха „разпалената от Турция война в пограничния регион Африн“ и обеща „да даде отпор на агресора и да защити земите, освободени от терористите“. Заявлението на СДС беше предадено от агенция ANF. В неделя представителят на ОНС в Африн Бируск хасак заяви, че турските сили са отблъснати след ожесточени боеве.Какво следва\r\nПо данни на вестник Milliyet, в неделя премиера на Турция Бинали Йълдъръм уточни, че операцията ще се проведе на четири етапа, в резултат от което трябва да бъде образувана 30-километрова зона за сигурност край южната граница на Турция. Президентът Реджеп Таийп Ердоган заяви в неделя, че турската войска ще преследва „терористите от ОНС, които бягат от района Африн“.\r\nПревод и редакция:", "date": "2018.01.21", "title": "ТАСС: Какво е известно за турската операция в Африн"}
{"url": "http://www.focus-news.net/news/2018/01/21/2479741/prof-albena-georgieva-narodat-shte-prodalzhava-da-sahranyava-i-praznuva-babinden-zashtoto-funktsiyata-na-akureshite-vinagi-shte-bade-vazhna.html", "text": "Народът ще продължава да съхранява и празнува Бабинден, защото функцията на акурешите винаги ще бъде важна. Това каза проф. д-р Албена Георгиева от Института за етнология и фолклористика с етнографски музей към Българската академия на науките в интервю за Агенция „Фокус“ по повод празника Бабинден, който по стар стил се чества на 21 януари. \r\nПо думите й раждането на деца в миналото много често е било свързвано с неприятности, защото не е имало достатъчно хигиена и условия да се помага. „Много е било важно децата да не умират, да имат устойчив живот, да им се даде здраве от самото начало. Така че това е празник на новото начало, на започването на живота“, каза още тя и посочи, че корените на празника се свързват с богинята майка, с обновлението на света и с раждането на живота.\r\n„Според народните традиции на този ден жените, които са родили през годината – това означава от предишния Бабинден до настоящия, отиват да посетят бабата, да ѝ покажат уважение и почит, носят ѝ подарък – най-често кърпа и сапун, с които тя да се измие, като ѝ поливат ръцете. Обикновено мъжете не присъстват, като единственото изключение е, че се кани музикант, на когото често връзват очите, за да не вижда какво се случва. Макар че главното на празника всъщност са песните, голяма част от които са с весело нецензурно съдържание. Но идеята е да се показва уважението на бабата и тя да благослови рожбите, на които е помогнала да излязат на бял свят и да започнат успешно своя живот“, каза още проф. Георгиева и уточни, че всички са сядали заедно на празничната трапеза и са се черпели, като са носели бъклица вино и печена или варена кокошка. \r\n„А когато се свърши с гощавката, натоварват бабата на колесник – т.е. две жени се впрягат, качват я и я закарват близо до вода - най-често на реката, където я окъпват. Трудно е да си представим, че са я топили във водата, въпреки че най-вероятно и това се е случвало. Но по-скоро я поливат и след това я връщат и тя се преоблича“, каза тя и обясни, че водата е символ на очистване, на нов период, на обновяване.\r\nПроф. Георгиева уточни, че в много части на България празникът продължава да се чества и днес. „Заради веселата си част той най-често се възпроизвежда от самоделни групи, поставя се на сцена. Това най-често са женски групи, които се сформират в различните краища,  дори и така се наричат – група на майките. Те се събират, за да празнуват на този ден, като си устройват трапеза – това е повод да се повеселят, да потанцуват, да са заедно. Днес например така празнуват в Разлог“, каза още тя.\r\n„Така че народът продължава да почита този празник и да го смята за важен, защото е важна функцията, която тези хора изпълняват – и акушерите, и лекарите по селата. А заради веселите сценки, той е много сценичен, има жизненост в него, поради което се представя и по фестивали. И смятам, че би се съхранил“, обясни проф. Георгиева.\r\nЦветилена СИМЕОНОВА", "date": "2018.01.21", "title": "Проф. Албена Георгиева: Народът ще продължава да съхранява и празнува Бабинден, защото функцията на акурешите винаги ще бъде важна"}
{"url": "http://www.focus-news.net/news/2018/01/21/2479742/blagoevgrad-snyag-vali-v-rayona-na-razlog-selo-cherna-mesta-i-yundola-patnite-nastilki-sa-mokri-i-hlazgavi.html", "text": "Сняг вали в района на Разлог, село Черна места и Юндола. Това съобщи за Радио „Фокус“- Пирин дежурният служител в Областно пътно управление - Благоевград. Към този час в прохода Предел пътните настилки са на асфалт. В района има заледени участъци и се опесъчава. От ОПУ- Благоевград препоръчват шофьорите да карат с повишено внимание и да се съобразяват с пътната обстановка. Пътните настилки навсякъде са мокри и хлъзгави, като се опесъчава против замръзване. Няма регистрирани пътни инциденти през деня. Интензивно е движението по  автомагистрала „Струма“, главен път Е-79 и второкласен път – 19 Симитли – Гоце Делчев.\r\nЛора КАЛЧЕВА", "date": "2018.01.21", "title": "Благоевград: Сняг вали в района на Разлог, село Черна места и Юндола, пътните настилки са мокри и хлъзгави"}
{"url": "http://www.focus-news.net/news/2018/01/21/2479743/pregled-na-mezhdunarodnite-novini-do-18-chasa-agentsiya-fokus.html", "text": "\"Македония е Гърция\" пише на един от лозунгите на протестиращите, събрали се в Солун на протест, започващ в 14:00 часа местно време (съвпада с българското), който е против използването на името \"Македония\" при разрешаването на спора за името. Гръцкият град днес живее в ритъма на демонстрацията, със засилено полицейско присъствие и поради заради, но и заради контрапротеста, организиран от анархистки и левичарско ориентирани организации.\r\n\"Македония означава Гърция\" се очаква да бъде основното мото на протеста. Според организаторите се очаква да се съберат около 30 хил. граждани, които пристигат в Солун от цялата страна в автобуси. Организатори на срещата са гръцки сдружения и организации от диаспората, които имат подкрепа от политически партии, спортни и християнски асоциации, кметове и митрополити от различни общини. Чрез протеста те искат терминът \"Македония\" да не се използва при решаването на спора за името.\r\nОт гръцките партии, представени в парламента, официално са обявили, че ще участват на протеста \"Съюзът на центристите\" и \"Златна зора\". Не се изключва възможността сред гражданите да има депутати и от други гръцки партии, като например от \"Независимите гърци\" - младшият коалиционен партньор на правителството. \r\nСолунският футболен клуб ПАОК, на чиито мачове в миналото доста често е имало лозунги  \"Македония е гръцка\", съобщи, че в навечерието на протеста обединява глас с \"милионите граждани, които споделят същото мнение\".\r\nПървите протестиращи в Солун пристигнаха още вечерта на 20 януари от остров Крит. Групата от около 15 души заяви пред местни медии, че разстоянието не е пречка за \"протест срещу Македония\".\r\nЕдин час по-рано, в 13:00 часа, леви движения и анархистки организации организират контрапротест в другата част на Солун. Според публикуваните съобщения на анархистки сайт, те ще се съберат против национализма, защото смятат, че той  означава кръв, насилие, война и смърт, а \"фашистите навсякъде по света говорят един и същ език\".\r\n*** Германският канцлер Ангела Меркел и президентът на Франция Еманюел Макрон съобщиха, че искат да задълбочат сътрудничеството между страните си и да дадат нов тласък на ЕС към по-близка интеграция.\r\n„Правим това, за да сближим народите на своите страни. Правим го, за да дадем на цяла Европа нов тласък, да я направим дори по-силна“, заяви Меркел по време на съвместно видеобръщение, докато двете страни се готвят да сключат ново двустранното споразумение.\r\nСлед срещата се  в Париж в петък Меркел и Макрон са обсъдили възможността са реформират еврозоната, посочвайки, че са ангажирани да засилят ЕС.\r\n*** Президентът на Сирия Башар Асад заяви в неделя, че офанзивата на Турция в северозападния сирийски район Африн е част от подкрепата на Анкара за екстремистките групировки.\r\n„Бруталната турска агресия в сирийския град Африн не може да бъде отделена от политиката на турския режим, провеждана от първите дни на сирийската криза. Тя е основана на подкрепа за тероризма и терористичните организации, независимо от техните имена“, заяви Асад, като думите му бяха цитирани от сирийската държавна агенция САНА.\r\n*** Лидерът на Германската социалдемократическа партия (ГСДП) отправи емоционален апел към делегатите на партийния конгрес да гласуват за започване на официални коалиционни преговори със Съюза (ХДС/ХСС) на Ангела Меркел.\r\nШулц среща сериозна съпротива от лявото крило на ГСДП, както и от младежките организации на партията, които искат социалдемократите да останат в опозиция, за да се преструктурират след провала на последните парламентарни избори през септември, когато партията записа най-слабия си резултат в историята на Федералната република, след 1949 година.\r\nПо време на изказването си в Бон, където знаковите канцлери на ГСДП Вили Брандт и Хелмут Шмит спечелиха репутациите си на световноизвестни държавници, докато управляваха Западна Германия, Шулц призова делегатите да се съгласят ГСДП да изкара още един мандат като младши партньор в коалиция с Блока на Ангела Меркел.\r\n„ГСДП трябва и ще бъде видима, гласовита и разпознаваема“, заяви Шулц, предизвиквайки бурни аплодисменти в препълнения Световен конферентен център в бившия столичен град.\r\n„Искаме одобрението ви да започнем коалиционни преговори“.\r\nОколо 600 делегати се събраха на специален партиен конгрес в Бон, за да обсъдят и гласуват, дали техните лидери трябва да продължат усилията си за подновяване на съюза с Блока на Меркел за още четири години.\r\nГСДП и Съюза (ХДС/ХСС), които загубиха голяма част от подкрепата си за сметка на крайно-десните на 24 септември, постигнаха предварително споразумение по-рано този месец след завършека на сондиращите разговори, но критиците, включително лидерът на младежката организация на ГСДП Кевин Кюнерт, са категорични, че споразумението не отразява исканията на гласоподавателите на социалдемократите.\r\n*** Президентът на Турция Реджеп Таийп Ердоган в неделя следобед заяви, че провежданата операция „Маслинена клонка“ в сирийския район Африн ще бъде завършена в „много кратки срокове“.\r\nВ изказване пред огромно множество, събрало се в западния турски град Бурса преди началото на конгреса на женската организация на управляващата в Турция „Партия на справедливостта и развитието“, Ердоган заяви, че се надява, че турските ВС „ще завършат операцията в най-кратки срокове“.\r\n*** Водещият износител на петрол Саудитска Арабия призова в неделя за удължаване на сътрудничеството между страните от ОПЕК и другите производители на нефт, невлизащи в организацията и след 2018 година, когато изтича споразумението за съкращаването на добивите на суровината, целящ покачването на цените на петрола на световните пазари.\r\nПризивът е първата открита покана от Рияд за по-дългосрочно сътрудничество между страните производителки на петрол, след като в резултат от споразумението цените на нефта достигнаха до $70 долара за барел, след като се бяха сринали до под $30 в началото на 2016 година.\r\n„Не трябва да ограничаваме усилията си само до края на 2018 година. Трябва да помислим за по-дългосрочно сътрудничество“, заяви министърът на енергетиката на Саудитска Арабия Халид ал Фалех пред репортерите, след срещата на министрите от страните от ОПЕК и техните колеги от страните производителки, нечленуващи в организацията, в столицата на Оман – Мускат.\r\nСпоред последните данни, благодарение на споразумението, са продадени две трети от складираните 330 милиона барела, които са били на пазара преди него.\r\nФалех изрази увереност, че подобрението в пазара на петрол ще продължи в течение на 2018 година и заяви че очаква, „че и след 2018 година, страните ще продължат сътрудничеството си чрез механизмите за съвместни действия, за да бъдат избегнати силни колебания в пазара и свръхпроизводството, довело до последната криза“.Агенция „Фокус“ припомня: \r\nПрез ноември 2016 година, страните от Организацията на страните износителки на петрол (ОПЕК) се споразумяха със страните производителки на суровината извън организацията да намалят добивите до 1,8 млн барела дневно, с цел повишаване на цените и стабилизиране на пазара на нефт.\r\n***\"Македония означава Гърция\",това е лозунгът, под който се проведе масов протест в центъра на Солун срещу използването на термина \"Македония\" в името на Бившата югославска република Македония (БЮРМ). Подготовката започна още преди няколко дни, когато масово в цяла Гърция се раздаваха листовки и се призоваваха гражданите да дойдат на протеста. Тя продължи и вчера, когато целият град бе залепен с плакати, на които пише „Македония означава Гърция“, а кулминация днес в два часа местно време, когато с около 500 автобуса от цялата страна пристигнаха хиляди гърци, които протестираха пред Белия дом в Солун. Група гърци от Крит с коне и облечени в народни носии тръгнаха към Солун, за да се присъединят към днешния протест срещу използването на името \"Македония\" от македонците. Те също така носят надписи срещу използването на името \"Македония\" с лозунга \"Когато предателите управляват, патриотите са виновни\". Целта на протеста е да убеди гръцкото правителство да не приема име за БЮРМ в преговорите, което да съдържа термина \"Македония\". Организаторите, които са гръцки сдружения и организации от диаспората, които имат подкрепа  от политически партии, спортни и християнски асоциации, кметове и митрополити от различни общини и изискват организиране на референдум по този въпрос.\r\nВ интервю за днешните протести, което бе публикувано в неделното издание на вестник Етнос, гръцкият премиер Алексис Ципрас заяви, че националните интереси не се защитават с протести, а с договороспособност. Той добави, че е  половин македонец заради факта, че майка му е родена и израснала в гръцката македонска област.\r\n\"В продължение на 25 години съседите са признати от много страни под името Република Македония. Ние навсякъде се борим всички да ги наричат БЮРМ, т.е. с сложно име, което съдържа думата Македония, но без определение, което би предотвратило присвояването и на географията, но и на историята. Така че, ако съществува възможност за решение, което ще премахне тези отрицателни факти, които ни наложиха през 1992 г., а и след това, ще бъде национална глупост да не използваме \", заяви Ципрас.\r\nНо на днешната тържествена литургия в църквата Свети Димитър, солунският митрополит Антимос, в своето 30 минутно обръщение заяви, че \"Скопие няма нито стара, нито нова история\".\r\n\"Скопие никога няма да бъде прието в гръцкото народно съзнание с името Македония, защото нашата Македония съществува в сърцата на гърците, като неотделима част от нашия национален суверенитет вече 2800 години. Скопие никога няма да може да запази името Македония, защото то принадлежи на гърците“, добави още митрополитът на Солун Антимос.\r\nПротести на гръцката диаспора също се проведоха в Мелбърн, където почти е възпрепятстван инцидент с македонски емигранти. Всичко започна с устно изложение на протестиращи и група македонци, облечени в тениски с македонски национални символи, седнали на кафе. Медиите съобщават, че се е стигнало до физическа разправа, последвана от намеса на полицията, която е използвала и сълзотворен газ.\r\nИ докато протестите се  разгарят, гръцките медии все по често изчислят възможното решение за името. Днешният Катимерини обявява, че, според добре информирани източници, след срещи на гръцкия премиер Ципрас с ръководителя на гръцката дипломация Коциас миналата седмица, Гърция все повече клони към името Република Вардарска Македония. От друга страна, според Катимерини, Македония е повече за името \"Република Нова Македония\".\r\n***", "date": "2018.01.21", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/01/21/2479744/veliko-tarnovo-piyan-shofyor-e-napadnal-politsai-v-prohoda-na-republikata.html", "text": "Пиян шофьор е нападнал полицаи в Прохода на Републиката. Това съобщи за Радио „Фокус“ – Велико Търново Марияна Христова, говорител на Областна дирекция на МВР в старата столица. Около обяд на тел. 112 е получен сигнал, че от паркинга в град Гурково е потеглил товарен автомобил, чиито водач е употребил алкохол. След като е навлязъл на територията на Великотърновска област полицейски служители са предприели действия по спирането му за проверка. Мъжът е отказал да се подчини на полицейското разпореждане. „Малко след това се е ударил в мантинела и е спрял. Един от служителите на реда се е приближил до кабината на товарния автомобил, за да провери състоянието на шофьора и е бил нападнат с твърд предмет, чиито вид се изяснява. Полицаят е закаран в Спешна помощ – Велико Търново за преглед, настанен е за наблюдение със съмнения за комоцио“, разказа Марияна Христова. Пияният шофьор е гражданин на Беларус, роден през 1979 година. Той е отказал да бъде изпробван за употреба на алкохол с техническо средство. Срещу него е образувано бързо производство за причиняване на лека телесна повреда на длъжностно лице, по време на изпълнение на служебните му задължения. Към момента той също се намира в Спешна помощ за преглед.", "date": "2018.01.21", "title": "Велико Търново: Пиян шофьор е нападнал полицаи в Прохода на Републиката"}
{"url": "http://www.focus-news.net/news/2018/01/21/2479745/gd-granichna-politsiya-intenziven-e-trafikat-na-gkpp-kapitan-andreevo-i-gkpp-lesovo-na-izhod-za-tovarni-avtomobili.html", "text": "На българо-турската граница на ГКПП \"Капитан Андреево\" и ГКПП \"Лесово\" има интензивен трафик на изход за товарни автомобили. Това съобщиха от пресцентъра на ГД \"Гранична полиция\". На българо-румънската граница на ГКПП \"Дунав мост-Видин\" и ГКПП \"Дунав мост-Русе\" трафикът също е интензивен на изход за товарни автомобили. На останалите български гранични контролно-пропускателни пунктове трафикът е нормален.", "date": "2018.01.21", "title": "ГД \"Гранична полиция\": Интензивен е трафикът на ГКПП \"Капитан Андреево\" и ГКПП \"Лесово\" на изход за товарни автомобили"}
{"url": "http://www.focus-news.net/news/2018/01/21/2479746/reuters-gsdp-glasuva-v-polza-na-zapochvane-na-koalitsionni-pregovori-s-angela-merkel.html", "text": "Германската социалдемократическа партия (ГСДП) гласува в неделя за започване на официални коалиционни преговори със Съюза (ХДС/ХСС), оглавяван от Ангела Меркел, придвижвайки Германия с една стъпка по-близо до формиране на стабилно правителство след месеци на политическа неопределеност, предава Reuters.\r\nПартийните делегати гласуваха с 362 гласа „за“ срещу 279 гласа „против“ продължаване на преговорите с Блока на Меркел, след като по-рано този месец лидерите на ГСДП сключиха предварително коалиционно споразумение.\r\nОчаква се официалните преговори да започнат през идната седмица, което ще донесе облекчение на партньорите на Германия в Европа, където Меркел отдавна играе основна роля в решаването на въпросите в сферите на икономиката и сигурността. Партийните членове на ГСДП ще трябва да гласуват и за одобряване на заключителната коалиционна сделка, ако има такава.\r\nПревод и редакция:", "date": "2018.01.21", "title": "Reuters: ГСДП гласува в полза на започване на коалиционни преговори с Ангела Меркел"}
{"url": "http://www.focus-news.net/news/2018/01/21/2479747/aktsenti-v-sutreshniya-blok-dobro-utro-balgariya-na-22-yanuari.html", "text": "Преди броени дни турският държавен глава Реджеп Ердоган оповести края на подготовка за нова антитерористична операция в Сирия. Не закъсняха и конкретни действия, като Турция стартира операция „Маслинова клонка“, насочена срещу позиции на „Народни отряди за защита“, които контролират района около сирийския град Африн в провинция Алепо. Като настъпление само и единствено срещу кюрдите и прочистване от жестокостта на екстремистите от „Ислямска държава“ ли можем да приемем операцията или в нея прозират и други интереси? Отговорите ще потърсим с арабиста проф. Владимир Чуков. Въпрос, останал нерешен 27 години, отново изплува на повърхността, ангажирайки целия Балкански регион, а и не само. Спорът за името на Македония изкара на солунските улици хиляди граждани, категорични, че думата „Македония“ не трябва да присъства в нито един от вариантите за име на съседката ни. На фона на бурните реакции в Гърция около темата, каква позиция трябва да заеме страната ни и как би се възприела тя на фона на задачите, които сме поели към държавите от Западните Балкани? Има ли изгледи спорът за името да бъде категорично решен? Темата ще коментираме с Ивайло Калфин, вицепремиер и министър на външните работи в правителството на Сергей Станишев и бивш евродепутат. С главния редактор на отдел „Международни новини“ в Агенция „Фокус“ Тереза Герова ще обсъдим посещението на германския канцлер Ангела Меркел у нас, най-важните изводи от него и облика, който страната ни има пред света. В минутите след 9.00 часа - от колегата Людмила Йоргова от Радио „Фокус“-Сливен ще научим защо родители и учители от хуманитарната гимназия в града излязоха на протест. Ваня Николова от Радио „Фокус“-Пазарджик ще ни информира за кампания по набиране на средства за закупуване на нова камбана на църквата в село Ивайло. Тони Михайлов от Радио „Фокус“-Пловдив пък ще ни каже кои са най-предпочитаните книги и защо жените четат повече от мъжете. \r\nТези и още теми в „Добро утро, България“ от 6.00 до 10.00 часа с водещ Виктория Месробович.", "date": "2018.01.21", "title": "Акценти в сутрешния блок „Добро утро, България“ на 22 януари"}
{"url": "http://www.focus-news.net/news/2018/01/21/2479748/biser-mihaylov-oblasten-upravitel-na-blagoevgrad-prez-2017-godina-sa-optimizirani-protsesite-i-sa-namaleni-iziskuemite-dokumenti-po-10-uslugi.html", "text": "През 2017 година са оптимизирани процесите и са намалени изискуемите документи по 10 услуги, предоставяни в администрацията. Това каза за Радио „Фокус“- Пирин Бисер Михайлов, областен управител на Благоевград. „Над 85% от броя на всички предоставени услуги за 2017 г. са с намалена административна тежест – намален срок за изпълнение и намалена цена, като промените са в съответствие с нормативните уредба. Въпреки съкратените срокове за изпълнение на основната група услуги, делът на изпълнените в срок заявени услуги е над 95%“, каза Михайлов. По думите му през 2018 г. администрацията ще разшири възможностите за служебно набавяне на документи по заявени услуги. Областна администрация Благоевград е сред пилотните, които ще се включат в проекта „Трансформация на модела на административно обслужване“, изпълняван на национално ниво. „Ще се осигури по служебен път издаване на удостоверителни документи през Средата за междурегистров обмен на администрациите, които към момента, са част от изискуемите документи за гражданите. Целта е да бъдат намалени прилаганите от гражданите документи при заявяване на административните услуги, което ще облекчи процедурите и подобри административното обслужване“, каза Михайлов. По думите му Областна администрация - Благоевград е осигурила пълна информация относно предоставяните административни услуги, процедурите по изпълнение, както е и осигурен процесът по своевременното предоставяне на текуща информация за потребителите на услуги.\r\nЛора КАЛЧЕВА", "date": "2018.01.21", "title": "Бисер Михайлов, областен управител на Благоевград: През 2017 година са оптимизирани процесите и са намалени изискуемите документи по 10 услуги"}
{"url": "http://www.focus-news.net/news/2018/01/21/2479749/pazardzhik-ogranichava-se-dvizhenieto-na-tovarni-avtomobili-nad-12-t-s-remarketa-i-poluremarketa-po-pat-iii-842-yundola-belovo.html", "text": "Ограничава се движението на товарни автомобили над 12 т с ремаркета и полуремаркета по път III-842 Юндола - Белово. Това съобщиха от пресцентъра на Агенция \"Пътна инфраструктура\". Обходен маршрут: Белово-Варвара-Велинград-Юндола.", "date": "2018.01.21", "title": "Пазарджик: Ограничава се движението на товарни автомобили над 12 т с ремаркета и полуремаркета по път III-842 Юндола - Белово"}
{"url": "http://www.focus-news.net/news/2018/01/21/2479750/mvnr-na-turtsiya-ideyata-na-parizh-da-svika-zasedanie-na-ss-na-oon-za-siriya-shte-se-otrazi-na-otnosheniyata-s-ankara.html", "text": "Желанието на Париж да свика извънредно заседание на Съвета за сигурност на ООН за ситуацията в Сирия ще се отрази на отношенията му с Анкара. Това е заявил, според съобщение на CNN Turk, министърът на външните работи на Турция Мевлют Чавушоглу, по време на посещението си в Ирак, предава ТАСС.\r\n„Говорят, че Франция иска да свика извънредно заседание на СС на ООН. В такъв случай, ние ще разглеждаме това в смисъл, че Франция стои на страната на терористите и това ще се отрази на нашите отношения“, заяви Чавушоглу.\r\nОсвен това, той бе категоричен, че “всеки, който е против операцията в Африн, поддържа терористите“.\r\nПо-рано днес, министърът на външните работи на Франция Жан-Ив льо Дриан написа на своята страница в „Туитър“, че неговата страна „иска свикване на извънредно заседание на СС на ООН“. Той също подчерта, че в Сирия трябва да бъде постиганто примирие и да се осигури достъп за хуманитарна помощ.\r\nГенералният щаб на Турция обяви в събота началото на операция „Маслинена клонка“ срещу кюрдските формирования от Отрядите за народна самоотбрана и Демократическия съюз в района на Африн. По последните данни, в хода на операцията, самолетите от ВВС на Турция са поразили 153 цели в Африн.\r\nПревод и редакция:", "date": "2018.01.21", "title": "МВнР на Турция: Идеята на Париж да свика заседание на СС на ООН за Сирия ще се отрази на отношенията с Анкара"}
{"url": "http://www.focus-news.net/news/2018/01/21/2479751/ria-novosti-pri-izlizane-ot-sdelkata-na-opek-rusiya-shte-mozhe-da-uvelichi-dobiva-na-petrol.html", "text": "Русия, за разлика от другите участници в сделката на ОПЕК+, при необходимост може излезе от нея и да увеличи постепенно добивите на петрол, заяви в интервю пред РИА Новости министърът на енергетиката на Русия Александър Новак.\r\n„Ако се появи такава ситуация, когато ще трябва да излезем постепенно от споразумението, от гледна точка на това, че пазарът вече ще бъде балансиран и ще можем да увеличим добивите, разбира се не рязко, а изхождайки от някакъв определен график... Не всички страни могат това... а ето, че Русия може“, заяви Новак.Агенция „Фокус“ припомня:\r\nОПЕК (Организацията на страните износителки на петрол) и редица невлизащи в организацията страни (ОПЕК+) се договориха в края на 2016 година, във Виена, да съкратят добивите на нефт до 1,8 млн барела дневно. През ноември 2017 година участниците продължиха действието на споразумението до края на 2018 година, а в неделя, 21 януари, от Саудитска Арабия изразиха желание за продължаването му и след края на 2018 година.\r\nПревод и редакция:", "date": "2018.01.21", "title": "РИА Новости: При излизане от сделката на ОПЕК+, Русия ще може да увеличи добива на петрол"}
{"url": "http://www.focus-news.net/news/2018/01/21/2479752/smolyan-oblastta-e-na-deveto-myasto-v-stranata-po-ravnishte-na-bezrabotitsa-za-dekemvri.html", "text": "Сред областите в страната Смолянска област е на девето място по равнище на безработица за месец декември 2017 г. Това каза за Радио „Фокус“ – Смолян Александър Ковачев – старши експерт в Дирекция „Регионална служба по заетостта“ – Пловдив. Към 31 декември безработните, регистрирани в дирекциите „Бюро по труда“ в областта са 6555 и са с 12% по-малко спрямо същия месец на предходната година. „Жените без препитание в област Смолян са 3693, а мъжете са 2862“, посочи Ковачев. По думите му най-висок е делът на безработните лица със средно образование – 4095 лица, следвани от хората с основно образование – 1215 и начално и по-ниско – 699 души. Най-малко са безработните при висшистите, от които 546 са регистрирани в Бюрата по труда в областта, каза още Александър Ковачев.\r\nНели ГЕРГЬОВСКА", "date": "2018.01.21", "title": "Смолян: Областта е на девето място в страната по равнище на безработица за декември"}
{"url": "http://www.focus-news.net/news/2018/01/21/2479754/afp-sasht-prizova-turtsiya-da-pokazhe-vazdarzhanost-v-siriya.html", "text": "САЩ призоваха в неделя Турция да покаже „въздържаност“ и да избягва причиняването на цивилни жертви по време на операцията си срещу сирийските кюрдски сили, предава AFP.\r\n„Призоваваме Турция да покаже въздържаност и да направи така, че операциите да бъдат в ограничен мащаб и времетраене, за да се избегнат цивилни жертви“, заяви говорителят на Държавния департамент на САЩ Хедър Науърт чрез съобщение.\r\nПревод и редакция:", "date": "2018.01.21", "title": "AFP: САЩ призова Турция да покаже „въздържаност“ в Сирия"}
{"url": "http://www.focus-news.net/news/2018/01/21/2479755/plovdiv-prez-2017-g-gradskata-biblioteka-paisiy-hilendarski-v-asenovgrad-e-registrirala-2075-chitateli-ot-koito-849-sa-do-14-godishna-vazrast.html", "text": "През 2017 г. Градската библиотека „Паисий Хилендарски“ в Асеновград е регистрирала 2075 читатели, от които 849 са деца до 14-годишна възраст. Това каза за Радио „Фокус“ – Пловдив директорът на културната институция Милена Марковска. По думите й, регистрираните посещения през миналата година са общо 27 244, но реалният им брой е значително по-висок, тъй като статистиката не отчита потребителите на останалите библиотечни услуги. „През 2017 година в библиотеката са заети общо 63 773 книги, като най-голям дял сред заетите е при отрасловата литература за възрастни. „Жителите на Асеновград са чели книги от различни области на науката, като най-много заети книги има в областта на обществените науки – в областта на литературознанието, изкуството, философията, психологията и историята. Най-търсените и най-четените заглавия от научнопопулярната литература са били „Тайните подземия на България“ на Милан Миланов, също книгите на Стоян Райчевски и Любомир Милетич за съдбата на българите от Западна Тракия през 1913 година“, каза Марковска. Тя посочи, че значително висок е и делът на заетата художествена литература, тъй като голяма част от хората четат за удоволствие и предпочитат по-леки четива. „През тази година са заети общо 20 662 книги в раздел художествена литература, като най-четените автори са популярните в световен мащаб – Нора Робъртс, Даниел Стийл, Сандра Браун, Майкъл Конъли, Лий Чайлд, Дейвид Балдачи. Освен това, сред българските автори най-търсените са Милен Русков с романа „Възвишение“ и Георги Божинов с романа „Калуна-каля“. Следващите в класацията са Георги Господинов и Захари Карабашлиев“, коментира директорът на Градската библиотека „Паисий Хилендарски“ в Асеновград.\r\nПо думите на Милена Марковска, голяма част от заетите книги през 2017 година са в Детския отдел. „Това са книги, които са отраслова литература за деца – 1740 са заетите библиотечни документи. Също така и художествената литература за деца, която възлиза на 7213 библиотечни документа. Сред най-четените детски книги са тези от ученическите списъци със задължителна литература. Сред тях, като най-четени заглавия, може да отбележим „Мери Попинз“, „Приключенията на Лукчо“, „Хвърчащата класна стая“, „Малкият принц“, „Лакомото мече“, „Приключенията на Том Сойер“. От детските автори, които не са включени в списъците със задължителната литература, може да отбележим книгите на Емил Конрад, който е много популярен сред децата, също книгата „Дневникът на един Дръндьо“ от Джеф Кини, която през 2016 година също попадна в класацията, и поредицата за костенурката Франклин“, каза Марковска.\r\nТони МИХАЙЛОВ", "date": "2018.01.21", "title": "Пловдив: През 2017 г. Градската библиотека „Паисий Хилендарски“ в Асеновград е регистрирала 2075 читатели, от които 849 са до 14-годишна възраст"}
{"url": "http://www.focus-news.net/news/2018/01/21/2479756/nikolay-atanasov-vladimir-visotski-e-nepovtorim-mnogo-se-opitvat-da-badat-poeti-s-kitara-no-maltsina-sa-ubeditelni.html", "text": "Владимир Висоцки е неповторим, с една дума. Много хора са се опитвали и се опитват да бъдат поети с китара, но малцина са тези, които са убедителни в творчеството и изявите си. Това каза в интервю за Агенция „Фокус“ журналистът и музикант Николай Атанасов по повод 80-годишнината от рождението на легендарния руски бард Владимир Висоцки. „Той е бил изключително интелигентен човек с много разностранни интереси. Преди всичко е бил влюбен в поезията и в писането. В свои спомени казва: „Приятно е да превърнеш свое хоби в работа, която ти носи пари“, имайки предвид актьорството. Неговото основно и най-сериозно занимание е именно поезията и писането. Прозата също, защото той има и произведения в проза“, обясни той и допълни, че Висоцки е започнал да пише и роман, който не завършва. „Според биографиите му Висоцки има над 600 песни. Според други обаче песните му надхвърлят 1000. Поне 1000 са стиховете, които е оставил, а песните са 630“, каза още Николай Атанасов. \r\nБиляна ИВАНОВА", "date": "2018.01.21", "title": "Николай Атанасов: Владимир Висоцки е неповторим, много се опитват да бъдат поети с китара, но малцина са убедителни"}
{"url": "http://www.focus-news.net/news/2018/01/21/2479757/mvnr-na-germaniya-konfrontatsiyata-mezhdu-turtsiya-i-kyurdite-mozhe-da-ima-nepredskazuemi-posledstviya.html", "text": "Военната конфронтация между Турция и кюрдите в Северна Сирия може да има непредсказуеми последствия. Това заяви в неделя министърът на външните работи на Германия Зигмар Габриел, предава ТАСС.\r\n„Наблюдаваме с тревога ситуацията в Северна Сирия“, заяви Габриел. „Военната конфронтация между Турция и кюрдските формирования може да има непредвидими последствия“.\r\nТой напомни, че и двете страни са направили големи усилия в борбата против „Ислямска държава“. „След успешната борба против „Ислямска държава“, Сирия се нуждае от усилия за стабилизиране на ситуацията и примирение“, посочи немският дипломат. „Последното, от което има нужда Сирия е нова военна конфронтация“.\r\nСпоред неговото мнение, сега всичко трябва да бъде насочено към „достигане на прогрес в политическо отношение“. „Съответстващата възможност ще бъде през следващата седмица, по време на поредния кръг от женевските преговори във Виена“, заяви Габриел.\r\nПревод и редакция:", "date": "2018.01.21", "title": "МВнР на Германия: Конфронтацията между Турция и кюрдите може да има непредсказуеми последствия"}
{"url": "http://www.focus-news.net/news/2018/01/21/2479758/predstoyashti-sabitiya-v-stranata-za-22-yanuari-agentsiya-fokus.html", "text": "*** \r\nОт 14.00 часа на Дондуков“ 2 президентът Румен Радев ще се срещне с премиера на Чешката република Андрей Бабиш, който ще бъде на посещение в България. \r\n***\r\nМинистър-председателите на България и Чехия Бойко Борисов и Андрей Бабиш ще проведат работна среща в Министерския съвет. \r\n***\r\nОт 8.30 часа в зала „3“ на НДК ще се проведе форум на комисиите по европейски въпроси на парламентите на ЕС, където ще бъдат обсъдени приоритетите Българското председателство. Председателят на Народното събрание Цвета Караянчева и  председателят на Комисията по европейски въпроси и контрол на европейските фондове Кристиан Вигенин ще приветстват участниците в срещата. Говорител по първата сесия на форума – „Приоритети на Българското председателство на Съвета на ЕС” ще бъде министърът за Българското председателство на Съвета на ЕС Лиляна Павлова. В 10.00 часа в зала „3“ на НДК вицепрезидентът Илияна Йотова ще открие дискусия на тема „Бъдещето на Европейския съюз – сила в единството“. В 13.45 часа след приключване на срещата председателят на Комисията по европейски въпроси и контрол на европейските фондове Кристиан Вигенин ще даде пресконференция за представителите на медиите в зала „6“ на НДК. \r\n***\r\nОт 10.30 часа в залата на ет. 7 в Министерство на образованието и науката ще се проведе пресконференция по актуални теми. В нея ще вземат участие министър Красимир Вълчев и екипът му.\r\n***\r\nОт 11.00 часа в зала „Изток“ на Народното събрание ще се проведе изслушване на министъра на финансите Владислав Горанов и на директора на Агенция „Митници” Георги Костов относно информация от ДАНС и прокуратурата за Българската акцизна централизирана информационна система (БАЦИС).\r\n***\r\nОт 11.30 часа в Гранд хотел София в зала „Триадица” министърът на туризма Николина Ангелкова ще представи проект за визия и поставяне на преместваеми обекти в к.к. „Слънчев бряг“.  \r\n*** \r\nОт 9.30 часа в Дома на Европа, ул. „Георги С. Раковски“ № 124 ще се проведе работна среща за изготвянето на парламентарно становище относно „Двойния стандарт при храните в Европейския съюз“.  \r\n***\r\nОт 9.30 часа в ХV състав на Специализирания наказателен съд ще се гледа делото срещу Алексей П., Антон П., Кирил Т., Марчело Д. и Янко П. за организиране и ръководене на организирана престъпна група. \r\n***\r\nОт 9.30 часа в XVI състав на Специализирания наказателен съд ще се гледа делото срещу Милко М., Росен Д., Златомир И., Кирил И. и Иван К. за организиране и ръководене на организирана престъпна група. \r\n***\r\nОт 10.00 часа в XVIII състав на Специализирания наказателен съд ще се гледа делото срещу Бисер Х. и Ивайло И. за организиране и ръководене на организирана престъпна група. \r\n***\r\nОт 10.00 часа в V състав на Специализирания наказателен съд ще се гледа делото срещу Христо Х., Красимир Х., Анатолий П., Георги Г., Митко М., Димитър В., Йордан Д. и Петър П. за организиране и ръководене на организирана престъпна група. \r\n***\r\nОт 10.30 часа в Х състав на Специализирания наказателен съд ще се гледа делото срещу Росен Ч. и Полина И. за организиране и ръководене на организирана престъпна група. \r\n***\r\nОт 11.00 часа в Пресклуба на БТА ще се проведе пресконференция на Асоциацията на организациите на българските работодатели (АОБР), на която ще бъдат представени приоритетите на АОБР за 2018 г. В пресконференцията ще участват: Васил Велев - председател на АИКБ, Божидар Данев - изпълнителен председател на БСК, Цветан Симеонов - председател на БТПП и Кирил Домусчиев - председател на КРИБ. \r\n***\r\nОт 11.00 часа в залата на втория етаж на КНСБ (Конгресен център „Глобус“) ще се проведе пресконференция на президента на КНСБ Пламен Димитров и Омбудсмана на Р България Мая Манолова за неизплащането на работни заплати в контекста на последните законодателни промени, приети от Парламента и решението на Конституционния съд по темата. \r\n***\r\nОт 13.00 часа в ХII състав на Специализирания наказателен съд ще се гледа делото срещу Калин В. за изнудване. \r\n***\r\nОт 13.00 часа до 17.00 часа в Аулата на СУ „Св. Климент Охридски“ ще се проведе Второ биенале на гражданското участие. \r\n***\r\nОт 13.30 часа в ХІ състав на Специализирания наказателен съд ще се гледа делото срещу Андрей З., Костадин Г. и Николай Н. за организиране и ръководене на организирана престъпна група. \r\n***\r\nОт 13.30 часа в I състав на Специализирания наказателен съд ще се гледа мярката за неотклонение на Сахадат С. \r\n***\r\nОт 14.00 часа в VI състав на Специализирания наказателен съд ще се гледа делото срещу Тодор С., Владимир Р., Илия Е., Ангел А., Величко Х. и Албена Е. за образуване и ръководене на организирана престъпна група. \r\n***\r\nОт 17.00 часа в Централното фоайе на Националната библиотека „Св. Св. Кирил и Методий“ ще бъде открита изложбата \"Европа в старите карти\". \r\n*** \r\nОт 9.30 часа в зала 2 на Районен съд-Асеновград ще се гледа делото срещу Атанас А. за това, че в качеството му на длъжностно лице – частен съдебен изпълнител е присвоил чужди пари на обща стойност 709 633,85 лева.\r\n***\r\nОт 10.30 часа в централата на ГЕРБ на ул. „Конт Андрованти\" 5 депутатът от ГЕРБ Галя Василева с приемна за граждани. \r\n***\r\nОт 13.30 до 16.00 часа в централата на „Движение България на гражданите“-Бургас (улица „Фердинандова“ 2 Б) председателят на Постоянната комисия по туризъм към ОбС – Бургас Живко Табаков ще има приемен ден за граждани.\r\n***\r\nОт 10.00 часа в офиса на ГЕРБ на бул. \"България\" 13  Народният представител от ГЕРБ - Бургас и областен координатор на партията Димитър Бойчев ще проведе приемен ден в Карнобат.\r\n***\r\nОт 10.00 часа в зала „Пленарна“ ще се проведе заседание на Общинския съвет, на което да се обсъди предложението за местен референдум за Морската градина.\r\n***\r\nОт 11.00 часа в централата на ГС на БСП на ул. „Македония” 33 - Александър Паунов, народен представител от ПГ „БСП за България“,  член на комисиите по енергетика и по транспорт, информационни технологии и съобщения  ще приема граждани.\r\n*** \r\nОт 11.00 часа в пресклуба на БТА ще се състои пресконференция на народните представители от БСП -Весела Лечева, Валентин Ламбев и Явор Божанков, във връзка с актуални политически теми.\r\n***\r\nОт 15.30 часа народният представител от ГЕРБ Красен Кръстев ще проведе приемна за граждани в кметство Търнава.\r\n***\r\nОт 14.20 ч. и от 15.10 ч. в ОУ „Христо Ботев“ ще се състоят образователни концерти на Български камерен оркестър – Добрич с диригент Алексей Измирлиев.\r\n***\r\nВ Регионална библиотека „Дора Габе“, Арт галерия ще има Изложба на библиотечни документи „140 години от освобождението на Добрич от турско владичество.\r\n***\r\nВ Народно читалище „Йордан Йовков – 1870 г.“ - Библиотека – Читалня ще се проведе презентацията „Будният български дух“. \r\n***\r\nОт 15.30 часа в офиса на ГЕРБ в Долна баня на ул. “Търговска“ № 114 депутатът от ГЕРБ - София област Васил Цветков организира приемна за граждани. \r\n***\r\nОт 12.30 - 13.00 часа, ще се проведе среща между омбудсмана Мая Манолова и работещи в шивашкото производство в Дупница. \r\n***\r\nОт 14.00 часа в офиса на партията в Костенец, намиращ се на ул. \"Белмекен\" № 4, ет.1 депутатът от ГЕРБ - София област Васил Цветков организира приемна за граждани. \r\n***\r\nОт 11.00 часа в офиса на ГЕРБ (бул. \"България\" №25) народните представители от ГЕРБ в област Кюстендил ще дадат кратък брифинг.\r\n***\r\nОт 11.00 до 12.30 ч. в офиса на ГЕРБ на бул. \"България\" №22 в Кюстендил народният представител Кирил Калфин организира приемен ден за граждани.\r\n***\r\nОт 9.00 часа пред сградата на Окръжен съд Пазарджик ще се проведе брифинг, на който ще бъде дадена информация за подписката на Инициативен комитет \"Да спасим Община Септември\" до Главния прокурор с искане за отстраняване на кмета на Община Септември от поста му.\r\n***\r\nОт 9.30 часа в Окръжен съд-Пазарджик ще се гледа делото срещу кмета на Община Септември Марин Рачев за укриване на данъци в особено големи размери. \r\n***\r\nОт 11.00 часа в Ритуалната зала в сградата на Община Панагюрище ръководството на общината ще ориса първото бебе за 2018.\r\n***\r\nОбщинските съветници от ГЕРБ в град Пловдив ще проведат приемни с граждани. Даниела Дженева, от 17 до 18:00 часа в офиса на ГЕРБ в район „Южен”, ул. ”Академик Петър Динеков” № 1А; Спартак Николов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; Вихър Захов, от 17:00 до 18:30 часа в офиса на ГЕРБ в район „Източен” на ул. ”Коста Паница“ № 5; Вера Тоскова, от 16 до 18:00 часа в офиса на ГЕРБ в район „Тракия” в жк. ”Тракия”, бл. 91; Александър Радев, от 17:30 до 19:00 часа в офиса на ГЕРБ в район „Централен” на ул. ”Прага” № 2; Атанас Узунов, от 17:30 до 19:00 часа в офиса на ГЕРБ в район „Южен” на ул. ”Академик Петър Динеков” №1А; Ели Гатева, от 16 до 18:00 часа в офиса на ГЕРБ в район „Тракия” в жк. ”Тракия”, бл. 91.\r\n***\r\nНародните представители от ГЕРБ-Пловдив ще проведат приемни с граждани. Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на ГЕРБ на бул. „Марица” 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на ГЕРБ на улица „Прага” 2. Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21. Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" № 5.\r\n***\r\nОт 09.00 часа в зала 2 на Пловдивския окръжен съд ще се гледа делото срещу Цветан А., обвинен в убийството на своя баща. \r\n***\r\nОт 09.30 часа в зала 1 на Пловдивския апелативен съд ще се гледа делото, образувано по жалба срещу присъда на Окръжен съд – Пловдив. Страхил С. е признат за виновен в изнасилване, грабежи и кражби. \r\n***\r\nОт 10.30 часа в зала 2 на Пловдивския окръжен съд ще се гледа делото срещу частният съдебен изпълнител Атанас И., обвинен в използването на служебното си положение за осигуряване на лична облага – пари. \r\n***\r\nОт 10.30 часа в зала 11 на Пловдивския районен съд ще се гледа делото срещу Атанас К., обвинен в присвояване на вещи на стойност близо 50 000 лв. чрез използване на служебното си положение. \r\n***\r\nВ 10.30 часа в пространството между булевард \"Източен\" и улица \"Славейна\" кметът на Пловдив инж. Иван Тотев и кметът на район \"Източен\" Николай Чунчуков ще направят първа копка на нов голям обществен паркинг.***\r\n***\r\nОт 17.00 часа в офиса на ГЕРБ в гр. Самоков, намиращ се на пл. „Захари Зограф“ № 1, ет.2 депутатът от ГЕРБ - София област Васил Цветков организира приемна за граждани.  От 18.00 часа във фоайето пред офиса на партията Васил Цветков ще присъства и на благотворителна изложба в град Самоков, която се организира от местната дамска структура на ГЕРБ. \r\n***\r\nОт 11.00 часа в Заседателната зала на Община Свиленград ще бъде връчен призът „Най-зелена община“ за 2017 г. \r\n***\r\nОт 9.30 до 16.30 часа общинските съветници от ГЕРБ – Сливен  Димитър Батаков и Кети Стамова организират приемни за гражданите.\r\n***\r\nВ 10.30 ч. в малката зала на МБАЛ „Д-р Иван Селимински“-Сливен ще бъдат наградени победителите във фотоконкурса на „Бебетата на МБАЛ Д-р Иван Селимински“-Сливен за 2017 г. \r\n*** \r\nОт 11.00 ч. в Зала 115 на Областна администрация – Смолян ще се проведе пресконференция, на която ще бъде предоставена информация във връзка с промени в социалното законодателство и оказана подкрепа на лица и семейства от дирекциите „Социално подпомагане“ в област Смолян през 2017 г. \r\n***\r\nВ офиса на ГЕРБ на бул. „Митрополит Методий Кусев” № 5 народните представители от ГЕРБ Радостин Танев и Маноил Манев организират приемни за граждани. От 09.00 до 11.00 часа приемна организира Радостин Танев, а от 10.00 до 12.00 часа граждани ще приема Маноил Манев.\r\n*** \r\nОт  10.30 часа в зала 203 в сградата на общината ще се състои заседание на ПК „Култура, културно-историческо наследство, туризъм, интеграционна политика и вероизповедания”.\r\n*** \r\nОт 14.00 часа в зала 203 в сградата на общината ще се състои заседание на ПК „Правна и опазване на обществения ред. \r\n***\r\nОт 15.30 часа в зала 203 в сградата на общината ще се състои заседание на ПК „Бюджет и финанси“.", "date": "2018.01.21", "title": "Предстоящи събития в страната за 22 януари (Агенция „Фокус“)"}
{"url": "http://www.focus-news.net/news/2018/01/21/2479759/athina984gr-solun-kazamakedoniya-e-gartsiya.html", "text": "Многохиляден митинг в центъра на Солун предупреди Скопие, че \"Македония е Гърция\", предава електронното издание \"Аthina984.gr.\"\r\nИзданието предава, че протестиращи от цяла Гърция са пристигнали в града с десетки автобуси и специални влакове и са се обявили срещу присъствието на името \"Македония\" като съставна част в предложенията, обсъждани от преговорните екипи за решаване на спора за името на бившата югорепублика. \r\nСпоред \"Аthina984.gr.\" сред организаторите на протеста са били митрополита на Солун Антимос Русас, заедно с още 10 висши духовници на Гръцката православна църква, депутати от партия \"Нова демокрация\", избирани в Солун - Константинос Гюлекас - известен журналист и адвокат, Ставрос Калафатис - бивш министър на Македония и Тракия, Елени Рапти - лидер на организацията \"Агапи\", Савас Анастасиадис, Костас Караманлис, Мария Антониу, Василис Левентис и Мариос Георгиадис - лидери на Съюза на центристите, както и на Партията \"Независими гърци\", бивши кметове, префекти и депутати от района на Северна Гърция.", "date": "2018.01.21", "title": "\"Аthina984.gr\": Солун каза:\"Македония е Гърция!\""}
{"url": "http://www.focus-news.net/news/2018/01/21/2479760/stargrgartsiya-nad-90-000-gartsi-zastanaha-zad-lozunga-makedoniya-e-gartsiya.html", "text": "Над 90 000 гърци застанаха зад лозунга \"Македония е Гърция\", предава местното електронно издание \"Star.gr\", като за уточняването на числеността на митинга се позовава на официална информация на солунската полиция.\r\nВ бюлетина на полицията се посочва, че в града са пристигнали 284 организирани автобуса и са били приложени допълнителни мерки за сигурност.\r\nСпоред изданието протестът е продължил почти 5 часа и е приключил в 18,00 ч. вечерта.", "date": "2018.01.21", "title": "\"Star.gr\"(Гърция): Над 90 000 гърци застанаха зад лозунга \"Македония е Гърция\""}
{"url": "http://www.focus-news.net/news/2018/01/21/2479761/noozgr-gartsiya-hilyadi-na-miting-v-zashtita-na-imeto-makedoniya.html", "text": "Хиляди гърци от цялата страна се събраха в Солун на протест срещу отстъпки в преговорите за името с новото правителство в Скопие, под надслов \"Македония е Гърция\", предава електронното издание \"Nooz.gr\"\r\nВ репортажа от митинга се уточнява, че множеството на протестиращите е било толкова голямо, че е изпълнило целия крайбрежен булевард от Бялата кула до хотел \"Македония Палас\".\r\nСпоред \"Nooz.gr\" солунският митрополит Антимос е призовал вярващите гърци да участват в митинга от амвона на църквата \"Св. димитър\" по време на неделната служба.", "date": "2018.01.21", "title": "\"Nooz.gr\" (Гърция): Хиляди на митинг в защита на името Македония"}
{"url": "http://www.focus-news.net/news/2018/01/21/2479762/pazardzhik-zapazva-se-broyat-na-zimuvashtite-ptitsi-vav-vlazhnite-zoni-na-oblastta.html", "text": "936 водолюбиви птици от 28 вида зимуват по поречията на Марица и Тополница, в язовири и рибарници в област Пазарджик, съобщиха от РИОСВ – Пазарджик. Броят им е установен от експерти от РИОСВ-Пазарджик и БДЗП при поредното среднозимно преброяване на водолюбивите птици. Най-многобройни тази година са птици от видовете: голям корморан – 301, скорец – 200, най-нисък е броя на малкия корморан – 36. Като цяло броят на зимуващите птици във влажните зони на област Пазарджик се запазва. Пет пъти по-малко са водолюбивите птици, зимуващи на други места в страната. Обяснението за този спад е необичайно топлото време за този сезон. За разлика от други години в почти всички малки язовири и рибарници, които обичайно са замръзнали през януари, сега се наблюдават зимуващи водолюбиви птици. Това отново се дължи на по-високите температури.", "date": "2018.01.21", "title": "Пазарджик: Запазва се броят на зимуващите птици във влажните зони на областта"}
{"url": "http://www.focus-news.net/news/2018/01/21/2479763/api-ogranicheno-e-dvizhenieto-na-motorni-prevozni-sredstva-nad-12-t-po-pat-i-1-vidin-montana-v-posoka-montana-poradi-silni-snegonavyavaniya.html", "text": "Ограничено е движението на моторни превозни средства над 12 т по път I-1 Видин – Монтана в посока Монтана поради силни снегонавявания. Това съобщиха от пресцентъра на Агенция \"Пътна инфраструктура\". Без ограничение е движението в посока Видин. Обходен маршрут в посока Монтана: път II-11 Дунавци – Арчар – път III-112 Добри дол – Тополовец - път III-114 Тополовец – Ружинци.", "date": "2018.01.21", "title": "АПИ: Ограничено е движението на моторни превозни средства над 12 т по път I-1 Видин – Монтана в посока Монтана поради силни снегонавявания"}
{"url": "http://www.focus-news.net/news/2018/01/21/2479764/daily-sabah-okolo-25-hilyadi-boytsi-ot-svobodnata-siriyska-armiya-uchastvat-v-turskata-operatsiya-maslinena-klonka-v-siriyskiya-rayon-afrin-ochakvat-pomosht-ot-ruskite-vvs.html", "text": "Около 25 хиляди бойци от „Свободната сирийска армия“(ССА) взимат участие в турската военна операция „Маслинена клонка“ в сирийския район Африн, чиято цел е освобождаването на арабските градове и села, завладени от издънката на Работническата партия на Кюрдистан (ПКК) – сирийските кюрдски „Отряди за народна самоотбрана“(ОНС), заяви командир от ССА в неделя, пише турското издание Daily Sabah.\r\nМайор Ясер Абдул Рахим, командващ на „Файлак ал Шам“, една от основните групи в ССА, е заявил пред Reuters, че бойците от групировката целят да изгонят ОНС от района на град Африн.\r\n„Нямаме интерес да окупираме града, а само към военните цели вътре в града и в селата около него. Целта е да обсадим града и да унищожим терористите. Няма да водим боеве в жилищните райони, тъй като нямаме проблем с местното население“, подчерта Рахим.\r\n„Задачата на ССА е първо да освободи 16 арабски градове и села, окупирани от чуждестранните милиции (ОНС), с помощта на руските ВВС“, добави още той.\r\nАрабските елементи в района обвиняват терористите от ОНС, че насилствено изселват арабите от техните местообиталища и ги заменят с кюрди, което, според тях, е преднамерена политика на етническо прочистване.\r\nТурски сухоземни части настъпват в северната сирийска провинция Африн в хода на операция „Маслинена клонка“ в неделя, след като преди това Турция осъществи артилерийски и въздушни удари по цели на сирийските кюрди в района, в опит да ги изтласка от южната си граница.\r\nПревод и редакция:", "date": "2018.01.21", "title": "Daily Sabah: Около 25 хиляди бойци от „Свободната сирийска армия“ участват в турската операция „Маслинена клонка“ в сирийския район Африн, очакват помощ от руските ВВС"}
{"url": "http://www.focus-news.net/news/2018/01/21/2479765/parlamentarnoto-izmerenie-na-balgarskoto-evropredsedatelstvo-zapochna-sas-sreshta-na-predsedatelkata-troyka-na-komisiite-po-evropeyski-vaprosi-na-parlamentite-na-es.html", "text": "Парламентарното измерение на Българското председателство на Съвета на Европейския съюз започна днес със среща на Председателката Тройка на комисиите по европейски въпроси на парламентите на ЕС. Тя се състои от председателите на комисиите по европейски въпроси на предходното, настоящото и бъдещото Председателство – съответно на Естония, България и Австрия, както и делегацията на Европейския парламент. Това съобщиха от пресцентъра на Народното събрание.\r\nСрещата на Тройката има подготвителен характер, а резултатите от дискусията ще бъдат представени на останалите делегати на утрешното заседание на Председателите на Конференцията на Комисиите по европейски въпроси на парламентите на ЕС, която се провежда утре в зала 3 на НДК от 8:30 часа. \r\nПо време на срещата на Тройката, Кристиан Вигенин информира европейските си колеги, че работната им програма утре е с три фокуса: приоритетите на Българското председателство и целите, които си поставя то като принос за придвижване напред на ключови европейски политики, представени от министъра за Българското председателство Лиляна Павлова; бъдещето на Европа – европейският и национален прочит с участието на вицепрезидента на България Илияна Йотова, на първия заместник-председател на Европейската комисия Франс Тимерманс и на председателя на Комисията по регионално развитие в Европейския парламент Искра Михайлова. Последната работна сесия ще бъде посветена на политиката на ЕС по отношение на макрорегионите за подпомагане на устойчивото им развитие с преглед на постиженията и предизвикателствата пред тези европейски стратегии. \r\nТриото на Парламентарното измерение обсъди и набеляза кои актуални въпроси от европейския дневен ред ще бъдат във фокуса на срещата на парламентаристите от ЕС през месец юни – преглед на постигнатото от България за шестте месеца на нейното председателство, европейската перспектива на страните от Западните Балкани, повече социална Европа, бъдещето на Кохезионната политика след 2020 г., както и ролята на националните парламенти в дебата за приближаване на Европа по-близо до гражданите като пряко избрани техни представители. Кристиан Вигенин подчерта, че хоризонтът на следващата среща ще е края на Българското председателство, но българският парламент и парламентарното измерение вече набелязаха своите приоритети от европейска и национална значимост, които да поставят във фокуса на вниманието и на парламентарните форуми от календара на Председателството. \r\nЕдин от акцентите на срещата на Тройката бе създаването на работна група на КОСАК във връзка с дейността на Работната група по субсидиарност и пропорционалност, оглавявана от първия заместник-председател на Европейската комисия Франс Тимерманс. Работната група на КОСАК ще включва представители на всички национални парламенти на ЕС и ще бъде оглавявана от Вигенин. В рамките на тази работна група ще бъде обсъдена ролята на националните парламенти в определянето на процесите от европейския дневен ред, както и онези политически сфери, в които компетенциите на Съюза може да отстъпят пред тези на държавите членки.", "date": "2018.01.21", "title": "Парламентарното измерение на Българското европредседателство започна със среща на Председателката Тройка на комисиите по европейски въпроси на парламентите на ЕС"}
{"url": "http://www.focus-news.net/news/2018/01/21/2479766/cherveniyat-polumesets-na-turtsiya-bashar-asad-i-siriyskite-kyurdi-blokirat-patishtata-v-afrin-za-da-poprechat-na-mirnite-grazhdani-da-napusnat-rayona.html", "text": "Ръководителят на Червеният полумесец на Турция Керем Киник заяви в неделя, че сирийските кюрди от „Отрядите за народна самоотбрана“(ОНС) и части на правителствените сирийски войски блокират пътищата в североизточния сирийски район Африн, за да предотвратят напускането на мирните жители, предава Anadolu Agency.\r\n„ОНС и сирийския режим блокират пътищата на юг, по които мирните жители искат да напуснат района на Африн. Тези пътища в момента са затворени. Това е нарушение на хуманитарните закони“, заяви Киник пред репортерите, събрали се около ГКПП Онкупинар в южната турска провинция Килис.\r\n„ОНС и сирийската правителствена армия трябва да прекратят своята блокада за цивилни, искащи да напуснат района“, добави ръководителят на турския Червен полумесец.\r\nТой разкри, че има информация за около 50 хиляди души, които са изразили желание да напуснат региона. „Установяваме центрове, където тези хора могат да се подслонят“.\r\nПревод и редакция:", "date": "2018.01.21", "title": "Червеният полумесец на Турция: Башар Асад и сирийските кюрди блокират пътищата в Африн, за да попречат на мирните граждани да напуснат района"}
{"url": "http://www.focus-news.net/news/2018/01/21/2479767/kyustendil-v-ramkite-na-edna-godina-v-kyustendil-sa-sanktsionirani-1238-vodachi-na-motorni-prevozni-sredstva-narushili-pravilata-za-parkirane.html", "text": "В рамките на една година в Кюстендил са санкционирани 1238 водачи на моторни превозни средства, нарушили правилата за паркиране. Това съобщи за Радио „Фокус” – Кюстендил Михаела Крумова, председател на Общински съвет – Кюстендил. По думите й през 2017 година са санкционирани на място за нарушение 386, а репартрираните моторни превозни средства на наказателен паркинг са 852. Приходите от тази дейност възлизат за година на 36 037 лв. В рамките на миналата година са събрани 98 942 лева от такси за платено паркиране. В това число има заплатени и годишни абонаменти за паркинг, чиято стойност е 1 000 лева.\r\nВенцеслав ИЛЧЕВ", "date": "2018.01.21", "title": "Кюстендил: В рамките на една година в Кюстендил са санкционирани 1238 водачи на моторни превозни средства, нарушили правилата за паркиране"}
{"url": "http://www.focus-news.net/news/2018/01/21/2479783/global-times-kitay-trevogata-tlaska-sasht-kam-vrazhdebnost-spryamo-kitay.html", "text": "Министерствата на външните работи и на отбраната на Китай реагираха остро на последната военноморска операция на САЩ, в хода на която ракетния крайцер USS Hopper навлезе на разстояние 12 морски мили от остров Хуангиан в Южнокитайско море. Наскоро Вашингтон даде сигнали за втвърдената си позиция спрямо Китай в няколко различни случая. Тя посочи Китай като „съперник“ в новата си Стратегия за национална сигурност, докато същевременно Пентагона придаде по-голяма важност на съревнованието с Китай и Русия спрямо борбата с тероризма в последната Стратегия за национална отбрана, публикувана в петък, пише китайското правителствено издание за международна политика Global Times.\r\nСАЩ наистина засилва мероприятията си за сдържане на Китай, в опит да обърне тенденцията за изравняване на стратегическия баланс на силите със засилващата се икономически страна. В годишен доклад от кабинета на търговския представител на САЩ Робърт Лайтизър се казва, че САЩ са направили грешка като са подкрепили членството на Китай в Световната търговска организация през 2001 година.  Вашингтон иска да накаже Китай за търговията, но действията в тази посока са препятствани от определени трудности. Китай има повече лостове за отговор в ръцете, отколкото САЩ.\r\nНапрежението между Китай и САЩ най-вероятно ще ескалира. Но ако Вашингтон иска да подкопае отношенията си с Пекин, трябва да се съобразява с огромните загуби, които ще понесе и да предприеме ход с висок залог, за да обърне дипломацията си спрямо Китай от контролируем процес в хазарт.\r\nНито Китай, нито САЩ ще спечелят, ако влязат в Студена война. Но това съдържа повече рискове за САЩ. Тези, във Вашингтон, които искат сдържане на Китай, в повечето случаи не се съобразяват с реалността и сериозно подценяват възможността за евентуални последици в самата страна. САЩ не са подготвени за рисковете и страданието, нужни, за да „направят Америка отново велика“.\r\nПовишената враждебност към Китай, говори за това, че САЩ са разтревожени и хаотични. Вашингтон трудно може да използва нови лостове за влияние срещу Китай, а на Пекин не му трябва да влиза в политика „око за око, зъб за зъб“ срещу САЩ, който гледа на „Поднебесната империя“ като съперник, нито да прави безпринципни отстъпки по специфични въпроси. Можем да се справим с импулсивните действия на САЩ, използвайки древните философски принципи Тай Чи – преодолявайки твърдостта с мек подход.\r\nПревод и редакция:", "date": "2018.01.21", "title": "Global Times (Китай): Тревогата тласка САЩ към враждебност спрямо Китай"}
{"url": "http://www.focus-news.net/news/2018/01/21/2479784/plovdiv-byuro-po-truda-asenovgrad-organizira-informatsionna-sreshta-za-predstavyane-na-platformata-lichnosten-profil-na-tarseshto-rabota-litse.html", "text": "Дирекция „Бюро по труда“ в Асеновград организира информационна среща за запознаване с нова електронна услуга на Агенция по заетостта – платформата „Личностен профил на търсещо работа лице“. Това съобщиха за Радио „Фокус“ – Пловдив от местната дирекция. Информационната среща ще се проведе на 29 януари в Градската библиотека „Паисий Хилендарски”. Всички желаещи да се запознаят с новата услуга трябва да са там малко преди 11:00 часа, когато ще започне събитието.\r\nПлатформата „Личностен профил на търсещото работа лице“ е изградена като уеб-приложение, което да се използва в бюрата по труда във връзка с подпомагането на регистриралите се в тях лица, търсещи работа. Приложението осигурява холистичен цялостен подход при оценката на лицата, следващ добрите практики в ЕС за създаване и работа с профили – чрез него профилирането става детайлно и дълбинно. Модулът позволява създаването на профили на търсещите работа лица чрез детайлно описание на техните силни страни, придобити знания, умения и компетенции, както и сферите, в които биха могли да се развиват. Чрез приложението може да се оценят и анализират нагласите и поведението на индивидите и да бъдат насочени към най-подходящите свободни работни места и мерки за развитие.\r\nТони МИХАЙЛОВ", "date": "2018.01.21", "title": "Пловдив: Бюро по труда - Асеновград организира информационна среща за представяне на платформата „Личностен профил на търсещо работа лице“"}
{"url": "http://www.focus-news.net/news/2018/01/21/2479785/frenskiyat-vanshen-ministar-savetat-za-sigurnost-na-oon-shte-provede-konsultatsii-otnosno-siriya-v-ponedelnik.html", "text": "Френският външен министър Жан-Ив льо Дриан заяви в неделя, че на 22 януари Съветът за сигурност на ООН ще проведе консултации засягащи ситуацията в Сирия, предава Reuters. Дриан е разкрил информацията чрез съобщение от официалната си страница в социалната мрежа „Туитър“. \r\nСъгласно съобщението, „Съветът за сигурност на ООН ще проведе консултации относно ситуацията в Сирия.“ Според първия дипломат на Париж, \"Франция ще подчертае нуждата да се осигури достъп (на сирийците – бел. прев.) до хуманитарна помощ“.\r\nПо-рано в неделя Дриан призова за извънредна среща на Съвета за сигурност, която да заседава по въпроса за започната от Турция военна операция в сирийската провинция Африн. : Цанко Цолов", "date": "2018.01.21", "title": "Френският външен министър: Съветът за сигурност на ООН ще проведе консултации относно Сирия в понеделник"}
{"url": "http://www.focus-news.net/news/2018/01/21/2479786/gabrovo-blagotvoritelen-bazar-na-martenitsi-v-etara-sabira-sredstva-za-balgarskata-koleda.html", "text": "Благотворителен базар на мартеници организират в Етъра. Събраните средства ще бъдат дарени за инициативата Българската Коледа. Това каза за Радио „Фокус“ – Велико Търново уредникът от културната институция Любомира Иванова. Тя уточни, че ще се продават експонатите, участвали в конкурса „Мартеници от гайтан“, но не получили някакво отличие. „Така направихме миналата година с даренията от сурвачките, тъй като отново бяхме обявили Национален конкурс, но за Коледните празници. В него отново участваха деца от цяла България и събрахме около 250 лв. Това е доста добра сума, като се има предвид, че цените бяха символични – по 2-3 лв.“, поясни Любомира Иванова. Тя уточни, че към новия конкурс – за мартенички, вече има интерес. Започнали са и сериозни поръчки за гайтан, тъй като набавянето му е доста трудно. Изложбата базар ще бъде подредена в Етъра от 20-ти февруари до 5-ти март.\r\nЛуиза ТРАНЧЕВА", "date": "2018.01.21", "title": "Габрово: Благотворителен базар на мартеници в Етъра събира средства за Българската Коледа"}
{"url": "http://www.focus-news.net/news/2018/01/21/2479787/blagoevgrad-konkurs-svobodata-na-balgariya-po-povod-140-godini-ot-rusko-turskata-osvoboditelna-voyna-organizira-regionalniyat-istoricheski-muzey.html", "text": "Конкурс „Свободата на България“ по повод 140 години от Руско-турската освободителна война, организира Регионален исторически музей – Благоевград. Това каза за Радио „Фокус“ – Пирин Елена Чалгънова, историк и уредник в културната институция. Събитието ще се проведе на 6 март. „В конкурса могат да участват ученици от I до XII клас. Те трябва да предоставят рисунки на градове, събития, личности и други, свързани с войната и освобождението на България“, каза още Чалгънова. Крайният срок за изпращане на произведенията за участие в конкурса е 23 февруари.\r\nЛивия НИНОВА", "date": "2018.01.21", "title": "Благоевград: Конкурс „Свободата на България“ по повод 140 години от Руско-турската освободителна война организира Регионалният исторически музей"}
{"url": "http://www.focus-news.net/news/2018/01/21/2479788/burgas-prez-fevruari-priklyuchvat-parvite-kursove-po-programirane-za-detsa-koito-se-provezhdat-v-biznes-inkubatora.html", "text": "През февруари приключват първите курсове по програмата SoftUni Kids, които се провеждат в Бизнес инкубатор – Бургас. Поради големия интерес към курса по „Първи стъпки в програмирането“, СофтУни организира нови две групи за деца от 1 до 3 клас и от 4 до 6 клас. Това съобщиха от пресцентъра на Община Бургас. В интернет страницата на СофтУни вече е обявено записването, а малките програмисти, които са преминали успешно първия модул от програмата на Софтуни, ще могат да надградят знанията си с втория модул „Програмирай и играй с платка Micro:bit“.\r\nЗанятията и по двата модула ще се провеждат в съботните дни от 10 февруари до 14 април, по два астрономически часа в Бизнес инкубатор – Бургас.", "date": "2018.01.21", "title": "Бургас: През февруари приключват първите курсове по програмиране за деца, които се провеждат в Бизнес инкубатора"}
{"url": "http://www.focus-news.net/news/2018/01/21/2479789/dzheyms-matis-turtsiya-informira-sasht-za-namerenieto-si-da-zapochne-voenna-operatsiya-v-afrin-predvaritelno.html", "text": "Турция е известила предварително САЩ относно намеренията си да започне военна операция в сирийската провинция Африн. Това е разкрил американският министър на отбраната Джеймс Матис в неделя, предава AFP. \r\n„Турция бе откровена. По време на консултации с нас, те ни предупредиха относно намеренията си и в момента работим относно бъдещите си действия заедно с министерството на външните работи“, заяви Матис, малко преди да отлети за визитата си в Азия. : Цанко Цолов", "date": "2018.01.21", "title": "Джеймс Матис: Турция информира САЩ за намерението си да започне военна операция в Африн предварително"}
{"url": "http://www.focus-news.net/news/2018/01/21/2479790/40-ekipi-sa-se-vklyuchili-v-42-roto-srednozimno-prebroyavane-na-zimuvashtite-vodolyubivi-ptitsi.html", "text": "40 екипи се включиха в 42-рото среднозимно преброяване на зимуващите водолюбиви птици. Това съобщи за Радио „Фокус“ – Велико Търново Свилен Чешмеджиев, национален координатор на преброяването и координатор на офиса на Българското дружество за защита на птиците в Свищов. Преброяването се проведе от 12 до 14 януари. За това време екипите са обходили над 200 влажни зони. В кампанията са се включили експерти от Регионалните инспекции по околната среда и водите по места, членове на Българското дружество за защита на птиците, местни ловци и рибари от ловно-рибарски дружества и сдружения и доброволци. Свилен Чешмеджиев отбеляза, че броят на доброволците през последните години се увеличава. „Тази година имаше доста голям интерес, предимно от студенти и ученици – по-млади хора. Прави ми впечатление, че все повече хора в трудоспособна възраст – на възраст около 40-50 години, проявяват желание да се включат в нашите екипи. Този факт ме радва. Надявам се да продължи тази положителна тенденция на желание за участие от страна на доброволци в такъв род екологични мероприятия“, посочи Свилен Чешмеджиев. Той съобщи, че при въвеждането на данните повече от 70% от екипите са използвали мобилното приложение SmartBirds Pro, разработено от БДЗП. Благодарение на него са събрани над 3000 записа. „Много лесно става самото попълване на място и съответно после обработването на самите данни. Преди да използваме приложението ни трябваха около месец – два, дори и повече, да обработим данните в цялата страна. Сега само с едно кликане на мишката ние знаем какво става в страната, какви са видовете птици, каква е тяхната численост и къде точно са наблюдавани. С това приложение се работи много лесно. То е достъпно за всеки, който обича природата, да се разхожда и да събира данни. Освен за птиците в него могат да се събират и други данни, например за влечуги, земноводни и бозайници“, допълни Чешмеджиев.\r\nНадежда КРЪСТЕВА", "date": "2018.01.21", "title": "40 екипи са се включили в 42-рото среднозимно преброяване на зимуващите водолюбиви птици"}
{"url": "http://www.focus-news.net/news/2018/01/21/2479791/milena-markovska-gb-paisiy-hilendarski-asenovgrad-zhenite-sa-po-aktivnite-potrebiteli-na-bibliotechni-uslugi.html", "text": "Жените са по-активните потребители на библиотечни услуги както в Асеновград, така и в цяла България. Това каза за Радио „Фокус“ – Пловдив Милена Марковска, директор на Градската библиотека „Паисий Хилендарски“ в Асеновград. По думите ѝ в годините се забелязва тенденция, че жените са сред по-четящата част от обществото, като през 2017 година в Градската библиотека в Асеновград регистрираните представители на нежния пол са 1404, докато мъжете са два пъти по-малко – 671. „Причината за тази статистика може да се търси в различни насоки. Все пак жените имат различна функция от мъжете, тоест те са майки и освен за собственото си духовно развитие, те се грижат и за това на своите деца. Мисля, че е нормално жените да търсят повече отговори на различни въпроси както за себе си, така и за децата. Освен това, може би жените са по-ученолюбивата част от човечеството. Те водят децата си в библиотеката по-често, отколкото бащите. През 2016 година се включихме в кампанията „Да бъдеш баща“, в която призовахме бащите да доведат децата си в библиотеката. Нерегистрираните читатели, които идваха със своите бащи, получиха безплатна регистрация за годината. Също така сме правили  и друга кампания, наречена „Татко прочети ми приказка“, защото смятаме, че бащите имат повече свободно време откъм задължения към семейството и биха могли да общуват много по-ползотворно с децата чрез книгите“, коментира Милена Марковска. Тя каза още, че възможна причина за по-големия брой на читатели от женски пол е употребата на електронни източници на информация от мъжете. „Мъжете са по-тясно свързани с новите технологии. Възможно е да използват други източници като електронните медии, интернет източници и други, ситуирани в интернет пространството. Това също е една посока, в която може да се мисли и да се търсят причините за по-малкия брой потребители на библиотечни услуги от мъжки пол“, добави директорът на Градската библиотека „Паисий Хилендарски“ в Асеновград Милена Марковска.\r\nТони МИХАЙЛОВ", "date": "2018.01.21", "title": "Милена Марковска, ГБ „Паисий Хилендарски“-Асеновград: Жените са по-активните потребители на библиотечни услуги"}
{"url": "http://www.focus-news.net/news/2018/01/21/2479792/the-new-york-times-angela-merkel-na-santimetri-ot-formirane-na-koalitsiya-v-germaniya.html", "text": "Като част от продължаващата политическа криза в Германия, канцлерът Ангела Меркел се придвижи само от няколко сантиметра от заветната цел – формирането на коалиционно правителство с Германската социалдемократическа партия, коментира на първите си страници вестник The New York Times. Изданието пояснява, че по време на конгреса на водената от Мартин Шулц формация, присъстващите делегати са гласували с 362 на 279 гласа „ЗА“ започване на официални преговори за формиране на правителство със Съюза (ХДС/ХСС). \r\nНо има още едно, последно главоболие за канцлера, отбелязва изданието – членовете на ГСДП ще трябва да одобрят финалния вариант за коалиционното споразумение.\r\nАвторитетният американски вестник припомня, че имаше немалък дебат относно това дали е правилно социалдемократите да участват в ново правителство заедно със Съюза(ХДС/ХСС), като той бе предизвикан от слабите резултати на ГСДП по време на парламентарните избори през септември, дошли мандат на съвместно управление. \r\nПрез 2005 г., когато ГСДП за първи път влиза в коалиция с Меркел, партията имаше подкрепа от 34%, която се стопи до 20% през септември 2017 г., което е най-слабият резултат на формация от 1933 г. насам. \r\nНай-голяма опозиция за влизането в нови преговори за правителство оказаха от младежкото крило на партията, отбелязва още изданието. : Цанко Цолов", "date": "2018.01.21", "title": "The New York Times: Ангела Меркел на сантиметри от формиране на коалиция в Германия"}
{"url": "http://www.focus-news.net/news/2018/01/21/2479793/ria-novosti-kyurdite-publikuvaha-video-v-koeto-pokazvat-unishtozhavaneto-na-turski-tank.html", "text": "Кюрдските „Народни отряди за защита“ (YPG) публикуваха в интернет видеоклип, който показва унищожаването на турски танк, участващ в турската операция в Африн, предава РИА Новости. На краткото видео се вижда как турската машина е поразена от противотанкова ракета, след което над мястото се образува гъст облак дим. Клипът обаче спира и не показва кадри от следващите моменти или евентуалните останки от танка. \r\nНо според кюрдското съобщение, четирима турски военни са загинали вследствие на унищожаването на танка.  : Цанко Цолов", "date": "2018.01.21", "title": "РИА Новости: Кюрдите публикуваха видео, в което показват унищожаването на турски танк"}
{"url": "http://www.focus-news.net/news/2018/01/21/2479794/predstoyashti-mezhdunarodni-sabitiya-za-22-yanuari-agentsiya-fokus.html", "text": "Турските военни продължават операцията си в сирийската провинция Африн.  Американският държавен секретар Рекс Тилърсън е на посещение в Лондон. Отбелязват се 55 години от подписването на Елисейския договор за приятелство между Франция и Германия. Започва Световният икономически форум в швейцарския град Давос, който ще бъде закрит на 26 януари.  Заместник генералният секретар на НАТО Роуз Гьотемюлер е на двудневно посещение в Турция.  Американският вицепрезидент Майк Пенс е на посещение в Израел. Президентът на Палестинската автономия Махмуд Аббас ще се срещне с външнте министри на страните от ЕС.", "date": "2018.01.21", "title": "Предстоящи международни събития за 22 януари (Агенция „Фокус“)"}
{"url": "http://www.focus-news.net/news/2018/01/21/2479795/afp-11-tsivilni-sa-zaginali-pri-turski-vazdushni-udari-v-siriyskata-provintsiya-afrin.html", "text": "Най-малко 11 цивилни са загинали при въздушни удари на турската армия в сирийската провинция Африн, съобщава AFP, като се позовава на данни от базираната в Лондон Сирийската обсерватория за човешки права. По-рано бе съобщено за осем загинали.Агенция „Фокус“ припомня:\r\nНеделя е вторият ден от турската операция „Маслинова клонка“, която има за цел заеманите от кюрдската организация „Народни отряди за защита“ (YPG) територии. Групировката е определяна от Анкара като крило на терористичната организация „Работническа партия на Кюрдистан“. : Цанко Цолов", "date": "2018.01.21", "title": "AFP: 11 цивилни са загинали при турски въздушни удари в сирийската провинция Африн"}
{"url": "http://www.focus-news.net/news/2018/01/21/2479796/tass-turskite-voennovazdushni-sili-sa-unishtozhili-dve-ot-pozitsiite-v-afrin-izpolzvani-za-obstrel-po-turskata-granitsa.html", "text": "Турските Военновъздушни сили са унищожили две от позициите на кюрдските „Народни отряди за защита“, които са били използвани за обстрел срещу турски градове по границата, предава ТАСС, като се позовава на информация от телевизия “A Haber”. \r\nПо-рано бе съобщено, че след обстрел срещу два турски града са ранени 55 души. Има данни и за един загинал. : Цанко Цолов", "date": "2018.01.21", "title": "ТАСС: Турските Военновъздушни сили са унищожили две от позициите в Африн, използвани за обстрел по турската граница"}
{"url": "http://www.focus-news.net/news/2018/01/21/2479797/cnn-sled-napadenieto-nad-hotel-v-kabul-sa-zaginali-18-dushi.html", "text": "18 души са загинали при нападението над хотел „Интерконтинентал“ в Кабул, съобщава CNN. По данни на вътрешното министерство на Афганистан, 14 от жертвите са чужденци, а останалите четирима – местни жители. Според талибаните, които поеха отговорност за атаката, нападателите са били петима души, докато по данни на местните власти нападателите са били четирима, всички от които са били убити в престрелка с органите на реда. \r\nАтаката на хотела и последвалата антитерористична операция на негова територия продължиха повече от 12 часа. : Цанко Цолов", "date": "2018.01.21", "title": "CNN: След нападението над хотел в Кабул са загинали 18 души"}
{"url": "http://www.focus-news.net/news/2018/01/21/2479798/faktormakedoniya-spored-balgarskoto-vmro-gartsite-ne-sa-savsem-pravi-za-imeto-makedoniya.html", "text": "Българското ВМРО излезе с официална позиция относно неделните протести засягащи името „Македония“, предава македонското издание “Фактор“. \r\nСпоред съобщението на българската партия, „ние, българите, като цяло стоим зад нашите братя в Македония относно спора за името и ние искаме решаването на този спор. Но без гняв. Никой не може да лиши хората в Македония да използват името, което са използвали нашите предци“. \r\nСпоред българската политическа формация, няма причина терминът „Македония“ да бъде изцяло изключен от името на страната. \r\n„Пътят днес е към великодушие и приятелство“, смятат още от ВМРО, като в края на своето съобщение споменават и цитат от българския писател и поет Иван Вазов, който гласи: „Македония е наша“. Така се обърнаха към гърците от българското ВМРО, отбелязва още „Фактор“.   : Цанко Цолов", "date": "2018.01.21", "title": "„Фактор“(Македония): Според българското ВМРО, гърците „не са съвсем прави за името Македония“"}
