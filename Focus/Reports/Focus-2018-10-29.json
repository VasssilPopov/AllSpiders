{"url": "http://www.focus-news.net/news/2018/10/29/2584132/afp-otteglyaneto-na-merkel-sazdava-problemi-pred-es-tvardyat-analizatorite.html", "text": "Решението на най-силния европейски лидер  Ангела Меркел да се оттегли от властта, като напусне канцлерския поста в 2021 година предвещава несигурност и евентуална парализа в Европейския съюз. Това мнение изразяват дипломати и анализатори в Брюксел, информира  AFP .  \r\nСлед като германският канцлер обяви в понеделник намерението си мнозина започнаха да си задават въпроса как Европейският съюз ще се справя с ключови проблеми като миграцията и реформите в еврозоната.   \r\n\"Никой повече няма да я слуша. Тя ще излезе незабавно от играта\", казва Себастиян Майард, директор на Институт „Жак Делор“. Той има пред вид не само решението на Меркел да се откаже от председателството на совята партия преди да напусне канцлерския пост, но и намерението й да не се занимава повече с делата на ЕС.  \"Това е груб удар за Европа\", е казал той за френската агенция.  \r\nДжулиън Раполт, анализатор в Центъра за европейска политика, смята, че поне няколко важни решения трябва да се вземат преди изборите за Европейски парламент през май. Според него има риск от „парализа на европейско равнище“. \r\nОт Европейската Комисия не смятат, че нейното оттегляне от активната политика ще доведе до парализиране на работата й. \"решението на Ангела Меркел се очакваше. То няма да промени нищо,\" е заявил за AFP представител на Комисията, пожелал анонимност.  Ивелина Ватова", "date": "2018.10.29", "title": "AFP: Оттеглянето на Меркел създава проблеми пред ЕС, твърдят анализаторите"}
{"url": "http://www.focus-news.net/news/2018/10/29/2584108/reuters-di-mayo-preduprezhdava-za-raztseplenie-v-partiyata-zaradi-gazoprovod.html", "text": "В Рим италианският вицепремиер Луиджи Ди Майо призова за единство в  партията „Движение ‘5 звезди‘”, след като тя бе принудена да се откаже от предизборното си обещание да спре международния газов проект, информира  Reuters .  \r\nБивши симпатизанти на партията от южноиталианския град Мелендуньо запалиха партийния флаг в знак на протест срещу правителственото решение да продължи проекта за трансадриатически газопровод (ТАГ), който да докара азерски природен газ в Италия през тяхното крайбрежие. \r\nВ навечерието на изборите от март „5 звезди“ обеща да се откаже от тази идея, но след месеци на обсъждания и премисляне Ди Майо призна в края на миналата седмица, че проектът ще продължи. Той призна, че Италия ще трябва да заплати глоба от 20 млрд. евро, ако се откаже от него на този късен етап.    Ивелина Ватова", "date": "2018.10.29", "title": "Reuters: Ди Майо предупреждава за разцепление в партията заради газопровод"}
{"url": "http://www.focus-news.net/news/2018/10/29/2584104/rd-pbzn-pazardzhik-bitovite-pozhari-prez-esenno-zimniya-otoplitelen-sezon-se-dalzhat-predimno-na-nebrezhnost.html", "text": "С настъпването на есенно-зимния сезон пожарната опасност рязко се увеличава, най-много от това, че масово започват да се използват отоплителни уреди. Това съобщиха за  Радио „Фокус“ – Пазарджик  от РД ПБЗН - Пазарджик. Необходимо е да се извърши проверка за състоянието на ел. инсталации, а акумулиращите печки е необходимо да са отделени на самостоятелен токов кръг. На немалко места се използват отоплителни печки с твърдо гориво. Печките трябва да се зареждат само сутрин, а сгурта да се изхвърля в негорими съдове, отстоящи на безопасни разстояния от сгради и съоръжения. Помещенията, в които ще се използват газови печки, трябва да имат естествена вентилация. Преди поставянето им същите да се проверяват за тяхната техническа изправност. Немалко пожари възникват през отоплителния сезон и в частните домове. Основна причина е небрежността. А тя се проявява именно в това оставяне без родителски контрол на деца сами в къщи с включени отоплителни или нагревателни уреди. Други причини биха могли да бъдат: претоварване на електрическата мрежа, сушене на дрехи върху акумулиращи печки или в непосредствена близост до други отоплителни уреди, оставянето на газови бутилки до отоплителни или нагревателни уреди и разпалването на печки с твърдо гориво с леснозапалими или горими течности. \r\nАлбена ЖИЛЕКОВА", "date": "2018.10.29", "title": "РД ПБЗН - Пазарджик: Битовите пожари през есенно-зимния отоплителен сезон се дължат предимно на небрежност"}
{"url": "http://www.focus-news.net/news/2018/10/29/2584105/sofiya-vazstanoveno-e-dvizhenieto-po-bul-tsar-osvoboditel.html", "text": "Възстановено е движението по бул. „Цар Освободител“. Това съобщиха за  Агенция „Фокус“  от пресцентъра на  Столична община . Заради протеста на майките на деца с увреждания по-рано бяха затворени кръстовището при СУ „Св. Климент Охридски“ и участъка от бул. „Цар Освободител“ между ул. „Раковски“ и бул. „Княз Александър Дондуков“.", "date": "2018.10.29", "title": "София: Възстановено е движението по бул. „Цар Освободител“"}
{"url": "http://www.focus-news.net/news/2018/10/29/2584106/mon-otpuska-3-mln-lv-za-profesionalni-gimnazii-koito-otkrivat-paralelki-za-spetsialnosti-s-badesht-nedostig-obzor.html", "text": "Министерството на образованието и науката ще предостави близо 3 млн. лева на професионалните гимназии, които откриват паралелки за специалности с бъдещ недостиг. Това стана ясно по време на тържествено събитие, в което се награждаваха училища от страната, които са се включили в Европейската седмица на програмирането. Министър   Красимир Вълчев  обясни, че също така ще бъдат отпуснати средства за извънкласни интереси на учениците. Той уточни, че всички ученици имат възможност да заявят своите желания за извънкласните занимания и след като се получи крайна бройка с желаещи,  децата ще се разпределят в групи, като се определя техен преподавател.  Министърът поясни, че най-често тази дейност е извършвана от самите учители. Красимир Вълчев обясни, че се прави реформа в извънкласните дейности на учениците, като се опитват да насочат интересите на децата в дисциплини, като природните науки, математика и техника, защото в тези области има най-голям спад на образователните резултати. Според него освен образователните институции, извънкласните интереси на учениците могат да се извършват и от други организации, като например стопански, общински, културни субекти.  \r\nПред журналисти министър Вълчев каза още, че министерството изготвя няколко промени, свързани с облекчаване на административната работа на учителите, като въвежда в най-големите досиета възможност за електронно опериране. Министър Вълчев допълни, че са регламентирани 200 часа допълнително обучение на учениците за преодоляване на образователни трудности. По думите му тези часове ще се финансират по Оперативна програма „Наука и растеж“. Според него това ще даде шанс на децата, които са изостанали от материала или са натрупали трудности по време на обучителния период да наваксат със знанията си. Той заяви, че в допълнителните занятия, които ще се провеждат в събота и неделя, както и през ваканциите, могат да се включат и деца, които не знаят български език.  \r\nВъв връзка с Европейската седмица на програмирането образователният министър обясни, че в нея са се включили над 24 000 деца от 55 населени места от страната. В рамките на събитието са били проведени близо 600 инициативи в учебни заведения в цялата страна, в които участниците са направили своите първи крачки в роботиката, програмирането и моделирането. По време на награждаването на най-активните участници Вълчев каза, че всяка една инициатива е била интересна и уникална, насочена към важни умения, на които ще разчитаме за в бъдеще. По думите през следващите години и десетилетия светът ще търпи дигитални трансформации и всички сектори ще бъдат провокирани от изкуствения интелект и развитието на технологиите. Той посочи, че предизвикателството пред образователните системи е да направят така, че все повече деца да придобият компютърни умения. Инициативите на европейската седмица на програмирането са били свързани с дейности, като разработване на софтуер, дизайн на игри, разработване на мобилни приложения, уеб програмиране, роботика, 3D печат и др. дейности, свързани с дигиталната компетентност. Най-голям интерес сред децата е предизвикала възможността да намират решения за мобилни телефони. \r\nМинистерството на образованието и науката отличи с различни грамоти училища от цялата страна.  \r\nДаяна ДЮЛГЕРОВА", "date": "2018.10.29", "title": "МОН отпуска 3 млн. лв. за професионални гимназии, които откриват паралелки за специалности с бъдещ недостиг (ОБЗОР)"}
{"url": "http://www.focus-news.net/news/2018/10/29/2584109/rayka-hristova-direktor-na-rb-dimitar-talev-ot-yanuari-do-dekemvri-vsichki-nashi-initsiativi-sa-posveteni-na-65-godishninata-koyato-navarshva-bibliotekata.html", "text": "От януари до декември всички наши инициативи са посветени на 65 – годишнината, която навършва библиотеката. Това каза за  Радио „Фокус“ – Пирин  Райка Христова, директор на Регионална библиотека „Димитър Талев“ – Благоевград. Тя допълни, че от една малка библиотека преди 65 години тя се превръща в основен културно-информационен център. „През ноември ще започнем с дарение от сдружението „Съвет на жените“ от Благоевград. На 1 ноември от 10.00 часа ще се даряват книги, като мотото им ще бъде „Аз чета, аз съм буден, аз предавам нататък“, каза още Райка Христова. Тя допълни, че официалното честване на годишнината ще бъде на 23 ноември, когато ще бъде открита изложба “Нашата библиотека, сърцето на четящите, търсещите и действащите хора“. „Освен това тече конкурс за рисунка, есе и стихотворение на тема \"Библиотеката – вчера, днес и утре\". На 23 ноември жури ще оцени творбите на децата и ще наградим всички победители в конкурса“, добави директорът. По думите ѝ библиотеката притежава страхотен екип, който работи от сърце и цени своите читатели. \r\nДенис НИКИФОРОВ", "date": "2018.10.29", "title": "Райка Христова, директор на РБ „Димитър Талев“: От януари до декември всички наши инициативи са посветени на 65-годишнината, която навършва библиотеката"}
{"url": "http://www.focus-news.net/news/2018/10/29/2584110/sadat-ostavi-v-aresta-obvineniyat-mazh-za-palezha-pred-apartamenta-na-burgaski-fotoreporter-obzor.html", "text": "По искане на Районна прокуратура – Бургас съдът задържа под стража Румен Я. Той е обвинен за това, че на 14 октомври около 03.25 часа в качеството си на извършител, в съучастие с Петър Б. (подбудител), е запалил чуждо имущество на значителна стойност - апартамент в Бургас, собственост на фоторепортера Борислав Пенков и електрическо табло с 27 броя електромери, и прекъсвачи, на същия етаж и адрес собственост на „Електроразпределение ЮГ“ ЕАД, на неустановена към момента стойност на нанесените щети – престъпление по чл.330, ал.1, вр.чл.20, ал.3 от НК. \r\nСпоред прокурора е налице обосновано предположение за това, че Румен Я. е извършил престъплението, в което е обвинен. Представителят на държавното обвинение бе категоричен, че обвиняемият може да се укрие или да извърши ново престъпление. Той мотивира тезата си с факта, че Румен Я. се е укрил и не е бил открит от полицията на посочените от него адреси, а също така и с предходните осъждания на обвиняемия, който е търпял ефективно наказание „лишаване от свобода“ в затвор до 06 май 2018 г. \r\nОпределението на Районен съд – Бургас подлежи на обжалване пред Окръжния съд в града.", "date": "2018.10.29", "title": "Съдът остави в ареста обвиненият мъж за палежа пред апартамента на бургаски фоторепортер (ОБЗОР)"}
{"url": "http://www.focus-news.net/news/2018/10/29/2584112/nikola-kostadinov-aktyor-i-rezhisyor-teatarat-razkriva-vsichki-vaprosi-koito-sashtestvuvat-v-choveshkata-psihika-dusha-i-zhivot.html", "text": "Театърът разкрива всички въпроси, които съществуват в човешката психика, душа и живот. Това каза за  Радио „Фокус“ – Пирин   Никола Костадинов, студент от Югозападния университет „Неофит Рилски“ – Благоевград. По думите му актьорското изкуство изследва онази психика на човека и живота, в която се задават много въпроси, на които си отговаряме на сцената. „Моето послание както към тези, занимаващи се с изкуство, така и за всички останали е да слушат душата си“, каза Никола Костадинов. Той уточни, че гледайки една пиеса, всеки получава посланието от което има нужда. „Важно е човек да слуша душата си и да се ръководи от нея. Всеки има свой различен поглед над нещата от живота, но според мен всичко зависи от нас самите“, допълни актьорът. Той добави, че актьорското майсторство и режисурата могат да се съчетават и са много близки. „Преди година завърших актьорско майсторство и хореографска режисура в Югозападния университет в Благоевград. Сам режисирах моноспектакъл, в който играя“, допълни Никола Костадинов. \r\nДенис НИКИФОРОВ", "date": "2018.10.29", "title": "Никола Костадинов, актьор и режисьор: Театърът разкрива всички въпроси, които съществуват в човешката психика, душа и живот"}
{"url": "http://www.focus-news.net/news/2018/10/29/2584107/prof-mihail-konstantinov-nezachitaneto-na-obshtestveniya-glas-i-poreditsata-ot-greshki-sled-2015-godina-shte-struvat-kantslerskiya-post-na-angela-merkel.html", "text": "Незачитането на обществения глас и поредицата от грешки след 2015 година ще струват канцлерския пост на Ангела Меркел. Това каза за  Радио „Фокус“  политическият анализатор проф. Михаил Константинов. Той припомни думи на Меркел, че партийната позиция и канцлерството вървят ръка за ръка. „Изоставяйки християндемократите, тя изоставя и своите принципи“, поясни Константинов. Според него скоро можем да видим нещо съвсем неочаквано за германската политическа сцена – националистическа, крайно дясна формация да стане съизмерима с първата политическа сила. „Бежанските потоци отварят рана в най-чувствителния германски сегмент – възрастовата граница между 18 и 30 години, където германските мъже са само 5 милиона“, каза още Константинов. „И вие им добавяте два милиона мъже без жени. Това е изключително тежък проблем. Тези мигранти са изключително слабо грамотни, те не представляват съществена работна сила, освен да изпълняват неквалифицирани дейности. И освен това на тях трябва да им се намерят жени. Всеки ден има посегателства над нежния пол, има убийства над германски момичета. В края на краищата на германците им писна от това нещо и започнаха да осъзнават какво се случва“, коментира проф. Михаил Константинов. Той добави, че на европейските избори може да се очаква силна националистическа вълна и превръщането на националистите във втора политическа сила в ЕП. По думите на политическия анализатор причината е очевидният залез на класическите европейски партии. „В същото време при социалистите се наблюдава абсолютна катастрофа, отстъпвайки от политиката си в подкрепа на по-бедните европейци и наемния труд. В цялата картина единствено националистите предлагат план за противопоставяне на бежанците и това е тяхното оръжие“, обясни Константинов.", "date": "2018.10.29", "title": "Проф. Михаил Константинов: Незачитането на обществения глас и поредицата от грешки след 2015 година ще струват канцлерския пост на Ангела Меркел"}
{"url": "http://www.focus-news.net/news/2018/10/29/2584115/afp-prezidentat-donald-tramp-obvini-mediite-v-predizboren-gnyavdokato-natsiyata-oplakva-11-te-zhertvi-ot-pitsbarg.html", "text": "След стрелбата в синагогата в Питсбърг, при която загинаха 11 души, в понеделник Тръмп обвини медиите, че разпалват „гняв“ в навечерието на междинните избори, съобщава  AFP . \r\nВ първия ден на работната седмица започна делото срещу извършителя на покушението и обвиняемият Робърт Бауърс се появи за първи път в съдебната зала в инвалидна количка.“В страната ни се шири огромен гняв, причинен отчасти от некоректното, дори погрешно предаване на новини“, обяви той в Туитър, обвинявайки критично настроените журналисти в екстремизъм в дните преди изборите в каря на тази седмица. \r\nГоворителката на президента Сара Сандърс обяви, че Тръмп и първата дама ще пътуват до Пенсилвания, за да засвидетелстват подкрепата и съпричастността си към скръбта на хората от Питсбърг.  \r\nУбийството в края на миналата седмица се прие от американското обществено мнение като най-лошата антисемитска атака в новата история на САЩ.    Ивелина Ватова", "date": "2018.10.29", "title": "AFP: Президентът Доналд Тръмп обвини медиите в предизборен „гняв“докато нацията оплаква 11-те жертви от Питсбърг"}
{"url": "http://www.focus-news.net/news/2018/10/29/2584111/sdvr-izdirva-mazha-i-deteto-na-zastrelyanata-23-godishna-zhena-ot-zhk-nadezhda.html", "text": "Във връзка с изясняването на обстоятелствата около тежко криминално престъпление, Столичната полиция издирва мъжа от снимката, съобщиха от пресцентъра на  МВР . Той се придвижва с автомобил \"Фолксваген Голф\", сив металик, с регистрационен номер СВ 46 99 АХ. Вероятно с него пътува малко дете. Молим гражданите, които ги забележат, да подадат сигнал на тел. 112 или в най-близкото поделение на МВР. Анонимността им е гарантирана. \r\nПо непотвърдена от МВР информация това е съпругът на починалата 23-годишна жена от ж.к. \"Надежда\".", "date": "2018.10.29", "title": "СДВР издирва мъжа и детето на застреляната 23-годишна жена от ж.к. \"Надежда\""}
{"url": "http://www.focus-news.net/news/2018/10/29/2584114/bivshiyat-vanshen-ministar-daniel-mitov-opravdan-zamestnikat-mu-hristo-angelichin-s-osaditelna-prisada-obzor.html", "text": "Специализираният наказателен съд оправда бившия външен министър Даниел Митов, обвинен за злоупотреба с доверие, въпреки, че в присъдата си съдът призна, че приложената процедура в министерството е била незаконосъобразна и че от нея са настъпили вреди за ведомството - не е изпълнил служебните си задължения с цел да набави облага за търговско дружество и от това МВнР е било ощетено с 494 458,03 лв. \r\nЧетири години „Лишаване от свобода“ при първоначален общ режим присъди Специализирания съд на бившия заместник-министър на външните работи Христо Ангеличин по обвинението на Специализираната прокуратура, че не е упражнил достатъчен контрол върху работата на дирекция „Управление на собствеността и материално-техническо осигуряване” във ведомството (престъпление по чл. 219 от НК). Съдът призна Ангеличин за виновен в това, че с действията си е причинил значителни щети за Министерство на външните работи в размер на 494 458,03 лева. Въпросните средства са изплатени на търговско дружество, с което Министерството на земеделието и храните е имало договор след обществена поръчка за осигуряване на въздушен транспорт, хотелски настанявания и медицински застраховки при служебни пътувания. Вместо МВнР да обяви обществена поръчка, то сключило 2 споразумения с МЗХ, по силата на които били ползвали услугите на търговското дружество чрез земеделското ведомство. \r\nПрисъдите не са окончателни и могат да бъдат обжалвани и протестирани пред Апелативния специализиран наказателен съд. \r\nСигналът срещу Митов и неговия заместник беше подаден от бившия външен министър Кристиан Вигенин (БСП.)", "date": "2018.10.29", "title": "Бившият външен министър Даниел Митов – оправдан, заместникът му Христо Ангеличин с осъдителна присъда (ОБЗОР)"}
{"url": "http://www.focus-news.net/news/2018/10/29/2584116/dots-hristina-georgieva-direktor-na-opitnata-stantsiya-po-polivno-zemedelie-v-pazardzhik-zemedelskite-stopani-tryabva-da-izpolzvat-kachestveni-semena-za-da-poluchat-dobri-dobivi.html", "text": "Едни от важните фактори, които определят добивите при зърнените култури са качествените семена, каза за  Радио „Фокус“ – Пазарджик  доц. Христина Георгиева, директор на Опитната станция по поливно земеделие в Пазарджик. Тя обясни, че в станцията се предлагат семена от ечемик „Обзор“, пшеница „Садово 1“, тритикале „Колорит“. „Нашите семена са с кълняемост над 94-95% и притежават необходимите семеконтролни документи, които гарантират тяхното качество. Земеделските стопани, които държат на качествения посевен материал, може да ги използват. Те трябва да подготвят добре почвите за предстоящата сеитба. Семената трябва да се полагат в добри легла, без много растителни остатъци. Там, където има засаждана царевица или заплевеляване на площите, те трябва да бъдат дисковани поне няколко пъти, за да може да се гарантира почистването“, коментира Георгиева. Тя допълни, че в Пазарджишки регион дори в началото на ноември е имало сеитби и са постигани добри резултати. \r\nВаня НИКОЛОВА", "date": "2018.10.29", "title": "Доц. Христина Георгиева, директор на Опитната станция по поливно земеделие в Пазарджик: Земеделските стопани трябва да използват качествени семена, за да получат добри добиви"}
{"url": "http://www.focus-news.net/news/2018/10/29/2584117/zam-predsedatelyat-na-gerb-tsvetan-tsvetanov-provede-rabotna-sreshta-s-izpalnitelniya-direktor-na-tsentara-za-evropeyski-izsledvaniya-vilfrid-martens-tomi-huhtanen.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с изпълнителния директор на Центъра за европейски изследвания \"Вилфрид Мартенс\" Томи Хухтанен. Това съобщиха от пресцентъра на  ПП ГЕРБ . Двамата обсъдиха политическата ситуация и тенденциите в Европа и мерките за противодействие на популизма в Европейския съюз. Хухтанен е в София по повод конференцията \"Технологии и единен дигитален пазар: възможности и предизвикателства\", организирана съвместно от Сдружение „Граждани за европейско развитие на България“, „Мартенс“ център и Фондация „Ханс Зайдел“.  \r\nСпоред Томи Хухтанен ключово за успеха на системните партии в Европа е провеждането на подобни конференции, които да информират гражданите за възможностите, предоставени от Съюза. Цветан Цветанов, който модерира конференцията по-рано днес, благодари за участието на Хухтанен и подчерта добавената стойност на експертния принос на „Мартенс“ център при провеждането на подобни кръгли маси по важни теми от европейския дневен ред.", "date": "2018.10.29", "title": "Зам.-председателят на ГЕРБ Цветан Цветанов проведе работна среща с изпълнителния директор на Центъра за европейски изследвания \"Вилфрид Мартенс\" Томи Хухтанен"}
{"url": "http://www.focus-news.net/news/2018/10/29/2583739/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Край черноморското крайбрежие на Крим  при разузнавателен полет е засечен самолет Boeing P-8A Poseidon на военноморските сили на САЩ. Данните за неговия маршрут са публикувани в Twitter с помощта на PlaneRadar, пише вестник  „Известия“ . \r\nПо предварителни сведения самолетът е прелетял покрай бреговете на Краснодарския край и Кримския полуостров, като в района на Севастопол той се е доближил до руския бряг на разстояние от 35 километра. След като приключил изпълнението на мисията си, в 19 ч. и 50 минути местно време той е отлетял към летището на домуване.   \r\nНа 19 октомври разузнавателен самолет Boeing RC-135U на ВВС на САЩ е извършил разузнавателен полет покрай западната граница на Русия.  \r\n***  „Срещата на върха в Истанбул между лидерите на Русия, Германия, Турция и Франция, на която се обсъждаше ситуацията в Сирия, допринесе малко конкретни резултати, но на нея се очертаха призивите, с които ще се сблъскаме за регулиране на обстановката в близкоизточната страна, пише  американският вестник The Washington Post.“ Това съобщава новият брой на деловия руски всекидневник  „Взгляд“ .  \r\nАмериканският вестник обръщал внимание на факта, че всички участници в срещата „са постигнали съгласие, че ООН трябва да подкрепи усилията за създаване на Конституционен комитет за Сирия до края на годината ». \r\nЩо се отнася до въпроса за практическото осъществяване на конституционна реформа в Сирия, The Washington Post се е усъмнил дали „тя може да се проведе в близко време“. \r\nИзданието отбелязвало, че „експертите сравняват срещата на върха с позиране пред камерите на високо равнище, което отразява засилващата се роля на Русия в заключителната фаза на конфликта в Сирия“.   \r\n„Взгляд“ припомня, че в срещата в Истанбул за разрешаване на сирийския конфликт са участвали президентите на Русия, ТУрция и Франция и канцлерът на Германия, както и че страните се изказали против сепаратистките планове, насочени срещу суверенитета на Сирийската арабска република и са призовали ООН да увеличи помощта си за тази страна. \r\n  *** \r\nb> Москва.   Пекин замисля след няколко години да построи на Южния полюс първото постоянно функциониращо летище, пише  „Независимая газета“ , като цитира данни от ТАСС.  \r\nТака ще може да се осигури редовен туристопоток и изследователски експедиции към Антарктика. \r\n\"Инфраструктурата му ще включва летателна писта и въздушен терминал. Мястото вече е избрано, но докато се появи готовото летище, ще трябва да се почака още малко“, е съобщил добре информиран източник .  \r\nЛетището ще бъде построено направо на ледника, а теренът е подбиран внимателно след няколко години проучвания. Китайците вече са построили две специални летателни писти  - през 2009 и 2010 г. Едната от тях е на три километра западно от станцията на КНР „Кунлун“. По думите на експерта вече е ударил часът Китай да създаде редовна въздушна връзка с тази точка от планетата. \r\n***  Пътническият самолет на Boeing 737 на авиокомпания „Лайън Еър“, за който Франспрес съобщи, че е изчезнал веднага щом е излетял от Джакарта, се е разбил, съобщава руският  „Ведомости“ .  \r\nСамолетът е изгубил връзка и е изчезнал от радарите 13 минути след излитането в 6,20 ч. местно време (1,20 ч. българско време). Той е летял по вътрешен маршрут. По сведения на индонезийските власти самолетът е паднал в морето. Информация е предал и екипажът на един от корабите, които са били в района на инцидента, съобщава местното радио Елшинта.", "date": "2018.10.29", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/10/29/2583718/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Японският премиер Шиндзо Абе се среща  с индийския презмиер Нарендра Моди само един ден след визитата си в Китай, което се оценява, като акт на баланс, пише японското англоезично издание  The Japan Times . \r\nМинистър-председателят на Япония покани неговия гостуващ индийски колега Нарендра Моди в живописен курорт близо до планината Фуджи за обяд в неделя само един ден след завръщането си от преговорите с лидера на Китай - стратегическия и икономическия конкурент на Индия. \r\nАбе и Моди ще проведат официална среща на високо равнище в понеделник в Токио, по време на която се очаква засилването на двустранното сътрудничество в областта на сигурността и икономиката да бъде сред приоритетите в дневния ред. \r\nНю Делхи е особено загрижен за инициативата на Китай \"Един пояс, един път\", проект, който се стреми да изгради пристанища и друга инфраструктура около Индийския океан, свързващи Азия с други части на света, който някои експерти виждат като начин за стратегическо ограничаване на Индия. Ню Делхи също се тревожи за морското разрастване на Китай в регионални води в басейна на Индийския океан. \r\nОсвен това от двамата лидери се очаква да потвърдят сътрудничеството си по концепцията за \"свободна и отворена индо-тихоокеанска стратегия\", създадена от Абе, която е насочена към разработването на висококачествена инфраструктура от Азия до Африка, като същевременно се насърчават принципите, включително свободата на корабоплаването и върховенство на закона. \r\n***  В неделя премиерите на Индия и Япония ще се уединят за двудневен разговор помежду си в къщата на Шиндзо Абе в префектура Яманаши, съобщава всекидневникът  The Times of India . \r\nВ центъра на неформалния диалог между двамата министър-председатели ще бъдат едни от най-важните геополитически теми в момента. През първия ден те ще се фокусират върху Индо-Пасифика, геополитически проект, чиито най-горещи привърженици са Индия и Япония. И за двете този регион започва от Западния бряг на Африка и свършва в Тихия океан. И двете държави поставят АСЕАН в центъра на Индо-Пасифика. \r\nТова обаче означава, че и двамата лидери трябва да работят усърдно, за да убедят останалите държави в района, че това не е изключителен клуб, създаден със САЩ и Австралия, за да се противопоставят на китайската дипломация.  \r\nИндия и Япония са готови да работят с трети държави, за да докажат, че основните им цели са инклузивност и помощ. Държавите, които искат да поканят за участие още в първите си инфраструктурни проекти, са Бангладеш, Мианмар и Шри Ланка. \r\n*** Четиристранната среща в Истанбул е била посветена на търсене на пътища за урегулиране на седемгодишния конфликт в Сирия, пише израелският вестник  Haaretz . \r\nПо време на срещата в Истанбул, турският президент Реджеп Тайип Ердоган, руският му колега Владимир Путин, президентър на Франция Еманюел Макрон и германският канцлер Ангела Меркел обсъдиха ситуацията в сирийската провинция Идлиб, предоставянето на хуманитарна помощ, проектът за  конституция и възстановяването на Сирия от конфликта, който е продължил повече от седем години, пише вестникът. Целта на това е да се изработи политическо решение, което да позволи на милиони сирийски бежанци да се завърнат у дома и да бъдат в безопасност. \r\nЛидерите в Истанбул изразиха надежда, че прекратяването на огъня в северозападната сирийска провинция Идлиб може да даде тласък на усилията за постигане на мир\", пише  изданието. Въпреки това, Срещата на върха се проведе на фона на заплахите на Турция да започнете нова  операция в северната част на Сирия в районите, контролирани от сирийските кюрдски бунтовници, продължава вестникът, като посочва, че Анкара  счита кюрдските бойци, подкрепяни от  САЩ  за терористи свързани с кюрдските бунтовници в самата Турция. \r\nСпоред вестника, основната трудност е липсата на консенсус по отношение на бъдещето на сирийския президент Башар Асад, който има подкрепата на Русия и Иран, и овладя почти цялата територия , първоначално завзета от бунтовниците  през войната, при която загинаха повече от 400 хиляди души. Западните страни осъждат Асад за това, което наричат безразборно използване на сила срещу цивилни, а Турция подкрепя бунтовниците, които се опитват да го свалят от властта\", пише вестникът. \r\n*** Думите на президента Тръмп, насочени към политическите опоненти, не са виновни за стрелбата в събота в питсбъргската синагога или бомбените атентати от миналата седмица, заяви вицепрезидента Майк Пенс, цитиран от  The Washington Examiner . \r\n\"Всеки има собствен стил и честно казано, хората от двете страни на пътеката (в Конгреса – бел ред) използват силен език за нашите политически различия\", каза Пенс пред NBC News след предизборно мероприятие в Лас Вегас. \"Но просто не мисля, че можете да го свържете с действия или заплахи от насилие\". \r\nПенс защити използването на думата \"тълпа\", за да опише демократите, които са възмутени от администрацията на Тръмп, заявявайки, че страната има горда традиция да улеснява свободното слово \r\n„И през цялата история на тази страна ние винаги сме имали енергични дебати и след това ние уреждаме тези дебати в избирателната урна \", каза той.\" Ние не ги уреждаме чрез действия или заплахи от насилие като самоделните бомби, които видяхме, изпратени до Обама, Клинтън, CNN и други. \"", "date": "2018.10.29", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/10/29/2584113/25-ot-robotite-v-sveta-sa-proizvedeni-v-es-a-20-ot-svetovnata-nauchno-razvoyna-deynost-se-sluchva-v-evropa-obzor.html", "text": "25% от роботите в света са произведени в ЕС, а 20% от световната научно-развойна дейност се случва в Европа. Това заяви еврокомисарят по цифровата икономика и общество Мария Габриел по време на конференцията „Технологии и единен цифров пазар: Възможности и предизвикателства“. Форумът предостави поле за обмен на мнения и идеи за засилване на цифровото лидерство на Европа, за да могат гражданите и бизнесът да се възползват от всички преимущества, предоставяни от цифровизацията.  \r\nПо думите на еврокомисаря, стойността  на сектора на информационните и комуникационни технологии за икономиката на Европа е нараснала близо 4 пъти през последното десетилетие. Най-високият растеж с добавена стойност в сектора сред държавите членки на ЕС се отбелязва в България, Люксембург и Полша. \r\nВеднага след откриването, комисар Мария Габриел очерта измеренията на цифровия единен пазар, постигнатото до момента и оставащите предизвикателства пред европейското лидерство в цифровизацията. Тя наблегна на няколко ключови постижения с положително влияние върху почти всеки сектор на икономиката, публичните услуги, предприятията и ежедневието на гражданите. По думите й ЕС е създал най-високите стандарти в света за защита на данните и затова има и същата амбиция за неприкосновеността на електронните съобщения. Тя допълни, че премахването на тарифите за роуминг е довело до това, че европейците ползват мобилни данни в чужбина над пет пъти повече и 2.5 пъти повече обаждания. По отношение на текущите инициативи, Мария Габриел акцентира на предстоящото премахване на необоснованото блокиране на географски принцип на онлайн продажбите от края на тази година, пакета мерки за киберсигурност, инициативата за европейски суперкомпютър, мерките срещу дезинформацията онлайн и незаконното съдържание в интернет, подкрепата за МСП и стартъпите – все инициативи, които да увеличат ползите от цифровизацията за гражданите и бизнеса.  \r\nНаред с ползите, комисарят отбеляза предизвикателствата, пред които цифровата трансформация изправя пазара на труда, неприкосновеността и сигурността.  \r\nСпоред нея анализът на големи обеми от данни, съчетан с изкуствен интелект и необходимите изчислителни мощности, може да подобри начина, по който се проектира, произвежда и доставя един продукт или услуга. Подобряването на сфери като здравеопазването, транспорта, енергетиката или публичните услуги също зависи до голяма степен от внедряването на иновации и цифрови технологии.  \r\nСпоред еврокомисаря Мария Габриел цифровият единен пазар е съвместен проект, чийто успех зависи от усилията на многото отговорни играчи. Според нея се нуждаем от приноса на техническите и академичните среди, на гражданите и бизнеса, за да се гарантира готовност за приспособяване на свой подход към скоростта на развитие на цифровите технологии. Включването в дългосрочния бюджет 2021-2027 г. на новата програма „Цифрова Европа“ с предложен бюджет 9.2 милиарда евро и всички останали заложени средства за цифровизация на обща стойност 28 милиарда евро е предварително условие, за да бъде върната Европа като лидер на световната цифрова сцена и гражданите и бизнеса да усетят реалните ползи от цифровата трансформация.  \r\nПо време на конференцията Председателят на ПГ на ГЕРБ Цветан Цветанов заяви, че 80 млн. европейски граждани нямат елементарни познания в информационните технологии. По думите му всички усилия на ЕК и държавите членки на ЕС са 70 млн. да увеличат способностите си, за да могат да отговорят на изискванията на работните места. \r\nТой уточни, че страната ни се нуждае от граждански диалог във връзка с предстоящите европейски избори. Цветанов заяви още, че това, което е заложено е от средата на януари да бъде проведен граждански диалог в цялата страна по актуални теми, свързани с образование, цифровизация, регионално развитие, защото всеки регион има своята специфика.   \r\nКметът на София Йорданка Фандъкова коментира, че предизвикателствата и възможностите в съвременния свят са зависими от свързаността между хората и институциите. По думите й Столична община е развила програма за подкрепа на стартиращите предприятия в София, както и Софийска лаборатория за иновации с цел развитие на дигиталните и предприемаческите умения на хора от 15 до 29 години, която вече функционира.  \r\nЦветелин ДИМИТРОВ", "date": "2018.10.29", "title": "25% от роботите в света са произведени в ЕС, а 20% от световната научно-развойна дейност се случва в Европа (ОБЗОР)"}
{"url": "http://www.focus-news.net/news/2018/10/29/2584118/st-komisar-ivaylo-ivanov-sdvr-26-godishniyat-mazh-izdirvan-za-ubiystvoto-v-zhk-nadezhda-e-sluzhitel-na-ohranitelna-firma-i-e-imal-zakonno-pritezhavano-orazhie.html", "text": "Полицията в София издирва 26-годишен мъж и едногодишно момиченце. Това съобщи директорът на СДВР ст. комисар Ивайло Иванов, предаде репортер на  Агенция „Фокус“ . По думите му мъжът е бивш приятел на убитата 23-годишна жена в ж.к. „Надежда“, като допреди няколко дни те са живеели заедно, но са имали проблеми. Ст. комисар Иванов обясни, че тялото й е открито от нейните родители, които не са могли да отворят вратата и затова са извикали ключар. „В 18.31 ч. сме получили сигнал, че на адреса е открито от родителите си мъртво момиче. На място веднага са насочени екипи. 23-годишното момиче е починало от огнестрелни рани“, каза още ст. комисар Иванов. По думите му издирваният 26-годишен мъж е служител на охранителна фирма и притежава законно оръжие, не е криминално проявен. Ст. комисар Иванов заяви, че през утрешния ден се очаква повече информация. \"Взети са всички мерки. Уведомена е \"Гранична полиция\", допълни той и уточни, че все още не е ясно дали 26-годишният мъж е извършител на убийството.  \r\nПроверки има във всички квартали на столицата тази вечер.", "date": "2018.10.29", "title": "Ст. комисар Ивайло Иванов, СДВР: 26-годишният мъж, издирван за убийството в ж.к. „Надежда“, е служител на охранителна фирма и е имал законно притежавано оръжие"}
{"url": "http://www.focus-news.net/news/2018/10/29/2583720/tass-rf-razpolaga-ne-s-podozreniya-a-s-fakti-za-namesata-na-sasht-vav-vatreshnite-y-raboti.html", "text": "Това е заявил в интервю за телевизионния канал „Россия 1“ министърът на външните работи на Руската федерация Сергей Лавров, информира  ТАСС .  \r\nТой е казал още, че \"не веднъж американски дипломати са били забелязвани на публични прояви на опозицията, включително и с лозунги, призоваващи към смяна на режима и т.н.“ Според Лавров „американските колеги се опитват всичко това да обърнат на шега, като говорят, че всичко ще бъде наред и отношенията ще се нормализират, но по въпроса с фактите за намеса няма никаква реакция“. \r\n\"В отговор ние им казваме, че имаме не просто някакви факти, а техен закон, който се казва Закон за подкрепа на Украйна, приет в 2015 година“. Лавров уточнява, че в съответствие с този закон Държавният департамент не просто предлага, а разпорежда да се изразходват по 20 млн. долара годишно за развитие на демокрацията в Русия. Това предвижда финансиране на руски неправителствени организации, които се стремят да „демократизират“ всички сфери на живота.   \r\nШефът на руското Външно министерство подчертал в интервюто, че „законът съществува“. Според думите му САЩ заявяват, че „се стараят да не се намесват“. \r\nВ момента всички организации, които получават финансиране по този закон, се проверяват, пояснил Лавров и добавил: „Разбира се, ако всички тези грантове отиват за това, което е записано в закона, а именно за \"развитие на демокрацията“ в Русия, това означава, промяна на вътрешната политика на страната \".  Ивелина Ватова", "date": "2018.10.29", "title": "ТАСС: РФ разполага не с подозрения, а с факти за намесата на САЩ във вътрешните й работи"}
{"url": "http://www.focus-news.net/news/2018/10/29/2583719/", "text": "От 10.00 часа в Министерство на образованието и науката министър Красимир Вълчев ще награди български училища и учители, участвали в Европейската седмица на програмирането. \r\n*** \r\nОт 16.30 часа в зала 7 на НДК министър Лиляна Павлова ще участва във форум, посветен на жените в политиката.  \r\n*** \r\nОт 09.00 часа ще се проведе извънредно заседание на Пленума на ВСС във връзка с съгласувателната процедура по проекта на Решение на Министерския съвет за одобряване на законопроект на държавния бюджет на Република България за 2019 г. и изразяване на становище относно разпоредбата на §15 от ПЗР на ПЗДБРБ за 2019 г. \r\n*** \r\nОт 10.00 часа в Гранд хотел София еврокомисар Мария Габриел, председателят на ПГ на ГЕРБ и председател на Комисията по вътрешна сигурност и обществен ред Цветан Цветанов  и кметът на София Йорданка Фандъкова ще открият конференцията „Технологии и цифров единен пазар: възможности и предизвикателства\", посветена на цифровата икономика, киберсигурността, бъдещето на работните места.   \r\n*** \r\nОт 10.00, 12.00 и 14.00 часа в Националния исторически музей (НИМ) ще се проведат учебни часове за деца в специална зала на музея, наречена „Старото школо”. Децата ще се потопят в атмосферата на Възраждането като изкарат един учебен час по „взаимоучителната метода”, въведена и прилагана от д-р Петър Берон, Неофит Рилски, Васил Априлов. \r\n*** \r\nОт 11.00 часа в Клиниката по урология в Университетската специализирана болница за лечение на онкологични заболявания зам.-министър Жени Начева ще присъства на откриването на ново поколение лазер за лечение на заболявания на простатата и пикочната система. \r\n*** \r\nОт 11.00 часа в Националния пресклуб  на БТА ще се проведе  кръгла маса на тема „Мерки за намаляване замърсяването на въздуха от автомобилите в България“, организирана от Българска национална асоциация „Активни потребители”. \r\n*** \r\nОт 11.00 часа Националният литературен музей организира панихида на гроба на Пейо К. Яворов в Централен гробищен парк – София по повод навършването на 104 години от смъртта на поета. \r\n*** \r\nОт 13.00 часа в Националния пресклуб  на БТА ще се проведе пресконференция на Национална асоциация „Българско Черноморие” по повод проект на Закон за изменение и допълнение на Закона за туризма, предложен от Министерство на туризма. \r\n*** \r\nОт 13.00 часа в сградата на КЕВР ще се проведе открито заседание за обсъждане на доклад относно заявление на „ТЕЦ – Бобов дол” ЕАД за изменение и допълнение на лицензия за производство на електрическа енергия. \r\n*** \r\nОт 13.30 часа в „София Тех Парк“, Лабораторен комплекс, зала 125, МОН организира дискусия на тема: „Комуникации и обществена ангажираност с науката“.  \r\n*** \r\nОт 15.00 часа в Нов български университет  (зала 20 на корпус 1) ще се проведе кръгла маса на тема „Тракийската ономастика в Египет: нови находки и проучвания“. \r\n*** \r\nОт 18.00 часа в зала „Славейков“ на Френския институт евродепутатът Андрей Новаков (ГЕРБ/ЕНП) ще представи първата социална мрежа за села и градове, нaсочена срещу обезлюдяването - платформата „Selovoditel”. \r\n*** \r\nОт 18.00 часа в Литературен клуб „Перото“ ще бъде представена книгата на Емануел Бергман – „Магията“. \r\n*** \r\nОт 18.30 часа в Зала № 1 на Централния военен клуб ще се проведе празничен концерт по случай Деня на бесарабските българи с участието на млади таланти от България, Бесарабия и Таврия. \r\n*** \r\nОт 18.30 часа в Гьоте-институт София,  ул. „Будапеща“ 1, ще бъде представен Докладът „Експлоатация и съпротива”, осъществен от Колектив за обществени интервенции (КОИ). \r\n*** \r\nОт 18.30 часа в Литературния клуб на Столична библиотека (пл. „Славейков“ № 4) Деян Енев ще чете откъси от своите произведения и ще разговаря с почитателите си. \r\n*** \r\nОт 20.00 часа в зала 1 на НДК ще се проведе гала-спектакъл с водещи солисти на Болшой театър. \r\n*** \r\nОт 20.0 часа в Зала „България“ ще започне клавирният концерт на пианиста Петер Бенце. \r\n*** \r\nОт 17.30 часа в Градската библиотека „Паисий Хилендарски“ ще се състои поетичен рецитал на Виктория Стефанова, озаглавен „Поклон пред Вас, будители народни!“. \r\n*** \r\nОт 18.00 часа в Народно читалище „Родолюбие“ ще бъде представена постановката на детския театър към читалището, озаглавена „Златното момиче“. Събитието е посветено на 145-годишнината от основаването на читалището. \r\n*** \r\nОт 14.00 часа кметът на Бургас Димитър Николов ще се срещне с новия посланик на Беларус Н.Пр. Александр Лукашевич и Почетния консул на Беларус в Бургас Атанас Попов. Преди срещата, от 13.45 часа  Н.Пр. Александр Лукашевич и Атанас Попов ще дадат брифинг пред сградата на Община Бургас. \r\n*** \r\nОт 09.30 часа във Варненския свободен университет ще се проведе форумът „Бъдещето на Кохезионната политика на ЕС“, който има за цел да представи новата Многогодишна финансова рамка (МФР) 2021-2027 г. и предложената от ЕК законодателна рамка за новия програмен период.  Събитието се организира от Областния информационен център.  По темата ще говорят: Андрей Новаков, евродепутат и главен преговарящ по Кохезионната политика на ЕС след 2020г. Малина Крумова, съветник на Министър-председателя в качеството си на член на работната група за опростяване на Кохезионната политика. Людмила Тозева и Маргарита Пигова, дирекция Централно координационно звено АМС \r\n*** \r\nОт 10.00 до 18.00 часа във Фестивален и конгресен център-Варна, зала № 4 (\"Пресцентър”) ще се проведе Пътуващ салон на образованието. Образователният форум се организира от Френския институт в България съвместно с Френския институт в Солун, Френското посолство в Косово, Френското посолство в Албания, Френския институт в Босна-Херцеговина, Френския институт в Сърбия и със съдействието на Агенция Campus France Париж, в следните градове: Варна, Солун, Прищина, Тирана, Сараево, Белград. \r\n*** \r\nОт 18.00 часа във Фестивален и конгресен център, зала № 4, Пътуващ салон на образованието отново ще посети Варна. \r\n*** \r\nОт 11.00 часа в Регионалния пресклуб на БТА ще се проведе пресконференция на ректора на Великотърновския университет проф. Христо Бонджолов във връзка с празничните прояви, посветени на 55 години от създаването на висшето училище. \r\n*** \r\nОт 18.00 часа в зала 30 на Младежки дом ще се проведе Празничен концерт на участници в Музикалната школа по повод Деня на народните будители.   \r\n*** \r\nОт 14.00 часа на градския стадион ще се проведе първата среща по футбол от ученическите спортни игри 2018-2019. \r\n*** \r\nОт 10.30 часа в сградата на Общинската администрация екипът на областния информационен център ще представи възможностите за кандидатстване през 2019 г. (Индикативните годишни работни програми -ИГРП) и подмярка 6.4.1 на ПРСР „Инвестиции в подкрепа на неземеделски дейности“. \r\n*** \r\nОт 11.00 часа в Заседателна зала №1 на Областна администрация Видин областният управител на Видин Албена Георгиева свиква заседание на Щаба за изпълнение на областния план за защита при бедствия и за взаимодействие с националния щаб. \r\n*** \r\nОт 17.30 часа в залата на Народно читалище „Светлина - 1922 г.“ в гр. Дунавци, община Видин, ще се проведе информационно събитие, свързано с приноса на България в спасяването на евреите от холокоста.  \r\n*** \r\nОт 18.30 часа в НЧ „Напредък-1869“ ще се проведе  концерт-спектакъл „Възраждане“ на трио „Тенорите“, съвместно със Симфоничен оркестър Враца с диригент Христо Павлов. \r\n*** \r\nОт 10.00 часа в Регионална библиотека „Дора Габе“ ще се проведе „Моето първо посещение в библиотеката“ с ДГ № 23 и ДГ №24. \r\n*** \r\nОт 10.30 и 11.30 часа в Държавен куклен театър „Дора Габе“ ще бъдат представени куклени спектакли „Таласъмът Тропалан“. \r\n*** \r\nОт 14.00 и 15.00 часа в Държавен куклен театър „Дора Габе“ще се проведат куклени спектакли „Пинокио“. \r\n*** \r\nОт 11.30 часа в Мазаковата къща с богата културна програма ще бъдат отбелязани 170 години от рождението на майор Стефан Мазаков.  \r\n*** \r\nОбщина Кюстендил е домакин на Шестата работна среща между бизнеса и местната власт на АБТТА. От 10.30 часа в залата на парк-хотел „Кюстендил“ ще се състои пресконференция на Управителния съвет на АБТТА и кмета на Община Кюстендил Петър Паунов.  \r\n*** \r\nОт 11.30 часа Окръжен съд ще заседава по дело за конфискация на имущество на Пламен Галев и Ангел Христов, техните съпруги и управляваните от тях дружества.  \r\n*** \r\nОт 17.30 часа читалище „Братство” ще бъде домакин на първата самостоятелна изложба на Светла Лазарова. \r\n*** \r\nОт 10.00 часа в заседателната зала на Младежкия дом ще започнат Трийсет и осми краеведски четения, посветени на 1 ноември и на 330-годишнината от Чипровското въстание. \r\n*** \r\nОт 11.00 часа в ПГА „Цанко Церковски“ ще се проведе официалното откриване на обновената сграда на училището. От 15.00 часа в Общината ще има и заключителна пресконференция по проекта. \r\n*** \r\nОт 14.00 часа в Регионалния пресклуб на БТА ще се проведе пресконференция на председателя на СДС Румен Христов. \r\n*** \r\nВ Медицински университет – Плевен ще се проведе национална научна сесия „70 години Медицински колеж“. \r\n***   \r\nОт 09.00 часа в зала 1 на Апелативния съд ще се проведе заседание по делото, образувано по жалба на подсъдимата В.Д. срещу постановената от Окръжен съд – Пловдив присъда от 3 години лишаване от свобода и глоба от 14 280 лева.  \r\n*** \r\nОт 09.00 часа в зала 2 на Окръжния съд ще се проведе заседание по делото срещу Йорданка Д. и Вълко З., обвинени в съучастие в извършването на измама с документи с невярно съдържание.  \r\n*** \r\nОт 09.30 часа в зала 5 на Окръжния съд ще се проведе заседание по делото срещу Нели К. и Фанка Д., обвинени в измама и присвояване на големи суми пари.  \r\n*** \r\nОт 13.30 часа в зала 10 на Окръжния съд ще се проведе заседание по делото срещу Станимир П., обвинен в притежание с цел разпространение на високорискови наркотични вещества, както и че е управлявал моторно превозно средство след употреба на наркотични вещества.  \r\n*** \r\nОт 11.00 часа в ОДМВР -Русе, на бул. „Генерал Скобелев“ 49, ще се състои месечен брифинг на директора на ОДМВР-Русе старши комисар Теодор Атанасов. \r\n*** \r\nОт 11.00 часа в централния офис на ГЕРБ в Русе, който се намира в търговски комплекс „Родина“ на ул. „Чипровци” 2, народните представители от ГЕРБ Пламен Нунев и Светлана Ангелова ще имат приемна за граждани. \r\n*** \r\nОт 10.00 часа народният представител от ГЕРБ и заместник – председател на Комисията по образование в Народното събрание Галя Захариева ще се срещне с граждани в  офиса на ГЕРБ на ул. „Цар Освободител“ № 17. \r\n*** \r\nОт 11.00 часа в голямата зала на МБАЛ „Д-р Иван Селимински“ – Сливен ще се проведе занятие на училището за родители към болницата. \r\n*** \r\nОт 16.00 часа в Регионалния исторически музей „Стою Шишков“ ще бъде открита фотодокументалната изложба „Христо Попконстантинов – виден родоповед, книжовник и общественик“, която се посвещава на Деня на народните будители и 160-годишнината от неговото рождение. \r\n*** \r\nОт 11.00 часа в Регионалния пресклуб на БТА ще се проведе пресконференция на Съюза на учените - Стара Загора. \r\n*** \r\nОт 18.00 часа в Драматичен театър – Търговище ще се проведе Концерт, посветен на Деня на народните будители под наслов „Обичам те, Българийо!“. \r\n*** \r\nОт 10.00 часа народният представител от ПП ГЕРБ Радостин Танев ще се срещне с жители на града на адрес ул. „П.К. Яворов” № 7. \r\n*** \r\nОт 14.00 часа в зала 203 на общината ще се проведе приемен ден на кмета на Шумен.", "date": "2018.10.29", "title": "Предстоящи събития в страната за 29 октомври (Агенция „Фокус“)"}
{"url": "http://www.focus-news.net/news/2018/10/29/2583721/afp-v-braziliya-foyerverki-i-znamena-za-pobedata-na-bolsonaro-na-prezidentskite-izbori.html", "text": "Десният Жаир Болсонаро, който е бивш армейски капитан, е избран за президент на Бразилия, съобщи  AFP . В неделя той победи опонента си от левицата Фернандо Хадад на втория тур от президентската надпревара, след силно поляризирана предизборна кампания. \r\nПоддръжниците му се изсипаха на улиците около дома му в Рио де Жанейро, с фойерверки и бразилски знамена. \r\nСпоред първите официални данни 63-годишният Болсонаро печели 55.7 процента от гласовете на 147 милиона бразилци, регистрирани избиратели. \r\nТой ще встъпи в длъжност на 1 януари 2019 година. \r\nВъпреки че отблъскваше мнозина с откритата си подкрепа за бившия военен диктаторски режим, Болсонаро успя да овладее дълбоко натрупания народен гняв срещу истаблишмънта и това му донесе победата.  \r\n55-годишният Хадад, който е бивш кмет на Сао Пауло, успя да скъси дистанцията с конкурента си на втория тур, но това не бе достатъчно за кандидата на Работническата партия да замени в президетското кресло осъдения за корупция предишен държавен глава Луис Инасио да Силва. \r\nБолсонаро проведе цялата си кампания през социалните медии, след като през септември бе намушкан в корема по време на един митинг и трябваше да прекара в болница три седмици. В неделя той гласува във Военната академия на Рио де Жанейро.   Ивелина Ватова", "date": "2018.10.29", "title": "AFP: В Бразилия фойерверки и знамена за победата на Болсонаро на президентските избори"}
{"url": "http://www.focus-news.net/news/2018/10/29/2583722/", "text": "Британският министър, отговарящ за Европа, сър Алън Дънкан, в неделя започна визитата си в Турция. Той ще участва в тържествата по повод 95-тия рожден Ден на Републиката и на откриването на новото мегалетище в Истанбул, съобщава  Anadolu Agency . \r\nТой ще бъде заедно с президента Реджеп Таийп Ердоган и външния министър Мевлют  Чавушоглу на церемонията по откриване на летището. Новата придобивка “допринася за ролята на Истанбул като един от водещите транзитни хъбове на света \". \r\nПри пристигането си Дънкан каза:“Това наистина е исторически момент за Турция – в един и същи момент да отбележи Деня на Републиката и да открие съвършено нов тип международно летище. Аз съм горд да представлявам Великобритания в Истанбул,” и допълни, че “Турция винаги е била и ще бъде близък съюзник и пирятел на Обединеното кралство,”  \r\nКапацитетът на летището е 90 милиона пътници. Първият етап от неговото изграждане е 6-милиарда евро (7.2 милиарда долара). То е построено за три години чрез публично-частно партньорство и е сред мегапроектите, планирани като част от програмата на Турция за тържествата за 100-годишнината от създаването на Турската Република през 2023 година.  В понеделник като част от тази първа фаза ще бъдат пуснати в експлоатация две писти с дължина съответно от 3,750 и 4,100 метра. \r\nЗа тържествата  в понеделник се очакват повече от 50 чуждестранни лидери, министри, политици.   Ивелина Ватова", "date": "2018.10.29", "title": "Anadolu Agency: Британският министър за Европа на посещение в Турция"}
{"url": "http://www.focus-news.net/news/2018/10/29/2583723/izvestiya-kray-bregovete-na-krim-e-zasechen-amerikanski-razuznavatelen-samolet.html", "text": "Край черноморското крайбрежие на Крим  при разузнавателен полет е засечен самолет Boeing P-8A Poseidon на военноморските сили на САЩ. Данните за негоивя маршрут са публикувани в Twitter с помощта на PlaneRadar, пише вестник  „Известия“ . \r\nПо предварителни сведения самолетът е прелетял покрай бреговете на Краснодарския край и Кримския полуостров, като в района на Севастопол той се е доближил до руския бряг на разстояние от 35 километра. След като приключил изпълнението на мисията си, в 19 ч. и 50 минути местно време той е отлетял към летището на домуване.   \r\nНа 19 октомври разузнавателен самолет Boeing RC-135U на ВВС на САЩ е извършил разузнавателен полет покрай западната граница на Русия.   Ивелина Ватова", "date": "2018.10.29", "title": "„ Известия“: Край бреговете на Крим е засечен американски разузнавателен самолет"}
{"url": "http://www.focus-news.net/news/2018/10/29/2583725/", "text": "Парите от „Полимери“ АД са отивали в офшорки на семейство Баневи и по този начин предприятието е било източвано. Общият размер на присвоеното от семейство Баневи имущество е над 1.5 млн. лева, а нанесената за държавата щета е половин милион лева. Това стана ясно по време на брифинг в Специализираната прокуратура. Семейство Николай и Евгения Баневи, които бяха арестувани в петък сутринта в град Ница, са с повдигнати обвинения за престъпно сдружаване за периода 2009-2018 г. и за присвояване и данъчни престъпления в периода 2010-2011 г. Обект на разследване са и други предприятия на Баневи, сред които „Елма-Троян“ и завода в Костенец, който е продаден на КТБ през 2012 г. \r\nНаблюдаващият прокурор Мария Дойчева обясни, че източването на предприятието е ставало като парите от продаваните в чужбина стоки се превеждали не на сметката на завода, а към сметки на фирми, контролирани от фамилията Баневи, както и чрез взимане на пари на ръка от касата на завода. Доказателствата са открити в офиси на Баневи и особено в дома им в София. В „имението“ на сем. Баневи са открити оригиналните документи на офшорките използвани за източване на предприятия и много ценности, а сигналът за престъпната им дейност е получен от сигнализираща справка на ГД „Национална полиция“ миналия месец. Прокурор Дойчева допълни, че след започване на работата на прокуратурата по случая са били изискани всички спрени, висящи в страната дела по този случай. \r\nЗам.-главният прокурор Иван Гешев заяви, че делото „Полимери“ ще онагледи бандитската приватизация в страната ни. „Терминът, който употреби един колега, е обезкостяване. Може би това нагледно на жаргон онагледява цялата ситуация, от първата вълна на масовата приватизация се придобиват предприятия. Към този момент държавата не е обвързала това по никакъв начин, с какъвто и да е контрол последващ, нито дали ще се развиват тези предприятия, нито дали ще се инвестира в тези предприятия, нито дали ще се увеличават работни места, абсолютно нищо. Някой ти подарява едно предприятие“, каза зам.-главният прокурор Иван Гешев.  \r\nНа въпрос защо чак сега се предприемат действия по случая с приватизираното предприятие „Полимери“ прокурор Гешев заяви, че за да стигне до някаква обективна картинка на мащабна престъпна дейност Специализираната прокуратура трябва да има поглед върху териториалния обхват на цялата страна и да сглоби картинката от пъзела. Гешев обясни още, че не може да носи отговорност за чужди действия. Според него Специализираната прокуратура си върши работата както трябва и не може да носи отговорност за някой, който не си е свършил работата или е трябвало да си свърши работата.  \r\nМеждувременно в писмо семейство Баневи, които преди два дни бяха арестувани в Ница, отрекоха да са се крили и да притежават имение във френския град. Те остро възразяват срещу начина, по който са били арестувани в момент, в който с трите си деца са били на път за София. Те твърдят, че след арестуването им децата са оставени безпризорни на летището почти без пари, а вече 3 дни са без надзор в наетата от родителите къща, където са успели да се върнат. От писмото става ясно, че адвокатите на семейството ще внесат възражения по обвиненията на Специализираната прокуратура.", "date": "2018.10.29", "title": "Парите от „Полимери“ АД са отивали в офшорки на семейство Баневи, а държавата е ощетена с половин милион лева (ОБЗОР)"}
{"url": "http://www.focus-news.net/news/2018/10/29/2583724/vzglyad-v-sasht-dadoha-otsenka-za-priklyuchiliata-sreshta-na-varha-v-istanbul-za-siriya.html", "text": "„Срещата на върха в Истанбул между лидерите на Русия, Германия, Турция и Франция, на която се обсъждаше ситуацията в Сирия, допринесе малко конкретни резултати, но на нея се очертаха призивите, с които ще се сблъскаме за регулиране на обстановката в близкоизточната страна, пише  американският вестник The Washington Post.“ Това съобщава новият брой на деловия руски всекидневник  „Взгляд“ .  \r\nАмериканският вестник обръщал внимание на факта, че всички участници в срещата „са постигнали съгласие, че ООН трябва да подкрепи усилията за създаване на Конституционен комитет за Сирия до края на годината ». \r\nЩо се отнася до въпроса за практическото осъществяване на конституционна реформа в Сирия, The Washington Post се е усъмнил дали „тя може да се проведе в близко време“. \r\nИзданието отбелязвало, че „експертите сравняват срещата на върха с позиране пред камерите на високо равнище, което отразява засилващата се роля на Русия в заключителната фаза на конфликта в Сирия“.   \r\n„Взгляд“ припомня, че в срещата в Истанбул за разрешаване на сирийския конфликт са участвали президентите на Русия, ТУрция и Франция и канцлерът на Германия, както и че страните се изказали против сепаратистките планове, насочени срещу суверенитета на Сирийската арабска република и са призовали ООН да увеличи помощта си за тази страна.  Ивелина Ватова", "date": "2018.10.29", "title": "„Взгляд“:  В САЩ дадоха оценка за приключилиата среща на върха в Истанбул за Сирия"}
{"url": "http://www.focus-news.net/news/2018/10/29/2583728/", "text": "Пекин замисля след няколко години да построи на Южния полюс първото постоянно функциониращо летище, пише  „Независимая газета“ , като цитира данни от ТАСС.  \r\nТака ще може да се осигури редовен туристопоток и изследователски експедиции към Антарктика. \r\n\"Инфраструктурата му ще включва летателна писта и въздушен терминал. Мястото вече е избрано, но докато се появи готовото летище, ще трябва да се почака още малко“, е съобщил добре информиран източник .  \r\nЛетището ще бъде построено направо на ледника, а теренът е подбиран внимателно след няколко години проучвания. Китайците вече са построили две специални летателни писти  - през 2009 и 2010 г. Едната от тях е на три километра западно от станцията на КНР „Кунлун“. По думите на експерта вече е ударил часът Китай да създаде редовна въздушна връзка с тази точка от планетата.   Ивелина Ватова", "date": "2018.10.29", "title": "„Независимая газета“: Китайските власти планират да строят постоянно летище на Антарктида"}
{"url": "http://www.focus-news.net/news/2018/10/29/2583726/mia-turtsiya-obstrelva-pozitsii-na-kyurskite-militsii-v-siriya.html", "text": "В неделя турски военни са открили артилерийски огън по позиции на кюрдските милиции, поддържани от САЩ, в Сирия, Анкара ги е обявила за терористични групи, информира македонската агенция  МИА , цитирайки Анадолската телеграфна агенция. \r\nПозициите са били в региона на северносирийския град Кобани, източно от река Ефрат. Ударите се случват ден след като турският президент бе домакин на срещата на върха за сирийския конфликт, на която заедно с лидерите на Русия, Франция и Германия прие съвместното комюнике да работят „заедно за да се създадат условия за мир и стабилност в Сирия“.  Ивелина Ватова", "date": "2018.10.29", "title": "МИА: Турция обстрелва позиции на кюрските милиции в Сирия"}
{"url": "http://www.focus-news.net/news/2018/10/29/2583727/the-guardian-v-ivitsata-gaza-sa-ubiti-tri-detsa.html", "text": "В Ивицата Газа са били убити три момчета на възраст между 12 и 14 години при израелски въздушни удари, са съобщили палестински медици, пише британският  The Guardian , като цитира АР. \r\nСпоред съобщения от израелската армия от въздуха са били ударени трима палестинци, които са се доближили до граничната ограда.  \r\nСпоред палестинските медици децата са били убити при въздушен удар на Израел в югоизточната част на Ивицата Газа. \r\nОт израелската армия съобщават, че от въздуха са ударени трима палестинци, които  в неделя се доближили до граничната ограда и „очевидно се опитвали да сложат“ експлозив на нея.   Ивелина Ватова", "date": "2018.10.29", "title": "The Guardian: В Ивицата Газа са убити три деца"}
{"url": "http://www.focus-news.net/news/2018/10/29/2583730/the-telegraph-v-shri-lanka-edin-ubit-konstitutsionalnata-kriza-eskalira.html", "text": "Поддръжниците на новоназначения премиер на Шри Ланка Махинда Раджапакса са разгонени от специалните сили и полицията, след като официалната охрана на победения министър Арджуна Ранатунга е стрелял и ранил трима души, пише подробно лондонският  The Telegraph .  \r\nКонституционална криза завладява Шри Ланка след като в неделя президентът, шокиращо за всички уволни премиера си, а недоволството избухна в насилие, при което в столицата Коломбо един човек беше убит и двама ранени.   Ивелина Ватова", "date": "2018.10.29", "title": "The Telegraph: В Шри Ланка един убит, конституционалната криза ескалира"}
{"url": "http://www.focus-news.net/news/2018/10/29/2583732/the-times-pakistan-osvobodi-talibanski-lideri.html", "text": "Молла Абдул Гхани Барадар е преминал границата и се е върнал в Афганистан, пише британският  The Times .  \r\nТой и още един командир, заемащ висок пост сред талибаните, са били освободени от затвора в Пакистан, което, според наблюдателите, ще окаже виляние върху мирните преговори между бойците и САЩ. \r\nМолла Абдул Гхана Барадар, който бе втори по ранг в йерархията на талибаните, беше пленен при съвместна американско-пакистанска операция и прекара осем години в затвора, но миналата седмица тихо-мълком бе осовободен в Карачи. Другият пуснат на свобода талибан е молла Абдул Самад Сани.   Ивелина Ватова", "date": "2018.10.29", "title": "The Times: Пакистан освободи талибански лидери"}
{"url": "http://www.focus-news.net/news/2018/10/29/2583731/", "text": "„Ислямска държава“ се завръща, след като нейните бойци убиха по жесток начин четирима души в полицейски участък в Либия, пише  The Daily Express . \r\nКакто съобщават местните власти, нападението се е случило в централните части на Либия.  \r\nОт Градския съвет на Ел-Джуфра са написали послание във Фейсбук, което гласи „ Четирима души от района на ал-Фукаха умряха вследствие на нападение. Сред тях е и синът на председателя на местния съвет в окръг Джуфра.“   Ивелина Ватова", "date": "2018.10.29", "title": "The Daily Express: „Ислямска държава“ се завръща"}
{"url": "http://www.focus-news.net/news/2018/10/29/2583733/trus-vav-vrancha-razlyulya-i-severna-balgariya-obzor.html", "text": "Земетресение с магнитуд около 5,5 по Рихтер в румънската област Вранча, регистрирано в 3.38 часа в събота срещу неделя през нощта, бе усетено и в Украйна, Молдова и България. В столицата Букурещ не са регистрирани щети, според Службата за бедствия и спешни случаи. Много хора обаче са се изплашили от силния трус. По данни на Европейско-средиземноморският сеизмологичен център той е бил с магнитуд 5.8, на 136 км северно от Букурещ и на дълбочина 153 км. Информацията на Националния институт по геофизика, геодезия и география (НИГГГ) към БАН сочи, че през изминалата нощ са регистрирани няколко земетресения в Румъния, най-силното от които е с магнитуд 5,5.  \r\nУ нас трусът е усетен главно в населените места в Северна България, сред които: Велико Търново, Свищов, Русе, Търговище, Силистра, Варна, Добрич, Шумен, Видин, Плевен. От НИГГГ информираха, че няма данни за нанесени щети, паднали, предмети или уплаха сред гражданите. Не са постъпвали и сигнали във връзка със земетресението в районите противопожарни служби. Сеизмолозите уточняват, че при подобен магнитуд не се изключва възможността и за вторични трусове.  \r\n„Фокус“ припомня: Румънският окръг Вранча е известен с голямата си сеизмична активност. Най-силното земетресение, регистрирано в района за последните десетилетия е от 1986 г., когато трус с магнитуд от 7.9 по Рихтер разтърсва Румъния и България. То е усетено дори в Италия, Гърция, Полша и Унгария и причинява смъртта на 150 души, а 558 са ранени. Пострадали са над 55 000 сгради. В България най-значителни щети нанася земетресението от 1977 г. с магнитуд 7,4. Най-силно е засегнат град Свищов, където загиват над 130 души, а ранените са над 140. Разрушени са много промишлени и 355 жилищни сгради, а 463 са силно повредени. При това земетресение жертвите в Румъния са над 1600 души, повечето от тях в Букурещ.", "date": "2018.10.29", "title": "Трус във Вранча разлюля и Северна България (ОБЗОР)"}
{"url": "http://www.focus-news.net/news/2018/10/29/2583737/vedomosti-kray-dzhakarta-se-e-razbil-patnicheskiyat-samolet-boeing-737.html", "text": "Пътническият самолет на Boeing 737 на авиокомпания „Лайън Еър“, за който Франспрес съобщи, че е изчезнал веднага щом е излетял от Джакарта, се е разбил, съобщава руският  „Ведомости“ .  \r\nСамолетът е изгубил връзка и е изчезнал от радарите 13 минути след излитането в 6,20 ч. местно време (1,20 ч. българско време). Той е летял по вътрешен маршрут. По сведения на индонезийските власти самолетът е паднал в морето. Информация е предал и екипажът на един от корабите, които са били в района на инцидента, съобщава местното радио Елшинта.  Ивелина Ватова", "date": "2018.10.29", "title": "„Ведомости“: Край Джакарта се е разбил пътническият самолет Boeing 737"}
{"url": "http://www.focus-news.net/news/2018/10/29/2583734/petrich-otbelyaza-tarzhestveno-106-ata-godishnina-ot-osvobozhdenieto-na-grada-ot-osmansko-robstvo-obzor.html", "text": "Петрич отбеляза тържествено 106-ата годишнина от освобождението на града от османско робство (ОБЗОР) \r\nПетрич. Петрич отбеляза тържествено 106-ата годишнина от освобождението на града от османско робство. Празничната програма започна с историческа възстановка, която се проведе на поляната до храм „Св. Илия” в квартал „Виздол”. След края ѝ през града премина шествие, в което се включиха всички участници във въсзстановката. То продължи до централния площад на града, където започна концерт с участието на народни изпълнители и състави от Община Петрич. Специални гости на честването бяха Бойка Дангова, Росица Кирилова и Орлин Горанов. След края на музикалната програма от сградата на Общинска администрация Петрич до центъра тръгна друго шествие, което бе предвождано от Националната гвардейска част. В него се включиха още председателят на Народното събрание Цвета Караянчева, кметът на Община Петрич Димитър Бръчков, Негово Високопреосвещенство Неврокопският митрополит Серафим, областният управител Бисер Михайлов, депутати, кметове на съседни общини, представители на общинските съвети в Петрич и Сандански и много други. Крайна точка на шествието бе централният площад, където се проведе тържествена заря – проверка. Председателят на парламента Цвета Караянчева прие рапорта на командващия майор Илиян Илиев. В словото си пред присъстващите тя заяви, че днес е особен ден в най-новата история на Петрич и цяла Пиринска Македония, защото днес скланяме глави пред подвига на героите, принесли в жертва пред олтара на Отечеството живота и въжделенията си за свобода, равенство и братство. „Тази вечер ни събира 106-годишнината от победоносната Балканска война и освобождението на Петрич. Тази война мобилизира чутовна национална енергия и всенароден подем, пред който днешните ни житейски тегоби изглеждат нищожни и мимолетни”, каза още Цвета Караянчева. Тя добави, че свещената Балканска война е война за национално самоопределяне, война за правото да сме свободни със защитени граници и достойно бъдеще.  \r\nОт своя страна кметът на Община Петрич Димитър Бръчков посочи, че преди 106 години в Петрич отекват стъпките на капитан Никола Парапанов. „Това са стъпките на свободата ни. Една несправедливост е унищожена, а България си връща и последното късче земя. Всяка достолепна история се пише с героизъм, смелост, идеали”, посочи кметът. Той добави, че една история винаги вдъхновява за нови хоризонти и нови върхове, а историята на Петрич ще продължава да разказва за една непримиримост, решителност, гордост и пламенен патриотизъм. Димитър Бръчков честити празника на всички жители на общината, обръщайки се към тях с апел да бъдат будни граждани, които тачат своята история.  \r\nВ края на тържествата бяха поднесени венци в знак на признателност пред паметника на освободителя на Петрич капитан Никола Парапанов. Тържествата бяха уважени от стотици жители и гости на Община Петрич. Председателят на Народното събрание. Цвета Караянчева подари на кмета Димитър Бръчков плакет от годината на европредседателството на България. \r\nЛивия НИНОВА", "date": "2018.10.29", "title": "Петрич отбеляза тържествено 106-ата годишнина от освобождението на града от османско робство (ОБЗОР)"}
{"url": "http://www.focus-news.net/news/2018/10/29/2583736/", "text": "Пътнически самолет на индонезийската авиокомпания „Лайън“ е изчезнал в понеделник в ранните часове, съобщава  френската телеграфна агенция  Франспрес . \r\nТова се е случило веднага щом е напуснал летището на столицата Джакарта, по сведения от авиационните власти на страната. В момента се предприемат операции по издирването и спасяването му.  Ивелина Ватова", "date": "2018.10.29", "title": "Франспрес: Пътнически самолет на индонезийската авиокомпания „Лайън“ е изчезнал"}
{"url": "http://www.focus-news.net/news/2018/10/29/2583729/pravitelstvoto-odobri-byudzhetnite-zakoni-za-sledvashtata-godina-obzor.html", "text": "На извънредно неделно заседание правителството одобри трите проектозакона за следващата година - за държавния бюджет, за държавното обществено осигуряване и за НЗОК. Премиерът Бойко Борисов определи Бюджет 2019 като един от най-амбициозните от началото на Прехода. Той обърна внимание, че бюджетът отговаря на предизборните обещания на управляващите и на коалиционното споразумение с „Обединени патриоти“. „Държавата никога не е била в по-добра кондиция от сега. Тези, които са срещу сегашното управление на практика са и срещу устойчивото развитие на икономиката и обществото в България“, заяви министър-председателят. „Както казва Владислав Горанов: „когато цифрите говорят, и най-големите критици трябва да се съобразят с това“. Не че им казвам да запазят радиомълчание, а да говорят в цифри“, коментира Бойко Борисов. Над 2 часа министрите от кабинета „Борисов 3“ обсъждаха бюджетните закони. След одобряването им в Министерски съвет, следващата седмица ще бъдат внесени в деловодството на Народното събрание. Предстои разглеждането им на първо и второ четене в парламентарните комисии и в пленарна зала. \r\nЗаконопроект за държавния бюджет \r\nПриоритетите на Бюджет 2019 са социалната политика, образованието, отбраната и политиката по доходите. Финансовият министър Владислав Горанов заяви, че бюджетът гарантира изпълнението на поетите от правителството ангажименти и през следващата година. Той отрече бюджетът да има нещо общо с европейските избори. „Всеки бюджет е политически документ. Няма как в него да няма политика. През изборите се определя кой носи отговорност за изпълнителната власт, а догодина нямаме такива избори“, коментира Владислав Горанов.  \r\nВ бюджета за следващата година е заложен дефицит от 0.5% от БВП. Очаква се приходите в бюджета да бъдат 43, 8 млрд. лева, а през 2021 година да достигнат 47,5 млрд. лева. Ставките на корпоративните данъци и тези на данъците върху доходите на физическите лица ще се запазят. Разходите през 2019 г. ще бъдат 44,4 млрд. лева, а през 2021 година се очаква да достигнат до 47, 5 млрд. лева.  \r\nПредвидени са 40,4 млн. лева за помощи за отопление, с 50% повече в сравнение с 2018 година. 150 млн. лева ще се отпуснат за хората с увреждания, а 7 млн. лева за децата сираци без право на наследствена пенсия.  \r\nПрез следващата година разходите за отбрана ще достигнат 1,8 млрд. лева, което е 1,58% от БВП на страната. Средствата ще се разпределят по проектите за модернизация на ВВС, Сухопътни войски и ВМС.  \r\nМинималната работна заплата ще се увеличи от 510 на 560 лева. С 10% повече са парите за заплати и осигурителни вноски на държавните служители. С 20% по-високи ще бъдат заплатите на учителите, а тези на непедагогическия персонал с 10%. Увеличение ще има и при средствата, отпускани за хранене на учениците от първи до четвърти клас. С над половин милиард лева повече средства ще има и за общините.  \r\nПрез 2019 година се очаква държавният дълг да намалее от 22,2 на 20 млрд. лева. Така България ще бъде с третия най-нисък дълг в ЕС. Консолидираният дълг на сектор „Държавно управление“ ще бъде в диапазона 24,3-23,5 млрд. лева.  \r\nЗаконопроект за бюджета на държавното обществено осигуряване \r\nСоциалният министър Бисер Петков заяви, че проектобюджетът на държавното обществено осигуряване гарантира финансовата устойчивост на осигурителната система. „Бюджетът на ДОО за следващата година гарантира адекватността на всички осигурителни плащания“, обяви той. \r\nОт 1 юли догодина пенсиите ще се увеличат с 5.7%. Минималният размер на пенсията за осигурителен стаж и възраст ще се повиши на 219,43 лева. От същата дата максималният размер на получаваните една или повече пенсии се увеличава от 910 на 1200 лева. Мярката се прилага за всички пенсии, без оглед на момента на отпускането им. През 2019 година за изплащане на пенсии са предвидени 9,9 млрд. лева или с над 533 млн. лева в повече в сравнение с настоящата година. Процентът за всяка година осигурителен стаж в пенсионната формула ще се увеличи от 1,169 на 1,2. \r\nМаксималният осигурителен доход ще се повиши от 2600 на 3000 лева. Повишение има и при минималния осигурителен доход за самоосигуряващите се лица- от 510 на 560 лева. Най- значително е увеличението за земеделските стопани и тютюнопроизводители от 350 на 560 лева. Размерът на осигурителната вноска за фонд „Пенсии“ ще се запази. При изчисляването на индивидуалния коефициент за пенсиониране ще се взема осигурителният доход за времето от 2000 година.  \r\nЗаконопроект за бюджета на НЗОК \r\nЗдравният министър Кирил Ананиев обяви, че за първи път през следващата година бюджетът за здравеопазване ще надхвърли 5 млрд. лева. Той подчерта, че бюджетът ще осигури устойчивост, стабилност и предвидимост в развитието на общественото здраве и осигуряване. Според него през 2019 година ще има ефективност във функционирането на здравната система, както и по-висок контрол. „Критиката, която чувам от определени политически сили, че се дават едни пари, а срещу тези пари няма контрол - не е вярна. Сърцевината на повечето промени е контролът в системата“, каза още Кирил Ананиев.  \r\nСредствата за здравеопазване в бюджета ще бъдат 5,2 млрд. лева или 4,5% от БВП. Увеличението спрямо 2018 година е 547 млн. лева. Предвидени са близо 4,3 млрд. лева приходи и трансфери в бюджета на НЗОК за догодина, от които 2,8 млрд. лв. са приходи от здравноосигурителни вноски и 1,4 млрд. лв. са трансфери за здравно осигуряване. Общо текущите разходи са в размер на 4,2 млрд. лв., което представлява увеличение с 476,9 млн. лв. спрямо Закона за бюджета на Националната здравноосигурителна каса за 2018 г. Средствата за здравноосигурителни плащания са в размер на 4,1 млрд. лв., което представлява увеличение с 454 млн. лв. спрямо Закона за бюджета на Националната здравноосигурителна каса за 2018 г. 2,5 млрд. лева ще отпусне държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ - 250 млн. лева; за медико-диагностична дейност - 90 млн. лева; за болнична медицинска помощ - 2 млрд. лева). 167 млн. лева са предвидени за дентални дейности, а 1,2 млрд. лева за лекарства и медицински изделия. 160,4 млн. лева ще се дадат за здравноосигурителни плащания за медицинска помощ. Предвидено е всеки месец Министерството на здравеопазването да отпуска на НЗОК 43 млн. лева за разходи. През 2019 година здравната осигурителна вноска от 8% ще се запази. \r\nБиляна ИВАНОВА", "date": "2018.10.29", "title": "Правителството одобри бюджетните закони за следващата година (ОБЗОР)"}
{"url": "http://www.focus-news.net/news/2018/10/29/2583738/pregled-na-nyakoi-osnovni-temi-v-britanskiya-pechat-agentsiya-fokus.html", "text": "В Ивицата Газа са били убити три момчета на възраст между 12 и 14 години при израелски въздушни удари, са съобщили палестински медици, пише британският  The Guardian , като цитира АР. \r\nСпоред съобщения от израелската армия от въздуха са били ударени трима палестинци, които са се доближили до граничната ограда.  \r\nСпоред палестинските медици децата са били убити при въздушен удар на Израел в югоизточната част на Ивицата Газа. \r\nОт израелската армия съобщават, че от въздуха са ударени трима палестинци, които  в неделя се доближили до граничната ограда и „очевидно се опитвали да сложат“ експлозив на нея. \r\n***  Поддръжниците на новоназначения премиер на Шри Ланка Махинда Раджапакса са разгонени от специалните сили и полицията, след като официалната охрана на победения министър Арджуна Ранатунга е стрелял и ранил трима души, пише подробно лондонският  The Telegraph .  \r\nКонституционална криза завладява Шри Ланка след като в неделя президентът, шокиращо за всички уволни премиера си, а недоволството избухна в насилие, при което в столицата Коломбо един човек беше убит и двама ранени. \r\n***  „Ислямска държава“ се завръща, след като нейните бойци убиха по жесток начин четирима души в полицейски участък в Либия, пише  The Daily Express . \r\nКакто съобщават местните власти, нападението се е случило в централните части на Либия.  \r\nОт Градския съвет на Ел-Джуфра са написали послание във Фейсбук, което гласи „ Четирима души от района на ал-Фукаха умряха вследствие на нападение. Сред тях е и синът на председателя на местния съвет в окръг Джуфра.“ \r\n***  Молла Абдул Гхани Барадар е преминал границата и се е върнал в Афганистан, пише британският  The Times .  \r\nТой и още един командир, заемащ висок пост сред талибаните, са били освободени от затвора в Пакистан, което, според наблюдателите, ще окаже виляние върху мирните преговори между бойците и САЩ. \r\nМолла Абдул Гхана Барадар, който бе втори по ранг в йерархията на талибаните, беше пленен при съвместна американско-пакистанска операция и прекара осем години в затвора, но миналата седмица тихо-мълком бе осовободен в Карачи. Другият пуснат на свобода талибан е молла Абдул Самад Сани.", "date": "2018.10.29", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/10/29/2583743/aktualna-patna-obstanovka.html", "text": "Информация за състоянието на републиканските пътища за 29 октомври, предоставена от  Агенция „Пътна инфраструктура“ . Днес ще е предимно слънчево, с разкъсана средна и висока облачност над Западна България. В сутрешните часове на места в източните райони от страната ще има ниска слоеста облачност. Ще продължи да духа слаб до умерен югозападен вятър. Минималните температури ще са от 8° – 10° в котловините от Западна България до 14° – 16° на места в Дунавската равнина. Максималните температури ще са предимно между 23° и 28°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 20.12.2018 г. движението от км 14+270 до км 20+660 в посока Бургас се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140. Движението. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София.  \r\nДо 30.11.2018 г. движението в участъка от км 34+980 до км 41+560 се осъществява двупосочно в платното за Пловдив в района на Ихтиман поради ремонтно-възстановителни дейности на виадукти при км 37+390 и км 38+240.  \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 се осъществява двупосочно в платното посока Бургас поради ремонт на пътно съоръжение над р. Елшишка до 26.11.2018 г. \r\nОбласт Пловдив: \r\nДо 08.11.2018г. движението по АМ „Тракия“ при км 112 в района на с. Цалапица се извършва в аварийната лента, поради ремонтни дейности на съоръжение.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло до 20.12.2018 г.; \r\nШофьорите да се движат с повишено внимание при км 173+500 в посока Бургас се където се изгражда крайпътна връзка до 31.10.2018 г. \r\nОбласт Бургас: \r\nДо 30.10.2018 г. движението в участъка Деветак – Ветрен от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси.  \r\nАМ „Хемус“:  \r\nОбласт София:  \r\nДо 31.10.2018 г. движението в участъка от км 6+790 до км 11+850 се осъществява двупосочно в платното в посока София поради ремонтни дейности по виадукт при км 9+360. Движението. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София.  \r\nДо 20.12.2018 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 20.12.2018 г. е ограничено движението за МПС над 12 тона в двете посоки от км 30+260 до км 47+060 /от п.в. „Витинска река“ до п.в. Ботевград/ поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nДо 15.12.2018 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920.  \r\nДо 15.12.2018 г. движението в участъка от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nОбласт Шумен: \r\nДо 15.11.2018 г. движението в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради частични ремонтни дейности на асфалтовата настилка до 23.12 2018 г. \r\nАМ „Люлин“:  \r\nОбласт София:  \r\nДо 20.11.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета - целогодишно; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на ПМС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението по път I-1/Е-79/ Белотинци – Долна Вереница в участъка от км 75+000 до км 99+000 се осъществява в една лента поради извършване на строително монтажни дейности. е регулирано с пътни знаци и сигналисти на място. Срок до 29.10.2018 г.  \r\nДвижението по І-1/Е79/ Монтана – Трифоново в участъка на обход Монтана от км 108+000 до км 111+000 се осъществява в една лента и ограничение на скоростта до 50 км/ч поради извършване на ремонтни дейности по мостовите съоръжения. Срок до 29.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението в участъка от км 278+566 до км 279+170 в района на Владая се осъществява поетапно в две от трите ленти поради ремонтни дейности. Срок до 01.11.2018 г.; \r\nДвижението в участъка от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 10.11.2018 г.; \r\nДвижението по път I-1 София – Перник при Владая от км 281+100 /гара Владая/ до км 282+000 /разклон Горно Драгичево/ се осъществява двупосочно в две ленти поради поетапно затваряне на една от пътните ленти, във връзка с превантивен ремонт. Срок 29.10.2018 г.; \r\nДвижението по път I-1 София – Перник при Владая от км 281+100 /гара Владая/ до км 282+000 /разклон Горно Драгичево/ се осъществява двупосочно в половината от платното /лента и половина/ поради извършване на превантивен ремонт. Движението се регулира чрез светофарна уредба. Срок 01.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Габрово: \r\nДвижението в участъка от км 69+833 до км 101+565 се осъществява в една лента поради подмяна на увредени при ПТП ограничителни системи. Участъкът е сигнализиран с пътни знаци. Срок до 28.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка разклон Пиргово – разклон Две могили от км 25+000 до км 44+660 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 31.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Тръстеник – Борово от км 25+000 до км 44+660 – полагане на хоризонтална маркировка. Срок до 31.10.2018 г.  \r\nОбласт Габрово: \r\nДвижението в участъка от км 115+300 до км 133+565 се осъществява с повишено внимание поради косене на тревни площи. Поставена е необходимата пътна сигнализация. Срок до 31.10.2018 г. \r\nОбласт Стара Загора:  \r\nДвижението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 05.11.2018 г.; \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 31.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 31.10.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 31.10.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 29.10.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 в участъка „Равнец-Трояново” от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n- В направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n- В направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-637: Движението по път път ІІІ-637 се осъществява с повишено внимание в участъка с.Габрешевци – с.Злогош от км 46+000 до км 58+000 поради извършване на ремонтни дейности: изсичане на храсти и млада гора. Сигнализирано с пътни знаци. Срок до 31.10.2018 г. \r\nПът ІІІ-6202: Движението в участъка Кюстендил – Богослов от км 4+000 до км 7+900 се осъществява с повишено внимание поради извършване на ремонтни дейности. Участъкът е сигнализиран с пътни знаци. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч  до разклон за с. Хлевене  от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът II-35: Движението по път II-35  Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 12.11.2018 г.; \r\nПът III-357: Движението по път III-357 разклон гр.Априлци – разклон с. Дебнево от км 11+800 до км 12+000 се осъществява в една лента поради ремонтни дейности по асфалтовата настилката. Водачите да се движат с повишено внимание и съобразена скорост. Срок до 29.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. Срок до 31.11.2018 г. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно; \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 се осъществява в една лента поради извършване на частични ремонтни дейности на асфалтовата настилка. Движението се регулирана с пътни знаци и сигналисти. Срок до 31.10.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 05.11.2018 г. \r\nПът III-102: Движението по път IІІ-102 Горно Церовене – Монтана в участъка от км 76+600 до км 80+500 се осъществява в една лента с повишено внимание поради строително монтажни дейности. Срок до 31.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности:  \r\nПът ІІІ-3006: Движението по път III-3006 Рупци – Радомирци от км 0+300 до км 5+ 950 се осъществява с повишено внимание поради изсичане на храсти и млада гора. Срок до 31.10.2018 г. \r\nПът ІІІ-3006: Движението по път III-3006 Рупци – Радомирци от км 0+750 до км 0+950 се осъществява с повишено внимание поради косене на тревни площи. Срок до 29.10.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 31.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.; \r\nПът ІІІ-866: Движението по път ІІІ-866 Девин - Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив)  се извършва с повишено внимание съобразно въведената временна организация на движение при извършване на строителна дейности Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-62: Движението по път II-62 Самоков – Клисура от км 59+200 до км 79+000 се осъществява с повишено внимание поради ремонтни дейности по пътната настилка. Срок 01.11.2018 г. \r\nПът II-81: Движението по път II-81 София – Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 02.11.2018 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София - Бучин проход при Костинброд от км 9+500 до км 9+800 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 29.10.2018 г.; \r\nПът II-813: Движението по път III-813 Годеч – Драгоман при с. Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 31.10.2018  г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републикатам път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.10.29", "title": "Актуална пътна обстановка"}
{"url": "http://www.focus-news.net/news/2018/10/29/2583740/pregled-na-mezhdunarodnite-novini-do-6-chasa-agentsiya-fokus.html", "text": "Британският министър, отговарящ за Европа, сър Алън Дънкан, в неделя започна визитата си в Турция. Той ще участва в тържествата по повод 95-тия рожден Ден на Републиката и на откриването на новото мегалетище в Истанбул, съобщава  Anadolu Agency . \r\nТой ще бъде заедно с президента Реджеп Таийп Ердоган и външния министър Мевлют  Чавушоглу на церемонията по откриване на летището. Новата придобивка “допринася за ролята на Истанбул като един от водещите транзитни хъбове на света \". \r\nПри пристигането си Дънкан каза:“Това наистина е исторически момент за Турция – в един и същи момент да отбележи Деня на Републиката и да открие съвършено нов тип международно летище. Аз съм горд да представлявам Великобритания в Истанбул,” и допълни, че “Турция винаги е била и ще бъде близък съюзник и приятел на Обединеното кралство,”  \r\nКапацитетът на летището е 90 милиона пътници. Първият етап от неговото изграждане е 6-милиарда евро (7.2 милиарда долара). То е построено за три години чрез публично-частно партньорство и е сред мегапроектите, планирани като част от програмата на Турция за тържествата за 100-годишнината от създаването на Турската Република през 2023 година.  В понеделник като част от тази първа фаза ще бъдат пуснати в експлоатация две писти с дължина съответно от 3,750 и 4,100 метра. \r\nЗа тържествата  в понеделник се очакват повече от 50 чуждестранни лидери, министри, политици. \r\n***  В неделя турски военни са открили артилерийски огън по позиции на кюрдските милиции, поддържани от САЩ, в Сирия, Анкара ги е обявила за терористични групи, информира македонската агенция  МИА , цитирайки Анадолската телеграфна агенция. \r\nПозициите са били в региона на северносирийския град Кобани, източно от река Ефрат. Ударите се случват ден след като турският президент бе домакин на срещата на върха за сирийския конфликт, на която заедно с лидерите на Русия, Франция и Германия прие съвместното комюнике да работят „заедно за да се създадат условия за мир и стабилност в Сирия“. \r\n***  Десният Жаир Болсонаро, който е бивш армейски капитан, е избран за президент на Бразилия, съобщи  AFP . В неделя той победи опонента си от левицата Фернандо Хадад на втория тур от президентската надпревара, след силно поляризирана предизборна кампания. \r\nПоддръжниците му се изсипаха на улиците около дома му в Рио де Жанейро, с фойерверки и бразилски знамена. \r\nСпоред първите официални данни 63-годишният Болсонаро печели 55.7 процента от гласовете на 147 милиона бразилци, регистрирани избиратели. \r\nТой ще встъпи в длъжност на 1 януари 2019 година. \r\nВъпреки че отблъскваше мнозина с откритата си подкрепа за бившия военен диктаторски режим, Болсонаро успя да овладее дълбоко натрупания народен гняв срещу истаблишмънта и това му донесе победата.  \r\n55-годишният Хадад, който е бивш кмет на Сао Пауло, успя да скъси дистанцията с конкурента си на втория тур, но това не бе достатъчно за кандидата на Работническата партия да замени в президетското кресло осъдения за корупция предишен държавен глава Луис Инасио да Силва. \r\nБолсонаро проведе цялата си кампания през социалните медии, след като през септември бе намушкан в корема по време на един митинг и трябваше да прекара в болница три седмици. В неделя той гласува във Военната академия на Рио де Жанейро. \r\n***  Това е заявил в интервю за телевизионния канал „Россия 1“ министърът на външните работи на Руската федерация Сергей Лавров, информира  ТАСС .  \r\nТой е казал още, че \"не веднъж американски дипломати са били забелязвани на публични прояви на опозицията, включително и с лозунги, призоваващи към смяна на режима и т.н.“ Според Лавров „американските колеги се опитват всичко това да обърнат на шега, като говорят, че всичко ще бъде наред и отношенията ще се нормализират, но по въпроса с фактите за намеса няма никаква реакция“. \r\n\"В отговор ние им казваме, че имаме не просто някакви факти, а техен закон, който се казва Закон за подкрепа на Украйна, приет в 2015 година“. Лавров уточнява, че в съответствие с този закон Държавният департамент не просто предлага, а разпорежда да се изразходват по 20 млн. долара годишно за развитие на демокрацията в Русия. Това предвижда финансиране на руски неправителствени организации, които се стремят да „демократизират“ всички сфери на живота.   \r\nШефът на руското Външно министерство подчертал в интервюто, че „законът съществува“. Според думите му САЩ заявяват, че „се стараят да не се намесват“. \r\nВ момента всички организации, които получават финансиране по този закон, се проверяват, пояснил Лавров и добавил: „Разбира се, ако всички тези грантове отиват за това, което е записано в закона, а именно за \"развитие на демокрацията“ в Русия, това означава, промяна на вътрешната политика на страната \". \r\n***  Малка група протестиращи се е събрала пред посолството на Албания в Атина в неделя вечерта, заради убийството по-рано същия ден на грък в албанското село Буларат, на 6 километра от границата с Гърция. Протестът се организира през социалните медии. За това информира електронното издание на гръцкия всекидневник  „Kathimerini“ . \r\nУбит е 35-годишният Константинос Кацифа, роден и израснал в селото, но семейството му е от град Йоанина, Северна Гърция, той самият живеел в Атина. \r\nМъжът е бил убит, след като е стрелял срещу полицейски служители, които се опитвали да смъкнат гръцкото знаме, издигнато от него в местното гробище, където били погребани загинали в битка гръцки войници. Инцидентът е станал по време на събитие, с което се отбелязвало влизането на Гърция във войната през 1940 година. \r\nСлед като смъртта на мъжа била потвърдена гръцкото Външно министерство е изпратило нота до албанските власти да разследват случая внимателно. \r\nНа фотографии в социалните медии Кацифа е с военни дрехи с пришито гръцкото знаме на рамото. Според сведенията той е проявявал крайни националистически симпатии.   \r\n*** В неделя Али Ахмети, лидер на партия „Демократичен съюз за интеграция“ (ДСИ), участваща в коалиционното правителство на Зоран Заев, се срещна с испанския посланик в Македония Емилио Лоренцо Серра, съобщава агенция  МИА/b>. Двамата са обсъдили практическото приложение на Преспанския договор, предстоящите промени в конституцията и ситуацията в региона.     \r\nАхмети е изразил увереност, че подкрепата в парламента за процеса на интеграция на страната ще се увеличи. Неговата партия ще продължи диалога със законотворците и с парламентарно представените партии, за да се задълбочи този процес в следващите месеци, се казва в прессъобщение за срещата.  \r\nПосланик Серра е подчертал, че неговата страна поддържа интеграцията на Македония в структурите на Европейския съюз и НАТО. Двамата са обменили мнения и по въпроси, свързани с геополитическата и геостратегическата ситуация в света.  \r\n Срещата между двамата се е състояла в Тетово. \r\n***  В неделя точно в полунощ осветлението на Айфеловата кула ще бъде изгасено „ в памет на жертвите в антисемитското нападение“ в Питсбърг, щата Пенсилвания, написала в Туитър Ан Идалго, кмет на Париж, информира агенция  . \r\n„ С това изразяваме подкрепата си към еврейската общност и към всички жители на Питсбърг“, пише в посланието си госпожа Идалго. \r\nСветлините на символа на Париж, един от най-известните и най-посещавани световни културни монументи, са изгасяни няколко пъти напоследък в знак на съпричастие, при терористични нападения в различни точки на света. \r\n*** САЩ са изпратили на Русия списък с въпроси по изпълнението на Договора за ликвидиране на ракетите със среден и малък обхват (ДРСМД), но няколко дни по-късно обявили и намерението си да излязат от споразумението, информира   и пояснява, че това е заявил руският министър на външните работи Сергей Лавров в интервю за телевизионния канал „Россия 1“ . \r\n\"Буквално преди седмица, само няколко дни преди да обявят решението си да излязат от ДРСМД, чрез посолството си в Москва американците представиха в МВнР на Русия подробен списък с въпроси, които пораждат подозрения у тях“, казал Лавров. – „Най-накрая го получихме, в отговор на нашите молби да ни кажат какво ги тревожи и въз основа на какво те правят заключение, че ние не спазваме договора“.  \r\nВъншният министър на Руската федерация пояснил, че въпросният списък е изпратен в Министерството на отбраната и в други ведомства, които са длъжни да проучат исканията на САЩ и да подготвят съответните отговори. \r\n***  Чешката република отбеляза в неделя 100 години от създаването на държавата, тогавашната Чехословакия, с най-големия военен парад, който се организира в посткомунистическата ера. Той е част от едноседмичните тържества по повод годишнината, пише кипърското онлайн издание  , като се позовава на новинарската служба на агенция  . \r\nВ събитието са участвали над 4 000 военни. Като уникален жест на почит в парада са се включили и части на съюзници от НАТО – Великобритания, Франция, Италия и САЩ. На тържеството е присъствал и американският военен министър Джим Матис. \r\nВ седмичната програма за тържествата по повод 100-годишнината са включени концерти, официално откриване  на Националния музей след тригодишна реновация, визити на чуждестранни лидери и специална държавна церемония в Пражкия замък, чийто домакин е президентът на Чешката република Милош Земан. \r\n***  Палестинският президент Махмуд Абас отново заяви готовността си да се противопостави на всякакво мирно предложение от страна на американския президент Доналд Тръмп, информира  .  \r\nТова той е съобщил пред представителите на Организацията за освобождение на Палестина, които са се срещнали в неделя, за да обсъдят следващите си стъпки.  \r\nАбас е подчертал, че палестинците са изправени пред, може би, „най-опасния етап“ в своята история, като се имат предвид  противоречивите мерки, които предприема Тръмп, в това число и признаването на Йерусалим за столица на Израел.  \r\nПалестинският лидер бойкотира администрацията на Тръмп от декември 2017 година, макар че американската страна все още се надява да приложи своя мирен план в следващите месеци.   \r\nАбас сравнява сегашното предложение с Декларацията на Балфур от 1917 година, с която тогавашното британско правителство се ангажира да създаде еврейска държава в Палестина. „Ако Декларацията на Балфур бе приета, сега сделка няма да има“, обявил палестинският президент.   \r\nСАЩ отрязаха стотици милиони долари от помощта, която палестинците получават, след като Абас отказа да се срещне с Тръмп или с членове на неговата администрация. \r\nАмериканският президент го призова да преговарят, но палестинските лидери го обвиниха в изнудване в ползва на Израел. „Те продължават да говорят за сделката на века, която щели да обявят след месец или два“, казал Абас на срещата, като пояснил, че действията на Тръмп говорят за опит да се наложи едностранно решение. Палестинският лидер е подновил настояването си за месечни заплащания на палестински семейства, от които има убити или хвърлени в затвора от Израел. „Тези средства за нашите мъченици са червена линия“, изтъкнал Абас. \r\n    ***  97-годишна жена, двама братя и двойка на 80 години са сред 11-те убити при стрелбата в синагогата в Питсбърг, която по данни на официалните власти е най-кръвопролитното нападение срещу еврейската общност в цялата история на САЩ, съобщи агенция  . \r\nУбиецът, 46-годишният Робърт Бауърс, е жител на Питсбърг. Той нахълта в синагогата по време на съботната служба. Освен убитите, сред жертвите има и шестима ранени, четирима от тях са полицаи. Атентаторът беше задържан и срещу него е повдигнато федерално обвинение за предизвикване на убийство, поради омраза, за което може да получи смъртно наказание. Той ще бъде изправен пред съда в понеделник след обед местно време. Това обяви на специална пресконференция съдия Скот Брейди. \r\n***  Еврозоната не е готова за нова криза, е казал френският финансов министър Бруно Льо Мер в интервю за френския вестник   в неделя, информира новинарската медия  .  \r\nСпоред него Европа спешно се нуждае от банков съюз и инвестиционен бюджет в еврозоната.  \r\n„Европейската Комисия протегна ръка на Италия. Но ако ме питате дали еврозоната достатъчно добре се подготвя да се справи с нова икономическа или финансова криза, моят отговор е НЕ“, категоричен е финансист № 1 на Франция. \r\n  ***", "date": "2018.10.29", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/10/29/2583744/predstoyashti-sabitiya-v-stranata-za-29-oktomvri-agentsiya-fokus.html", "text": "*** \r\nОт 10.00 часа в Министерство на образованието и науката министър Красимир Вълчев ще награди български училища и учители, участвали в Европейската седмица на програмирането. \r\n*** \r\nОт 16.30 часа в зала 7 на НДК министър Лиляна Павлова ще участва във форум, посветен на жените в политиката.  \r\n*** \r\nОт 09.00 часа ще се проведе извънредно заседание на Пленума на ВСС във връзка с съгласувателната процедура по проекта на Решение на Министерския съвет за одобряване на законопроект на държавния бюджет на Република България за 2019 г. и изразяване на становище относно разпоредбата на §15 от ПЗР на ПЗДБРБ за 2019 г. \r\n*** \r\nОт 10.00 часа в Гранд хотел София еврокомисар Мария Габриел, председателят на ПГ на ГЕРБ и председател на Комисията по вътрешна сигурност и обществен ред Цветан Цветанов и кметът на София Йорданка Фандъкова ще открият конференцията „Технологии и цифров единен пазар: възможности и предизвикателства\", посветена на цифровата икономика, киберсигурността, бъдещето на работните места.   \r\n*** \r\nОт 10.00, 12.00 и 14.00 часа в Националния исторически музей (НИМ) ще се проведат учебни часове за деца в специална зала на музея, наречена „Старото школо”. Децата ще се потопят в атмосферата на Възраждането като изкарат един учебен час по „взаимоучителната метода”, въведена и прилагана от д-р Петър Берон, Неофит Рилски, Васил Априлов. \r\n*** \r\nОт 11.00 часа в Клиниката по урология в Университетската специализирана болница за лечение на онкологични заболявания зам.-министър Жени Начева ще присъства на откриването на ново поколение лазер за лечение на заболявания на простатата и пикочната система. \r\n*** \r\nОт 11.00 часа в Националния пресклуб  на БТА ще се проведе кръгла маса на тема „Мерки за намаляване замърсяването на въздуха от автомобилите в България“, организирана от Българска национална асоциация „Активни потребители”. \r\n*** \r\nОт 11.00 часа Националният литературен музей организира панихида на гроба на Пейо К. Яворов в Централен гробищен парк – София по повод навършването на 104 години от смъртта на поета. \r\n*** \r\nОт 13.00 часа в Националния пресклуб  на БТА ще се проведе пресконференция на Национална асоциация „Българско Черноморие” по повод проект на Закон за изменение и допълнение на Закона за туризма, предложен от Министерство на туризма. \r\n*** \r\nОт 13.00 часа в сградата на КЕВР ще се проведе открито заседание за обсъждане на доклад относно заявление на „ТЕЦ – Бобов дол” ЕАД за изменение и допълнение на лицензия за производство на електрическа енергия. \r\n*** \r\nОт 13.30 часа в „София Тех Парк“, Лабораторен комплекс, зала 125, МОН организира дискусия на тема: „Комуникации и обществена ангажираност с науката“.  \r\n*** \r\nОт 15.00 часа в Нов български университет (зала 20 на корпус 1) ще се проведе кръгла маса на тема „Тракийската ономастика в Египет: нови находки и проучвания“. \r\n*** \r\nОт 18.00 часа в зала „Славейков“ на Френския институт евродепутатът Андрей Новаков (ГЕРБ/ЕНП) ще представи първата социална мрежа за села и градове, нaсочена срещу обезлюдяването - платформата „Selovoditel”. \r\n*** \r\nОт 18.00 часа в Литературен клуб „Перото“ ще бъде представена книгата на Емануел Бергман – „Магията“. \r\n*** \r\nОт 18.30 часа в Зала №1 на Централния военен клуб ще се проведе празничен концерт по случай Деня на бесарабските българи с участието на млади таланти от България, Бесарабия и Таврия. \r\n*** \r\nОт 18.30 часа в Гьоте-институт София на ул. „Будапеща“ 1 ще бъде представен Докладът „Експлоатация и съпротива”, осъществен от Колектив за обществени интервенции (КОИ). \r\n*** \r\nОт 18.30 часа в Литературния клуб на Столична библиотека (пл. „Славейков“ 4) Деян Енев ще чете откъси от своите произведения и ще разговаря с почитателите си. \r\n*** \r\nОт 20.00 часа в зала 1 на НДК ще се проведе гала-спектакъл с водещи солисти на Болшой театър. \r\n*** \r\nОт 20.0 часа в Зала „България“ ще започне клавирният концерт на пианиста Петер Бенце. \r\n*** \r\nОт 17.30 часа в Градската библиотека „Паисий Хилендарски“ ще се състои поетичен рецитал на Виктория Стефанова, озаглавен „Поклон пред Вас, будители народни!“. \r\n*** \r\nОт 18.00 часа в Народно читалище „Родолюбие“ ще бъде представена постановката на детския театър към читалището, озаглавена „Златното момиче“. Събитието е посветено на 145-годишнината от основаването на читалището. \r\n*** \r\nОт 14.00 часа кметът на Бургас Димитър Николов ще се срещне с новия посланик на Беларус Н. Пр. Александр Лукашевич и Почетния консул на Беларус в Бургас Атанас Попов. От 13.45 часа  Н. Пр. Александр Лукашевич и Атанас Попов ще дадат брифинг пред сградата на Община Бургас. \r\n*** \r\nОт 09.30 часа във Варненския свободен университет ще се проведе форумът „Бъдещето на Кохезионната политика на ЕС“, който има за цел да представи новата Многогодишна финансова рамка (МФР) 2021-2027 г. и предложената от ЕК законодателна рамка за новия програмен период.  Събитието се организира от Областния информационен център.  По темата ще говорят: Андрей Новаков, евродепутат и главен преговарящ по Кохезионната политика на ЕС след 2020г. Малина Крумова, съветник на Министър-председателя в качеството си на член на работната група за опростяване на Кохезионната политика. Людмила Тозева и Маргарита Пигова, дирекция Централно координационно звено АМС \r\n*** \r\nОт 10.00 до 18.00 часа във Фестивален и конгресен център - Варна в зала № 4 (\"Пресцентър”) ще се проведе Пътуващ салон на образованието. Образователният форум се организира от Френския институт в България съвместно с Френския институт в Солун, Френското посолство в Косово, Френското посолство в Албания, Френския институт в Босна-Херцеговина, Френския институт в Сърбия и със съдействието на Агенция Campus France Париж, в следните градове: Варна, Солун, Прищина, Тирана, Сараево, Белград. \r\n*** \r\nОт 18.00 часа във Фестивален и конгресен център, зала № 4, Пътуващ салон на образованието отново ще посети Варна. \r\n*** \r\nОт 11.00 часа в Регионалния пресклуб на БТА ще се проведе пресконференция на ректора на Великотърновския университет проф. Христо Бонджолов във връзка с празничните прояви, посветени на 55 години от създаването на висшето училище. \r\n*** \r\nОт 18.00 часа в зала 30 на Младежки дом ще се проведе Празничен концерт на участници в Музикалната школа по повод Деня на народните будители.   \r\n*** \r\nОт 14.00 часа на градския стадион ще се проведе първата среща по футбол от ученическите спортни игри 2018-2019. \r\n*** \r\nОт 10.30 часа в сградата на Общинската администрация екипът на областния информационен център ще представи възможностите за кандидатстване през 2019 г. (Индикативните годишни работни програми -ИГРП) и подмярка 6.4.1 на ПРСР „Инвестиции в подкрепа на неземеделски дейности“. \r\n*** \r\nОт 11.00 часа в Заседателна зала №1 на Областна администрация Видин областният управител на Видин Албена Георгиева свиква заседание на Щаба за изпълнение на областния план за защита при бедствия и за взаимодействие с националния щаб. \r\n*** \r\nОт 17.30 часа в залата на Народно читалище „Светлина - 1922 г.“ в гр. Дунавци ще се проведе информационно събитие, свързано с приноса на България в спасяването на евреите от холокоста.  \r\n*** \r\nОт 18.30 часа в НЧ „Напредък-1869“ ще се проведе концерт-спектакъл „Възраждане“ на трио „Тенорите“, съвместно със Симфоничен оркестър Враца с диригент Христо Павлов. \r\n*** \r\nОт 10.00 часа в Регионална библиотека „Дора Габе“ ще се проведе „Моето първо посещение в библиотеката“ с ДГ №23 и ДГ №24. \r\n*** \r\nОт 10.30 и 11.30 часа в Държавен куклен театър „Дора Габе“ ще бъдат представени куклени спектакли „Таласъмът Тропалан“. \r\n*** \r\nОт 14.00 и 15.00 часа в Държавен куклен театър „Дора Габе“ ще се проведат куклени спектакли „Пинокио“. \r\n*** \r\nОт 11.30 часа в Мазаковата къща с богата културна програма ще бъдат отбелязани 170 години от рождението на майор Стефан Мазаков.  \r\n*** \r\nОбщина Кюстендил е домакин на Шестата работна среща между бизнеса и местната власт на АБТТА. От 10.30 часа в залата на парк-хотел „Кюстендил“ ще се състои пресконференция на Управителния съвет на АБТТА и кмета на Община Кюстендил Петър Паунов.  \r\n*** \r\nОт 11.30 часа Окръжен съд ще заседава по дело за конфискация на имущество на Пламен Галев и Ангел Христов, техните съпруги и управляваните от тях дружества.  \r\n*** \r\nОт 17.30 часа читалище „Братство” ще бъде домакин на първата самостоятелна изложба на Светла Лазарова. \r\n*** \r\nОт 10.00 часа в заседателната зала на Младежкия дом ще започнат 38-ите краеведски четения, посветени на 1 ноември и на 330-годишнината от Чипровското въстание. \r\n*** \r\nОт 11.00 часа в ПГА „Цанко Церковски“ ще се проведе официалното откриване на обновената сграда на училището. От 15.00 часа в Общината ще има и заключителна пресконференция по проекта. \r\n*** \r\nОт 14.00 часа в Регионалния пресклуб на БТА ще се проведе пресконференция на председателя на СДС Румен Христов. \r\n*** \r\nВ Медицински университет – Плевен ще се проведе национална научна сесия „70 години Медицински колеж“. \r\n***   \r\nОт 09.00 часа в зала 1 на Апелативния съд ще се проведе заседание по делото, образувано по жалба на подсъдимата В.Д. срещу постановената от Окръжен съд – Пловдив присъда от 3 години лишаване от свобода и глоба от 14 280 лева.  \r\n*** \r\nОт 09.00 часа в зала 2 на Окръжния съд ще се проведе заседание по делото срещу Йорданка Д. и Вълко З., обвинени в съучастие в извършването на измама с документи с невярно съдържание.  \r\n*** \r\nОт 09.30 часа в зала 5 на Окръжния съд ще се проведе заседание по делото срещу Нели К. и Фанка Д., обвинени в измама и присвояване на големи суми пари.  \r\n*** \r\nОт 13.30 часа в зала 10 на Окръжния съд ще се проведе заседание по делото срещу Станимир П., обвинен в притежание с цел разпространение на високорискови наркотични вещества, както и че е управлявал моторно превозно средство след употреба на наркотични вещества.  \r\n*** \r\nОт 11.00 часа в ОДМВР - Русе на бул. „Генерал Скобелев“ 49 ще се състои месечен брифинг на директора на ОДМВР - Русе старши комисар Теодор Атанасов. \r\n*** \r\nОт 11.00 часа в централния офис на ГЕРБ в Русе, който се намира в търговски комплекс „Родина“ на ул. „Чипровци” 2, народните представители от ГЕРБ Пламен Нунев и Светлана Ангелова ще имат приемна за граждани. \r\n*** \r\nОт 10.00 часа народният представител от ГЕРБ и заместник-председател на Комисията по образование в Народното събрание Галя Захариева ще се срещне с граждани в  офиса на ГЕРБ на ул. „Цар Освободител“ 17. \r\n*** \r\nОт 11.00 часа в голямата зала на МБАЛ „Д-р Иван Селимински“ – Сливен ще се проведе занятие на училището за родители към болницата. \r\n*** \r\nОт 16.00 часа в Регионалния исторически музей „Стою Шишков“ ще бъде открита фотодокументалната изложба „Христо Попконстантинов – виден родоповед, книжовник и общественик“, която се посвещава на Деня на народните будители и 160-годишнината от неговото рождение. \r\n*** \r\nОт 11.00 часа в Регионалния пресклуб на БТА ще се проведе пресконференция на Съюза на учените - Стара Загора. \r\n*** \r\nОт 18.00 часа в Драматичен театър – Търговище ще се проведе Концерт, посветен на Деня на народните будители под наслов „Обичам те, Българийо!“. \r\n*** \r\nОт 10.00 часа народният представител от ПП ГЕРБ Радостин Танев ще се срещне с жители на града на адрес ул. „П. К. Яворов” 7. \r\n*** \r\nОт 14.00 часа в зала 203 на Общината ще се проведе приемен ден на кмета на Шумен.", "date": "2018.10.29", "title": "Предстоящи събития в страната за 29 октомври (Агенция „Фокус“)"}
{"url": "http://www.focus-news.net/news/2018/10/29/2583742/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската, българо-турската и българо-румънската граница трафикът е нормален на всички гранични контролно-пропускателни пунктове. \r\nПоради лоши метеорологични условия и ниско ниво на река Дунав фериботнните платформи обслужващи Оряхово - Бекет са преустановили работа.", "date": "2018.10.29", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/10/29/2583741/franspres-188-dushi-na-borda-na-izcheznaliya-samolet.html", "text": "На борда на изчезналия индонезийски самолет Boeing 737 на авиокомпания „Лайън Еър“ е имало 178 пътника, две бебета и едно дете, двама пилоти и пет души обслужващ персонал, съобщава Франспрес, като се позовава на изявление на транспортното министерство на Индонезия.  \r\nСамолетът е бил помолен да се върне на летището преди да изчезне от радарите.  Ивелина Ватова", "date": "2018.10.29", "title": "Франспрес: 188 души на борда на изчезналия самолет"}
{"url": "http://www.focus-news.net/news/2018/10/29/2583745/predstoyashti-mezhdunarodni-sabitiya-za-29-oktomvri-agentsiya-fokus.html", "text": "*** \r\nСкопие: Очаква се внасяне на конституционните поправки в парламента \r\n*** \r\nИстанбул: Турският президент ще открие новото турско летище \r\n*** \r\nБерлин: Реакции след  резултатите от регионалните избори в провинция Хесен \r\n*** \r\nГрац: Среща на транспортните министри  на ЕС, които ще разгледат предложението да се премахне сезонната смяна на часовото време \r\n*** \r\nЛондон: Финансовото министерство ще представи последния бюджет преди Брекзит \r\n*** \r\nПариж: Среща на международни правозащитни организации, организирана от „Амнести Интернешънъл“", "date": "2018.10.29", "title": "Предстоящи международни събития за  29 октомври  (Агенция \"Фокус\")"}
{"url": "http://www.focus-news.net/news/2018/10/29/2583746/nimh-shte-bade-predimno-slanchevo-maksimalnite-temperaturi-shte-sa-mezhdu-23-i-28.html", "text": "Днес ще бъде предимно слънчево, над Западна България с разкъсана средна и висока облачност. Такава е прогнозата за времето според  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Красимир Стоев. В сутрешните часове на отделни места в котловините и около водните басейни ще има ниска слоеста облачност или мъгла. Ще продължи да духа слаб до умерен югозападен вятър. Максималните температури ще са предимно между 23° и 28°.  Атмосферното налягане е и ще се задържи близко до средното за месеца.    \r\nНад Черноморието ще е предимно слънчево. Ще духа умерен юг-югозападен вятър. Максимални температури на въздуха: 20-22°. Температурата на морската вода е 17-18°. Вълнението на морето ще бъде 1-3 бала. \r\nНад планините ще бъде предимно слънчево. По-значителна облачност ще има над масивите от Западна България, но ще остане почти без валежи. Ще духа умерен, по билата и силен югозападен вятър. Максималната температура на височина 1200 метра ще е около 17°, на 2000 метра – около 10°.", "date": "2018.10.29", "title": "НИМХ: Ще бъде предимно слънчево, максималните температури ще са между 23° и 28°"}
{"url": "http://www.focus-news.net/news/2018/10/29/2583750/zam-ministar-zheni-nacheva-shte-prisastva-na-otkrivaneto-na-novo-pokolenie-lazer-v-universitetskata-spetsializirana-bolnitsa-za-lechenie-na-onkologichni-zabolyavaniya.html", "text": "Зам.-министър Жени Начева ще присъства на откриването на ново поколение лазер за лечение на заболявания на простатата и пикочната система в Университетската специализирана болница за лечение на онкологични заболявания. Това съобщиха от пресцентъра на  Министерството на здравеопазването . Събитието ще се проведе от 11.00 часа днес в Клиниката по урология на лечебното заведение.  \r\nАпаратът е първият от толкова висок клас на територията на Източна Европа и е дарение от посолството на Кувейт в България.", "date": "2018.10.29", "title": "Зам.-министър Жени Начева ще присъства на откриването на ново поколение лазер в Университетската специализирана болница за лечение на онкологични заболявания"}
{"url": "http://www.focus-news.net/news/2018/10/29/2583753/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от  пресцентъра на дружеството . \r\nВъв връзка с монтаж на водомер в резервоар „Мало Бучино“ в с. Мало Бучино се налага спиране на водоподаването от 09:00 до 21:00 часа на клиентите на „Софийска вода”, живеещи в района на: гр. Банкя, кв. „Вердикал“, в.з. „Банкя“, кв. „Свети Стефан“, кв. „Изгрев“, с. Иваняне, в.з.“ Иваняне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: гр. Банкя, бул. „Варна“ ъгъла с ул. „Стара планина“; с. Иваняне на площада. \r\nВъв връзка с подмяна на спирателни кранове на резервоар „Бояна“ се налага спиране на водоподаването от 09:30 до 21:30 часа на клиентите на „Софийска вода”, живеещи в района на: кв. „Бояна“ - ул. „Радецки“, ул. „Кумата“, ул. „Севастократор Калоян“, ул. „Скакавица“, ул. „Герганица“, ул. „Васил Чекеларов“, ул. „Балканска война“, ул. „Саша Попов“, ул. „Панорамен път“, ул. „Проф. Н. Державин“, ул. „Елша“, ул. „Явор“, ул. „Горска теменуга“, ул. „Калинка“, ул. „Акад. Михаил Арнаудов“, ул. „Витошки бор“, бул. „Цар Борис III“, ул. „Синята скала“, ул. „Морени“, ул. „Планинец“, ул. „Прохлада“, ул. „Маринковица“, бул. „Александър С. Пушкин\", ул. „Симеон Радев“, ул. „Габровница“, ул. „Околовръстен път“, ул. „Даскал Стоян Попандреев“, ул. „Радецки“ ул. „Синята скала“ от бул. „Цар Борис III“ до ул. „Акад. Михаил Арнаудов“, ул. „Десислава“ от ул. „Църковна“ до ул. „Герганица\";  \r\nкв. \"Княжево - ж.п. линия  София - Перник,ул. „Дъбрава“, ул. „Дивна“ ул. „Княжевска“, ул. „Кореняците“, ул. „Звездица“, ул. „Войводина могила“, ул. „Люлински път“, бул. „Цар Борис III“, ул. „Кавак“, ул. „Войнягово“, ул. „Петко войвода“;  \r\nв.з. „Килиите“ - ул. „Акад. Михаил Арнаудов“, ул. „721“,  ул. „722“, ул. „601“, ул. „10-ти километър“, бул. „Цар Борис III“ до бензиностанция OMV; \r\nкв. Горна баня – ж.п. линията София-Перник, ул. „Ехо“, ул. „Извора“, ул. „Топло изворче“, ул. „Вечерница“, бул. „Никола Петков“, ул. „Георги Богоровски“, ул. „Планиница“, ул. „Перуника“, ул.„Лотос“, ул. „Гръсниче“, ул. „Урал“, ул. „Градище“, ул. „Синьото езеро“, ул. „Дон“, ул. „Подлозище“, м. „Подлозище“,  ж.п.. линията София - Перник, ул. „Валозите“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Бояна“ – бул. „Александър Пушкин“ ъгъла с ул. „Резньовете“; ул. „Проф. Иван Державин“ пред 4-то помощно училище; кв. „Княжево“ – ул. „Буря“ ъгъла с ул. „Стефан Пешев“; кв. „Горна баня“ – ул. „Урал“ пред църквата. \r\nВъв връзка с изпълнение на инвестиционен проект за реконструкция на уличен водопровод на ул. „Суходолска“ в кв. „Факултета“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на: парк “Западен парк“, ул. „Западна“, ул. „Кубан“, ул. „Доростол“, ул. „Иван Гарванов“, ул. 349, ул. 305, ул. 306, ул. 315, ул. 322, жп линията. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Възкресение“ до 75 ОУ. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на пожарен хидрант пред бл. 40 в жк. „Красна поляна“ 2 се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Сирма войвода“, ул. „Спас Вацов“, ул. „Атанас Кирчев“, бул. „Никола Мушанов“, бл. 40 и бл. 41. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Атанас Кирчев“ зад бл. 42. \r\nВъв връзка с реконструкция на уличен водопровод на ул. „Христо Ботев“ в кв. „Гниляне“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Спортист“, ул. „Тополите“, ул. „Пенчо Славейков“, ул. „Христо Ботев“, ул. „Герой“, ул. „Враня“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Христо Ботев“ ъгъла с ул. „Враня“. \r\nВъв връзка с подмяна на сградно водопроводно отклонение на бул. „Възкресение“ в жк. „Разсадника – Коньовица“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на: бул. „Възкресение“, ул. „Трънски майстор“, бул. „Вардар“, ул. „Тома Никлев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Възкресение“ ъгъла с ул. „Трънски майстор“. \r\nВъв връзка с изграждане на сградно водопроводно отклонение на ул. „Мелодия“ в кв. „Орландовци“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Мелодия“ от ул. „Кирил Пърличев“ до ул. „Тайга“; по ул. „Петър Борисов Величков“ от ул. „Нешо Бончев“ до ул. „Гено Киров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Кирил Пърличев“ ъгъла с ул. „Мелодия“; ул. „Петър Борисов Величков“ ъгъла с ул. „Гено Киров“ . \r\nВъв връзка с монтаж на пожарен кран пред бл. 21 жк. „Свобода“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бл. 21, бл. 40 ресторант „Чанове“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред ресторант „Чанове“. \r\nВъв връзка с монтаж на спирателен кран на ул. „Петър Панайотов“ в Промишлена зона „Илиянци“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Петър Панайотов“ от Пожарната до Яѝцекоп и бл. 10А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: до бл. 10. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството:  Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.10.29", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/10/29/2583752/delegatsiya-ot-komisiyata-po-zemedelie-i-razvitie-na-selskite-rayoni-kam-ep-shte-bade-na-poseshtenie-v-balgariya.html", "text": "Евродепутати от Италия, Германия, Белгия, Испания, Франция и Полша, които са членове на Комисията по земеделие и развитие на селските райони (AGRI) към Европейския парламент (ЕП) ще бъдат на официално посещение в България между 29 и 31 октомври по покана на българските си колеги Момчил Неков и Владимир Уручев. Това съобщиха от  пресофиса на Момчил Неков . \r\n„От 2015 г. настоявам за посещение в България. Радвам се, че това ще стане факт, с което ще покажем, че България освен всичко друго, предлага качество и уникални продукти”, коментира Момчил Неков. \r\nРаботната им програмата включва срещи с министъра на земеделието, храните и горите Румен Порожанов и представители на министерството. Среща с неправителствени организации от земеделския сектор. Членовете на  Комисията по земеделие и развитие на селските райони (AGRI) към ЕП ще се  срещнат и с български депутати, представители на ресорната комисия в Народното събрание.  \r\nЕвродепутатите, ще имат възможност да се запознаят с различни производства на български традиционни и био продукти в страната. Те ще посетят стопанство за производство на биоплодове и зеленчуци, дестилерия за розово масло и масло от лавандула, пчелин над Калофер. Членовете на ЕП ще посетят винарска изба в Асеновград и ще имат възможност да дегустират български вина. \r\n„Искаме да покажем на колегите традиционни български производства, да видят българското качество и усетят българския вкус“, каза още Неков.  \r\nЦелта на работното посещение е да даде възможност на членовете на Комисията по земеделие и развитие на селските райони да се запознаят с опита и предизвикателствата, които срещат българските власти и земеделски производители във връзка с изпълнението на Общата селскостопанска политика на ЕС, както и техните позиции и предложения за бъдещото й развитие след 2020 г. \r\nНа 31 октомври 2018 г. от 13.00 часа в Дома на Европа (ул. „Г. С. Раковски“ № 124) в София ще се състои пресконференция на членовете на Европейския парламент от Комисията по земеделие и развитие на селските райони Чеслав Адам Шекерски, председател на комисията, Момчил Неков и Владимир Уручев.", "date": "2018.10.29", "title": "Делегация от Комисията по земеделие и развитие на селските райони към ЕП ще бъде на посещение в България"}
{"url": "http://www.focus-news.net/news/2018/10/29/2583749/ministar-krasimir-valchev-shte-nagradi-balgarski-uchilishta-i-uchiteli-uchastvali-v-evropeyskata-sedmitsa-na-programiraneto.html", "text": "Министърът на образованието и науката Красимир Вълчев ще награди български училища и учители, включили се най-активно в Европейската седмица на програмирането. Това съобщиха от пресцентъра на  Министерството . Награждаването ще се проведе от 10.00 часа днес в Министерство на образованието и науката.  \r\nЕвропейската седмица на програмирането се проведе от 6 до 21 октомври 2018 г. по инициатива на Европейската комисия. В България над 24 000 деца от 55 населени места направиха своите първи крачки в роботиката, програмирането и моделирането. В отговор на призива на МОН бяха проведени близо 600 инициативи в училища в цялата страна.", "date": "2018.10.29", "title": "Министър Красимир Вълчев ще награди български училища и учители, участвали в Европейската седмица на програмирането"}
{"url": "http://www.focus-news.net/news/2018/10/29/2583748/ministar-lilyana-pavlova-shte-uchastva-vav-forum-posveten-na-zhenite-v-politikata.html", "text": "Министър Лиляна Павлова ще участва във форум, посветен на жените в политиката, който ще се състои днес в Националния дворец на културата. Това съобщиха от пресцентъра на  Министерство за Българското председателство на Съвета на ЕС 2018 . Организатори на събитието са Министерството за Българското председателство на Съвета на ЕС 2018 и Съветът на жените в бизнеса в България. Форумът ще се проведе в зала 7 на НДК.  \r\nАкцент ще бъде поставен върху темата „Българското председателство на Съвета на ЕС – постиженията „на“ и „за“ жените“. Министър Лиляна Павлова ще коментира теми като равнопоставеността на половете, разнообразието и включването на работното място, политиките на България и ЕС в това отношение – какъв е напредъкът и какви са предизвикателствата, които предстоят да бъдат преодолени, как се промениха тези политики и какво бе свършено за периода, когато България беше председател на Съвета на ЕС.", "date": "2018.10.29", "title": "Министър Лиляна Павлова ще участва във форум, посветен на жените в политиката"}
{"url": "http://www.focus-news.net/news/2018/10/29/2583747/premierat-boyko-borisov-shte-uchastva-v-sreshtata-na-varha-es-arabski-svyat-v-atina-i-shte-prisastva-na-tseremoniya-po-otkrivane-na-novo-letishte-v-istanbul.html", "text": "Министър-председателят Бойко Борисов ще участва в откриването на третата среща на върха ЕС – Арабски свят в Атина. Форумът тази година е под наслов „Споделените хоризонти“. Очаква се по време на срещата да бъде обсъдена миграционната политика и борбата с бежанската криза, европейските и арабските политики за съседство, климатичните промени, както и социалните инвестиции. Това съобщиха от  правителствената информационна служба . \r\nПо-късно премиерът Бойко Борисов ще присъства на откриването на новото летище в Истанбул по покана на президента на Турция Реджеп Тайип Ердоган. \r\nВ Гърция и Турция премиерът Бойко Борисов ще бъде придружаван от министъра на финансите Владислав Горанов.", "date": "2018.10.29", "title": "Премиерът Бойко Борисов ще участва в срещата на върха ЕС-Арабски свят в Атина и ще присъства на церемония по откриване на ново летище в Истанбул"}
{"url": "http://www.focus-news.net/news/2018/10/29/2583754/kyustendil-okrazhniyat-sad-shte-gleda-deloto-za-konfiskatsiya-na-imushtestvo-na-plamen-galev-i-angel-hristov.html", "text": "В Окръжния съд ще се проведе поредно заседание по делото за конфискация на имущество на Пламен Галев и Ангел Христов. Това съобщиха за  Радио „Фокус” – Кюстендил  от Окръжен съд – Кюстендил. Заседанието е насрочено за 11.30 часа, като на него трябва да стане ясно дали определените от съда вещи лица по съдебно-икономическата експертиза са свършили своята работа, отговаряйки на поставените питания. Съдебният състав по делото трябва да се произнесе по подадено искане от предходно заседание, касаещо спиране на делото за конфискация на имуществото на Пламен Галев и Ангел Христов. Искането е от страна на адвокат Капка Гергинова. Според нея има европейско законодателство, което позволява делото да бъде спряно, след като на процеса не се явява даден представител на дружеството. „Фокус” припомня , че искът за конфискация на имущество на Пламен Галев и Ангел Христов, техните съпруги и контролираните от тях дружества е за над 4 млн. лв. и е внесен от Комисията за отнемане на незаконно придобито имущество в съда в началото на 2012 година по реда на Закона за отнемане в полза на държавата на имущество, придобито от престъпна дейност. Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководена на престъпна група. \r\nВенцеслав ИЛЧЕВ", "date": "2018.10.29", "title": "Кюстендил: Окръжният съд ще гледа делото за конфискация на имущество на Пламен Галев и Ангел Христов"}
{"url": "http://www.focus-news.net/news/2018/10/29/2583756/blagoevgrad-v-grada-shte-se-provede-kampaniya-za-sabirane-i-izvozvane-na-opasni-i-bitovi-otpadatsi.html", "text": "Общината организира поредна кампания за събиране на опасни отпадъци от домакинствата. Това съобщиха от пресцентъра на  Община Благоевград . Тя ще се проведе в рамките на два дни – днес и утре. За целта се организира мобилен пункт за извозване  на отпадъци. Безплатно ще се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност.  \r\nМобилният пункт за приемане на опасните отпадъци от бита ще бъде разположен  на паркинга на ул. „Скаптопара“ 1 от 10.00 часа до 12.30 часа днес. От 13.30 часа до 16.00 часа ще се приемат отпадъци в кв. „Грамада“, паркинга пред магазин „Аско Деница“.   \r\nНа 30 октомври от 10.00 часа до 12.30 часа мобилен пункт ще има на паркинга на ул. „Свобода“ и „Симеон Радев“. В 13.00 часа до 16.00 часа мобилния пункт ще се намира в жк. „Струмско“, уширението на улица „Битоля“ срещу магазин „Звезден рай“. \r\nЦелта е чрез реализиране на кампанията жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци.", "date": "2018.10.29", "title": "Благоевград: В града ще се проведе кампания за събиране и извозване на опасни и битови отпадъци"}
{"url": "http://www.focus-news.net/news/2018/10/29/2583760/kyustendil-v-grada-shte-se-provede-preskonferentsiya-po-povod-domakinstvoto-na-shestata-rabotna-sreshta-mezhdu-biznesa-i-mestnata-vlast.html", "text": "В града ще се проведе пресконференция по повод домакинството на шестата работна среща между бизнеса и местната власт. Това съобщиха за  Радио „Фокус” – Кюстендил  от Асоциацията на Българските туроператори и туристически агенти – АБТТА. Пресконференцията ще се състои от 10.30 часа в залата на парк-хотел „Кюстендил“. В нея ще участват кметът на Община Кюстендил Петър Паунов и представители на управителния съвет на асоциацията. От днес до 31 октомври Кюстендил е домакин на шестата годишна среща под мотото „Сътрудничеството между обществения и частния сектор – платформа за устойчиво туристическо развитие“. Програмата предвижда различни модули, сред които „Нашето наследство: където миналото среща бъдещето“ и дискусия относно ролите и отговорностите на държавата, местната власт, бизнеса и науката за изграждане  на висококачествен и конкурентоспособен национален туристически продукт. Вторият модул е посветен на конкурентността, основана на знания. Ще бъде засегната и темата за културното наследство като ресурс за създаване и реализиране на национален туристически продукт. Кметът на Община Кюстендил Петър Паунов ще представи добри практики за стопанисване и развитие на културно-туристическа дестинация.  Програмата предвижда и други дискусии, както и официална церемония по излъчване на победителите на Национален конкурс за община с най-добра маркетингова политика за 2018 година. \r\nВенцеслав ИЛЧЕВ", "date": "2018.10.29", "title": "Кюстендил: В града ще се проведе пресконференция по повод домакинството на шестата работна среща между бизнеса и местната власт"}
{"url": "http://www.focus-news.net/news/2018/10/29/2583759/pregled-na-osnovnite-temi-v-starozagorskiya-pechat.html", "text": "„Роми отново проявиха агресия спрямо полицейски служители“ е водещо заглавие на вестник  „Старозагорски новини“ . Две седмици след ромската агресия срещу служители на реда в Гълъбово, в неделя отново роми проявиха агресивност спрямо полицейски служители. Този път причината е нерегламентирана ромска кушия с каруци. По данни на полицията в кушията са участвали над 100 роми от Мъглиж и казанлъшките села Копринка и Розово, които буквално са затапили движението по третокласен път от републиканската мрежа в региона. Сигналът в РУ - Казанлък за нерегламентираното състезание е бил получен около 11.00 часа. На място са били изпратени три полицейски екипа. След полицейско разпореждане ромите са напуснали мястото на състезанието. Час по-късно, около 11.55 часа е бил получен втори подобен сигнал - за струпване на хора и каруци на път между селата Черганово и Овощник. Изпратените на място полицейски екипи са установили 30-40 души с няколко каруци. Отново е последвало полицейско разпореждане за разтуряне на състезанието, като на място е останал полицейски екип. Малко по-късно, при опит да бъде извършена проверка на каруца с четирима души, движеща се от с. Овощник към с. Черганово, ромите започнали да се държат агресивно спрямо полицаите и се опитали да осуетят проверката. Един от тях оказал съпротива, при което леко е пострадал полицейски служител. Това наложило произвеждане на изстрел в безопасна посока. Около 18.00 часа служители на ОДМВР – Стара Загора и Дирекция „Жандармерия“ са започнали специализирана полицейска операция в махала в Мъглиж. Целта на операцията е била задържане на лица, които по-рано през деня са оказали съпротива при извършване на проверка и в резултат е пострадал служител на РУ - Казанлък. Задържан е един от извършителите, но при изтегляне от махалата група лица са започнали да хвърлят камъни по колоната от полицейски автомобили. Нанесени са щети по автомобили на ОДМВР – Стара Загора и травми в областта на крайниците на петима служители на МВР. Това е наложило по отношение на нападателите да бъдат употребени физическа сила и помощни средства. Пострадалите полицаи са обслужени амбулаторно в ЦСМП – Казанлък. Те са с повърхностни наранявания и няма опасност за живота им. Операцията продължи до  редакционното приключване на “Старозагорски новини”. Полицейското присъствие в град Мъглиж е за-силено. На 15 октомври при опит да бъде спряна силна музика, носеща се в ромския квартал в Гълъбово, роми хвърляха камъни по полицейски служители, а после окупираха местното РУ \"Полиция\" със сатъри и брадви. За усмиряване на страстите тогава беше повикана жандармерия от Пловдив.  \r\n„Прабългарският аул на \"Бага-Тур\" празнува трети рожден ден“ е друго заглавие от страниците на ежедневника. Уникалният атракцион, пресъздаващ бита на прабългарите, създаден с доброволния труд на членуващите в школата за оцеляване \"Бага-Тур\" на територията на старозагорския зоопарк чества в неделя три години. В празника се включиха над 1000 деца и техните родители, които буквално обсадиха трите декари сред клетките на дивите животни, за да видят на живо демонстрациите на ловни и бойни умения. Освен джигитовка, стрелба с лък и копие от кон и събаряне на противник с помощта на бич багатурци демонстрираха и лов със сокол. Птицата е на 8 години, казва се Мишо и вече седма година е неизменен спътник на децата и младежите, които се обучават в различните степени на войнството. \"С подкрепата на Община Стара Загора и на кмета Живко Тодоров преди три години създадохме място, където да се усвояват основните ценности на предците ни. Идеята ни е чрез различни форми да се противопоставим на безродността и бездуховността, да не допускаме сред подрастващите да пускат пипалата си секти и вярвания, нямащи нищо общо с българщината\", коментира основателят и идеологът на Прабългарската школа \"Бага-Тур\" Райчо Гънчев, който е автор на няколко романа, разказващи за далечното минало на предците ни, и на видиофилми за епохата на хановете. Най-добрите ездачи от школата са сред предпочитаните изпълнители на сложни каскади в десетки вече български игрални филма, с тяхно участие са изиграни стотици спектакли по различни поводи из цялата страна и чужбина. Няколкостотин деца са преминали вече през школите, немалка част от тях са станали обучители на идващите по стъпките им. Сред гостите на празника бяха кметът на Стара Загора Живко Тодоров, ректорът на Тракийския университет проф. д-р Иван Въшин, множество общински съветници, някои от които с децата и внучетата си, приятели на домакините от сродни формации.  \r\n„Световните производители на ток от въглища нямат намерение да си затварят ТЕЦ-овете“, пише още изданието. Това съобщи председателят на СМФ \"Подкрепа\" Владимир Топалов след завръщането си от среща на Световната синдикална организация \"Индустрия Глобал\" в Индия.  \r\n- Г-н Топалов, преди броени дни Вие и още трима Ваши колеги - синдикалисти от КТ \"Подкрепа\" и КНСБ, се завърнахте от посещение в Индия. Бихте ли споделили по каква линия посетихте третия по-големина производител на въглища в света?  \r\n- Бяхме поканени на среща, организирана от Световната синдикална организация \"Индустрия Глобал\" със седалище в Женева, в която членуват големи производители на въглища като Индия, Австралия, Индонезия, Южна Африка, Монголия. Срещата беше във връзка с климатичните промени и здравословните безопасни условия на труд. Тъй като бяхме в полския град Катовице и там имаше представител на индийците по повод предварителната среща на КОД 24, колегите са настоявали пред Световната организация да се съберем в Индия, за да видим какви са нагласите за въглищната индустрия в Южното полукълбо за КОД 24.  \r\n- Индия е на трето място в света по добив на въглища след Китай и САЩ. Те имат ли притеснение, че са световен замърсител?  \r\n- От направените изказвания разбрах, че те са много по-назад или по-скоро не обръщат такова внимание, каквото в Европа се обръща на въглищата като основен замърсител и виновник за натрупването на въглероден диоксид в атмосферата и глобалното затопляне.  \r\n- Тоест, те нямат притеснения за въглищната си индустрия, за разлика от нас?  \r\n- Да. Аз изнесох презентация, в която съобщих, че в ЕС има нормативна база, което предвещава затварянето на въглищните централи. Дори Световната организация \"Индустрия Глобал\" се изненада, че Европа приема такива рестриктивни мерки и по този начин бърза със затварянето на въглищата.  \r\n- Но за разлика от Китай и САЩ Индия е страна от Парижкото споразумение. Индийците имат ли готовност да затворят въглищните си централи?  \r\n- Понастоящем те нямат тази готовност, дебатът по темата при тях въобще не е започнал и тука е големият проблем. Ако Европа направи всичките тези жертви, които сме тръгнали в момента да правим, ликвидирайки въгледобива, останалата част на света - Китай и САЩ, ако не направят нищо, то няма никакъв смисъл. За нас затова беше много важна тази среща, за да видим каква е позицията на останалата част на света без САЩ и Китай.  \r\n- Нека да уточним - тази част на света няма намерение да се лиши от въглищната си индустрия и е била изненадана от рестриктивните мерки на ЕС?  \r\n- Определено! Даже ние предложихме да изготвим документ, в който да излезем със становище, но в последния момент водещият заседанието г-н Глен - вицепрезидент на Световната организация и представител на Южна Африка, поради недостатъчния брой държави, както той се изрази, не можем да вземем конкретно решение, но обяви, че дебатът ще продължи и за по-натам. Онова, което основно всички очакват, е каква посока ще вземе КОД 24 в Катовице, където ще заседава Комитетът на представителите на ООН за климата. Съществуват две основни хипотези. Едната е досегашната, в която до 2050 г. трябва да се намали температурата на Земята под 2 градуса. Другата, която се лансира, е, че това ще бъде променено в Катовице, като вече решението ще е под 1.5 градуса.  \r\n- Какво означава това?  \r\n- Това означава, че мерките ще бъдат още по-рестриктивни от тези, които са в Парижкото споразумение или т.нар. КОД 21. Това означава, че за 12 години трябва да се приключи с въгледобива в Европа.  \r\n- Ако държавите-членки на ЕС затворят въглищните си централи до 12 г., а въгледобивът в Китай и САЩ продължи, тогава?  \r\n- Тук е голямото разногласие - защо Европа процедира по този начин, а останалата част от света няма подобна нагласа. Известно е вече, че Китай е подменил 150 хил. мегавата въглищни енергийни мощности - колкото в цяла Европа - с нови технологии, за да запази въглищните си централи. И то за изминалите три години.  \r\n- Ако трябва да бъдем точни, в света няма още открита технология за улавянето на въглеродните емисии. Има само проектни проучвания, при това доста скъпи.  \r\n- Улавянето на въглеродния диоксид е една тема, която е доста обширна. Принципно обаче съществуват технологии, които улавят част от въглеродния диоксид, въпросът е в какви количества и доколко. Но в приетия Референтен документ на ЕК става въпрос и за други отделяни от въглищните централи емисии, които по реализираните технологии в Китай са 100% неутрализирани. А това, което Китай си е поставил като програма, е в следващите 10 години изцяло да подмени автомобилите си с екологично чисти.  \r\n- А САЩ? Наскоро президентът Доналд Тръмп беше категоричен, че Америка няма по никакъв начин да се лиши от въглищната си индустрия? Тогава какъв е смисълът от КОД 24?  \r\n- Ситуацията е непредвидима.  \r\n- Наскоро коментирахте, че при приемането на КОД 24 терминът, заложен в Парижкото споразумение \"декарбонизация\" трябва да бъде заменен с \"климатичен неутралитет\".  \r\n- Аз предложих на нашето правителство да се съберем и да отстояваме позиция за климатичен неутралитет. Този термин означава всяка една държава да може да гарантира, че емисиите от въглероден диоксид, които изхвърля, трябва да абсорбира на нейна територия. Това е справедливо, защото в момента ние в България постигаме климатичен неутралитет. Но Германия не може да го постигне. Това означава, че богатата Германия бълва повече въглероден диоксид от нас, ние обаче трябва да си затворим нашите въглищни централи в знак на солидарност към \"декарбонизацията\". Това нито е справедливо, нито е солидарно. Справедливо и солидарно е, когато приемем климатичния неутралитет. А иначе, те бълват колкото за всички останали, а пък ще спираме въглищата си? Защо?  \r\n- Оптимист ли се за срещата в Катовице?  \r\n- Ще разчитаме основно на домакините от Полша, защото те имат същите проблеми като нас. Не съм голям оптимист, но не съм и песимист. Надявам се разумът да надделее, защото в доста страни като България електроенергията, произведена от въглища, е безалтернативна. Ако те останат без ток, това справедливо ли ще бъде!? Защото въпросът откъде те ще вземат електроенергия стои открит и той също е безалтернативен.", "date": "2018.10.29", "title": "Преглед на основните теми в старозагорския печат"}
{"url": "http://www.focus-news.net/news/2018/10/29/2583755/ana-pirinska-bsp-korneliya-ninova-ne-bi-bila-efektiven-ministar-predsedatel-kakto-ne-e-i-efektiven-lider-na-bsp.html", "text": "Корнелия Нинова не би била ефективен министър-председател, както не е и ефективен лидер на БСП. Това каза Ана Пиринска от БСП в разговор с Илиана Беновска в предаването „Беновска пита” по Радио К2 и Канал 3, съобщиха от  екипа на предаването .  \r\n„Защо сте член на социалистическата партия”, попита Беновска. Ана Пиринска отговори, че не може да си представи да е член на друга партия и е политически активен човек от малка, за разлика от други, които са емигрирали в други партии, макар семействата им да са свързани с БСП. „Сърцето ми е в БСП”, допълни Пиринска.  \r\n„Как продължавате да виреете в тази партия? Вие сте една от онези, които подписаха т.нар. „кърваво писмо” на различни поколения млади, по-възрастни, видни функционери на БСП”, попита Беновска.  \r\n„Вирея много добре”, отвърна Пиринска. Тя допълни, че е член на БСП от 18-годишна и членува в район „Възраждане”. Младите не припознават автентичното ляво в БСП. Затова каузата на Ана Пиринска е да помогне за припознаването на БСП като автентична лява алтернатива.  \r\n„Заговор ли направихте срещу Корнелия Нинова с това „кърваво писмо”? Ще цитирам Татяна Буруджиева, която каза „да, „кърваво писмо”, но нямат Бенковски и хвърковата чета”, а аз ще добавя, че София не е Копривщица, защото в София има много боклуци, в широкия смисъл на думата”, попита Беновска. Ана Пиринска отговори, че това писмо не е резултат на моментно състояние. Близо две години в Националния съвет (НС) на БСП, който е основният и ръководещ орган между конгресите, се повдига въпроса как функционира БСП и дали НС е този, който взима легитимните решения или те се взимат някъде другаде и биват спуснати.   \r\n„Какво значи, че се повдига въпросът? Вие кого чакате да Ви отговори, ехото ли?”, попита Беновска. Ана Пиринска отвърна, че трябва тези неща да си ги говорят вътре в БСП помежду си. “Бяха взети редица решения в разрез с устава на партията и сега се стигна до този момент”, допълни социалистката. Тя каза, че познава новия главен редактор на в. „Дума” и е симпатичен човек, но въпросът е принципен.   \r\n„Слабички ли са Ви ръцете да поставите нещата на масата”, попита Беновска.  \r\n„Две години сме имали достатъчно поводи да казваме, че така не може да продължаваме и се стигна до момента. Поискахме Корнелия Нинова на НС на БСП да докладва промени във в. „Дума”, но беше отхвърлено на ръба. В следващия момент, когато 50 души изпратихме това писмо, получихме отговор, че мястото да се обсъждат тези въпроси е НС. Не са ни слаби ръчичките”, отговори Пиринска.  \r\n„На една пресконференция г-жа Нинова ми предложи да стана член на БСП, за да мога да знам всичко, което питам на пресконференции. Аз веднага реагирах и попитах дали мога да се запиша в нейния район „Оборище”, а тя каза „Да”. Това стана преди 5 - 6 месеца, но не съм си подала документите още да стана член на БСП. Вие какво ще ме посъветвате”, попита Беновска.  \r\n„Ако го чувствате вътре в себе си като необходимост, направете го”, посъветва Пиринска Беновска.  \r\n„Как ИБ на БСП, което е на пряко подчинение на Корнелия Нинова изземва функциите на върховния орган НС на БСП”, попита Беновска.  \r\nДържавата не може да бъде управлявана по този начин в момента и не може да продължаваме да живеем така, каза Пиринска. \r\n„Корнелия Нинова в началото като я избраха за лидер заяви „Оставете ме стана министър-председател”. Може ли Корнелия Нинова да бъде ефективен, добър и водещ към добро настояще и бъдеще България министър-председател”, попита Беновска.   \r\n„БСП не функционира правилно, не си спазва устава и прескача ръководния орган. Корнелия Нинова не може да бъде ефективен министър-председател на България”, отговори Ана Пиринска. Тя допълни и, че като ръководител в БСП Корнелия Нинова не е ефективна. Вътрешнопартийните правила се прескачат и нарушават грубо от ръководството на БСП.  \r\n„Като искате да махнете Борисов и ГЕРБ какво предлагате отсреща? Модулът БСП здрав ли е, съдържа ли идеи”, попита Беновска. Ана Пиринска каза, че работи за това БСП да бъде разпознаваема алтернатива. Сегашното управление е безскрупулна преса. Хората са докарани дотам да живеят и да вярват на илюзията, че са добре. Всеки се е затворил в себе си и гледа да си плати кредитите. Ана Пиринска постави въпросите как се управлява държавата, трябва ли да променя конституцията, защото президентът Румен Радев намеква за президентска република, как и с какво ще се смени модела и системата. Програмата на БСП е стъпила върху конституцията, а конституцията не е свещена крава, която не може да се промени.  \r\n„Как присъства президентът, който трябва да е обединител и президент на всички, той нарича държавата „блато”?”, попита Беновска.  \r\n„Президентът показва сериозно и уравновесено поведение на фона на близкото минало, но не го свързан с БСП”, отговори Пиринска. \r\n„Имате ли партийна енергия да предизвикате предсрочни избори, но и да ги спечелите”, попита Беновска.  \r\n„Държавата се нуждае спешно от промяна. Нинова каза в интервю пред в.”Капитал”, че ако спечелим изборите, може да говорим за коалиция с ГЕРБ. В БСП има хора с идейна чистота и свобода на сърцето, устрем в бъдещето към прогреса. В САЩ и Великобритания думата “социализъм” преживява Ренесанс. Това означава свобода. Ние в момента не сме свободни хора, а аз искам да живея свободно. Знам, че БСП не е печелила парламентарни избори от 2007 година”, отговори Ана Пиринска.  \r\nБеновска подари на госта си книгата „Беновска пита Ахмед Доган” и здрава българска, червена ябълка. Ана Пиринска върна жеста с подарък есе на Стефан Хесел. Така завърши участието на Ана Пиринска в предаването „Беновска пита” по Радио К2 и Канал 3 на 28 октомври 2018 година.", "date": "2018.10.29", "title": "Ана Пиринска, БСП: Корнелия Нинова не би била ефективен министър-председател, както не е и ефективен лидер на БСП"}
{"url": "http://www.focus-news.net/news/2018/10/29/2583751/predsedatelyat-na-pg-na-gerb-tsvetan-tsvetanov-shte-uchastva-v-konferentsiya-tehnologii-i-edinen-tsifrov-pazar-vazmozhnosti-i-predizvikatelstva.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов ще участва в конференцията „Технологии и единен цифров пазар: Възможности и предизвикателства“. Това съобщиха от пресцентъра на  ПП ГЕРБ . Форумът ще се проведе в зала „София“ на „Гранд хотел София“ и се организира съвместно от Сдружение „Граждани за европейско развитие на България“, Центъра за европейски изследвания „Вилфрид Мартенс“ и Фондация „Ханс Зайдел“. \r\nКонференцията ще бъде открита в 10.00 часа от председателя на Сдружение „Граждани за европейско развитие на България“ и кмет на София Йорданка Фандъкова, изпълнителния директор на Центъра за европейски изследвания „Вилфрид Мартенс“ Томи Хухтанен и представителя на Фондация „Ханс Зайдел“ за България Богдан Мирчев. В откриването ще участва и еврокомисарят по цифровата икономика и общество Мария Габриел, която в рамките на форума ще направи презентация на тема „Предизвикателствата пред Европейското лидерство в цифровизацията“. \r\nГост-лектори на конференцията ще бъдат бившият финансов министър Симеон Дянков, началникът на отдел „Киберпрестъпност“ в ГДБОП Явор Колев, Георги Апостолов от Центъра за безопасен интернет – SafeNet, както и Майя Бойчева-Манолчева и Борислав Сестримски от Международната академия за обучение по киберразследвания.", "date": "2018.10.29", "title": "Председателят на ПГ на ГЕРБ Цветан Цветанов ще участва в конференция „Технологии и единен цифров пазар: Възможности и предизвикателства“"}
{"url": "http://www.focus-news.net/news/2018/10/29/2583758/toma-bikov-gerb-za-predsedatel-na-bsp-predsrochni-izbori-shte-ima.html", "text": "За председател на БСП предсрочни избори ще има. Това каза Тома Биков, народен представител от ПГ на ГЕРБ, в разговор с Илиана Беновска в предаването „Беновска пита” по „Радио К2” и „Канал 3”, съобщиха от  екипа на предаването . Полезен ли е Валери Симеонов за България? \r\n„В коментара си в началото зададох 11 въпроса към министър-председателя Борисов, но те не са само до него, отнасят се до много политици. Първият ми въпрос беше – Валери Симеонов от НФСБ полезен ли е за България?“, попита в началото на разговора водещата Илиана Беновска своя гост. Тома Биков отговори, че едва ли той е човекът, който може да каже кой е полезен и кой не за България. Според него това се разбира години, след като някой е бил във властта, още повече в изпълнителната власт. Народният представител заяви, че Валери Симеонов е част от управлението по силата на това, че неговата партия е събрала необходимата подкрепа сред избирателите и той представлява реални хора в управлението. „В интерес на истината в началото на това управлението, когато се съставяше този кабинет, не искаше да има силни позиции в изпълнителната власт, то затова и няма други министри, освен него, а самият той е вицепремиер без портфейл!“, обясни още Биков. „Кое му отвори апетита?“, попита водещата Илиана Беновска. Събеседникът ѝ отговори, че не става дума за апетит и добави, че и тогава, и сега смята, че поемането на директен ангажимент през влизане в изпълнителната власт от страна на лидерите на различните партии в коалицията, е поемане на истински ангажимент. В парламента, според народния представител, функцията е много по-различна, там човек би могъл да се отклонява от ангажиментите си, още повече, че в миналия парламент сме имали този опит с Реформаторския блок, когато неформалният лидер на РБ е бил депутат в Народното събрание и този опит е бил горчив – отказ от ангажимент в рамките на 3 минути. \r\n„Нека да не си губим времето в разговори за това близко минало, историята, както казвате, ще се произнесе за грешката в онази коалиция, но дали няма да се произнесе и за грешка в тази втора коалиция? Валери Симеонов може сам по себе си да е много положителен, симпатичен човек, житейските факти обаче не интересуват избирателите? Зададох този въпрос по-фундаментално, защото ние избирателите очакваме от вас, избраниците, било в законодателната, било в изпълнителната власт да работите, няма да кажа за нашия интерес, а за по-доброто настояще и бъдеще на България, където ние живеем. Валери Симеонов например с какво допринася за решаването на демографската криза?”, попита водещата Илиана Беновска. Тома Биков отговори, че демографията е въпрос, който не може да се решава от днес за утре. Той обясни, че наистина демографската ситуация в момента не е никак добра, но това са плодовете на 90-те години, защото сривът от последното десетилетие на миналия век в момента дава поколение, което е много по-малко от предишните. Правителството обаче има ясна идея за тридетния модел. „Колко хора с три деца познавате, аз съм единият от тях?”, попита водещата Илиана Беновска. Събеседникът й отговори, че познава такива хора, макар и не толкова много.  \r\n„Ще се прехвърля в Централна Европа и Виктор Орбан, нали знаете той какво прави за решаването на демографската криза и задържането на младите хора в Унгария – 30 000 евро като завършиш, но и работиш и се осигуряваш, 30 000 при раждането на едно дете, нисколихвени кредити за жилище? Какво пречи на вашето правителство да направи това?”, попита водещата Илиана Беновска. Тома Биков отговори, че Валери Симеонов е един от двигателите за т. нар. синя карта, предназначена за българите от диаспората, които искат да живеят и работят в България. „А иначе аз смятам, че това е добра политика, но заедно с това трябва да върви и ценностният разговор, защото вече раждането на деца не е безспорен въпрос за съжаление. Много често работата например се оказва по-важна от децата, това е въпрос на еманципация?”, обясни народният представител.  Предизвикателствата пред образованието. Ролята на дуалното и професионалното образование \r\n„Веднага Ви спирам на работата, какво прави Валери Симеонов в сектор образование? Вие казвате „работата”, а какво се случва с дуалното и професионалното образование? Аз вече се занимавам една година с тази тема и трябва да Ви кажа, няма да Ви открия топлата вода, знаят го всички, че нещата са много зле. Ние вместо да окуражим младите хора, и аз сега ще направя една кампания по този повод, да вземат занаят в ръката и да имат работа, да имат поради това право на кредити, да могат да си купят жилище, кола, пътешествие, да родят деца и да ги гледат. Какво прави Валери Симеонов за това?”, попита водещата Илиана Беновска. Тома Биков отговори, че според него министър Красимир Вълчев е много успешен, друг е въпросът, че ние и в тази област започваме с решаването на проблеми, които са се трупали с години. „Колкото и да звучи първично аз мисля, че увеличаването на учителските заплати, което като ангажимент се поддържа непрестанно, това не е самоцелен ангажимент, това е въпрос на мерки увеличаване на престижа на учителската професия!”, категоричен бе народният представител. Водещата отбеляза, че средната възраст на учителите в България е около 50 години. Събеседникът ѝ отговори, че това е така, но за да се промени тази тенденция на първо място трябва да се повиши престижа на професията, а една от стъпките е достойното заплащане. Това обаче няма как да стане за една година, ефектът от реформите ще се усети след 10-15 години.  \r\n„Но въпросът е следният, ние не правим нищо, за да окуражим младите хора да вземат занаят в ръцете си и да имат препитание, за да раждат деца, нещата са преплетени!”, още веднъж подчерта водещата Илиана Беновска. Тома Биков отговори, че според него тук своята роля трябва да поеме и бизнесът, който често се оплаква, че няма кадри със средно специално образование и това е точно така. Според народния представител държавата трябва да спре да инвестира в специалности, които след това нямат приложение.  Действията на президента Румен Радев \r\n„С какво право, как си позволява той да дава различни определения, в това число да нарича родината ни „блато”? Това ли е президентът на България?”, попита водещата Илиана Беновска. Тома Биков отговори, че Румен Радев обича да говори по-художествено и оттам се раждат метафори, които понякога му създават проблеми. „Метафорите в политиката обикновено са интересни за пиарите и медиите, защото създават заглавия, но не са от полза за тези, които ги измислят!”, категоричен бе той. „Като казвате „пиарите” може би неговата жена, която работеше като негова пиарка, може би тя му дава вдъхновение!”, отбеляза водещата Илиана Беновска.  \r\nТома Биков припомни, че наскоро президентът е определил представител в Конституционния съд от своята квота – Атанас Семов. Народното събрание също е избрало съдия от своята квота – Красимир Влахов, който е представил своята концепция в правната комисия и в пленарна зала, където се е състоял дебат. Народните представители от БСП тогава са казали, че този избор е предрешен, предизвестен, а Янаки Стоилов, който е бил номиниран, но се е отказал, е заявил, че няма да участва в уговорен мач. „Аз тогава от трибуната им казах и сега пак ще го повторя – сега очаквам те да питат президента по каква процедура номинира Атанас Семов, къде се проведе този дебат, кой участва в него, какви въпроси бяха зададени на г-н Семов и какви бяха отговорите, защото ние в такъв дебат не сме участвали? Предрешено ли беше това състезание, имало ли е състезание и други номинации там? И още един въпрос, след като от БСП твърдяха, че ние сме неглижирали кандидатурата на Янаки Стоилов, защо президентът не я издигна?”, попита Тома Биков. „Какво е скритото обвинение към Атанас Семов?”, попита водещата Илиана Беновска. Събеседникът ѝ отговори, че няма никакво скрито обвинение, просто говори за двойния аршин, за двойния стандарт, защото при процедурата в Народното събрание е имало светлина. „Или когато е за парламента трябва да има светлина, а когато е за президентството трябва да има радиомълчание?”, попита народният представител.  \r\n„Днес не знам дали видяхте поста на Цвета Караянчева във Фейсбук, която каза, остроумно беше, че „от време на време всички президенти топват крак в езерото „дайте да разширим правомощията на президента и ако те са го заявявали преди да бъдат избрани, дали са щели да бъдат избрани”? Това прави и сегашният президент Радев и то доста настойчиво и последователно! Накъде води, той ще прави ли партия, ще иска ли президентска република, окопава ли се в тази посока?”, попита водещата Илиана Беновска. Събеседникът й отговори, че по принцип президентсвото е най-политическата и сложна институция, защото е избрана пряко от народа, но има малко правомощия, което означава, че този който я оглавява, трябва да има много силен усет за политическите тенденции.  \r\n„Извинете, но нека не говорим само за усет, нека говорим и за знания!”, призова водещата Илиана Беновска. Тома Биков отговори, че усетът идва от знания. „Той по конституция е призван да обединява нацията и да намира здравата почва!”, продължи водещата. Събеседникът й отговори, че президентът няма власт, но има влияние и той може да насочва това влияние или да обединява, или да разединява нацията. Той добави, че обикновено тези президенти, които са популяризирали нацията, не са били успешни.  \r\n„Нашият президент Радев, излъчен от инициативен комитет, забележете, а не от БСП, накъде води държавата?”, попита водещата Илиана Беновска. Тома Биков отговори, че президентът често говори за единение, но той не може да го постигне като изолира 1,1 милиона избиратели на ГЕРБ и около половин милион избиратели на „Обединените патриоти”. „Единението изисква жертви от този, който го казва! Аз не съм видял от г-н Радев до момента да е пожертвал нещо свое, нещо от влиянието си, ако щете. Да протегне ръка например към онези, които не харесва, защото вече е ясно кой харесва г-н Радев и кой не го харесва, но единението не е удобно, то е много трудно!”, категоричен бе народният представител.  \r\n„Като говорим за харесване, харесва ли г-н Радев Бойко Борисов? Протегна ли ръка към Бойко Борисов той, или му търси кусурите”, попита водещата Илиана Беновска. Тома Биков отговори, че поне на няколко пъти Бойко Борисов е показвал желание за това президентската институция и изпълнителната власт да взаимодействат поне във външнополитически план, защото президентът олицетворява българската външна политика, но тя се изработва от правителството. „Ако двете институции прояват порив за национално единство, те биха могли да работят много добре заедно! За съжаление това не се случва в момента и въпреки че ще ме обвинят в пристрастност, което е и вярно, мисля, че вината не е в правителството!”, категоричен бе народният представител.  Каква опозиция са БСП и Корнелия Нинова? \r\n„Третият аспект, по който искам да вземете отношение, е Корнелия Нинова. Взех повод от вчерашните думи на министър-председателя Борисов, че арестите на олигарсите вероятно се отразяват зле на БСП и неговите опоненти, защото практически това са лица, издигнати от средите на БСП. Та въпросът ми е Корнелия Нинова силна опозиция ли е и ще докажете ли вие от ГЕРБ, че БСП е виновникът на прехода?”, попита водещата Илиана Беновска. Тома Биков отговори, че тактически погледнато БСП и Корнелия Нинова не са проблем за управляващото мнозинство. Според него БСП са загубили изборите, защото хората са се уплашили от това, което Корнелия Нинова е говорила по време на предизборната кампания. По-лошото е, че опозицията е силно разклатена и основните опозиционни сили не могат да предложат никаква алтернатива. „Ако ние знаем, че опозицията е в състояние да гарантира стабилността на България, ние ще сме спокойни, защото ще знаем, че и да загубим изборите, ще дойде някой, който ще продължи тази стабилност и по някакъв начин ще има приемственост в политиката! Ние тук имаме опозиция, едната опозиция казва, че ще разрушава модела без да казва какво ще бъде след това! Това са общи приказки, но тези общи приказки създават реалност!”, заяви народният представител. \r\n„Ще можете ли да докажете, дали Цацаров, спецпрокурора Гешев и председателят на КОНПИ Пламен Георгиев ще могат да дадат годни за съда доказателства, за да бъдат осъдени тези арестувани олигарси? Дали ще можете да докажете наистина вината и оплетеността на БСП в прехода с тези субекти?”, попита водещата Илиана Беновска. Тома Биков отговори, че според него въпросните субекти не са били арестувани, защото са имали пристрастия към БСП. „Но те са продукт на БСП!”, отбеляза водещата. Събеседникът й отговори, че идва един момент, в който преходното поведение трябва да бъде прекъснато. Според него едрият бизнес има огромен ангажимент към обществото. „Тази отговорност трябва да бъде осъзната и хора, които продължават да мислят, че колкото по-бързо и ефективно откраднеш нещо, толкова по-голям бизнесмен си, просто трябва да спрат с това мислене и да разберат, че това ще им носи повече проблеми, отколкото ползи. И този знак аз го приемам като знак към целия едър бизнес, не само към тези хора! И е крайно време ние да влезем в една нормализация на обществените отношения в която едрият бизнес поема своята отговорност и разбира се държавата следи той да я носи както трябва!”, категоричен бе народният представител. \r\n„Извинете, но досега спа ли държавата, че изведнъж се събуди?”, попита водещата Илиана Беновска. Тома Биков отговори, че ако се върнем назад през последните 30 години ще видим, че няма толкова много арестувани бизнесмени за толкова кратко време. „Да де, прави впечатление почти  като предизборна агитация!”, отбеляза водещата. Събеседникът й отговори, че всъщност тези действия са много сериозни и се надява правителството и мнозинството да издържат на последващата атака, защото такава ще има, тези бизнесмени притежават огромен ресурс и ще го използват. „Те също имат полза от предсрочни избори, както и БСП, защото това ще ги върне по някакъв начин в играта и ще им позволи да излязат оттам, където се намират в момента!”, добави Биков. ДПС и искането им за предсрочни парламентарни избори \r\n„Успяхте ли да изработите своя позиция по исканията на ДПС, цитирам Карадайъ – „има различни изходи – или оставка за вицепремиера Симеонов, или оставка на цялото правителство, или позорът е за всички, за цялата страна”?”, попита водещата Илиана Беновска. Събеседникът й отговори, че се опасява, че и ДПС тръгва по пътя да превърне искането за предсрочни парламентарни избори в политически лозунг. Той подчерта, че предсрочните парламентарни избори са добър инструмент за излизане от кризисна ситуация. В момента обаче няма кризисна ситуация и предсрочните избори биха се превърнали в инструмент за предизвикване на криза. Народният представител изрази своята изненада от позицията на ДПС, защото те са партия с добър политически анализ, а в момента тенденцията не е в посока предсрочни избори.  \r\n„Кой ще отговори на Карадайъ и кога?”, попита водещата Илиана Беновска. Тома Биков отговори, че Бойко Борисов вече го е направил. ГЕРБ няма намерение да хвърля държавата в хаос, партията има ангажимент към българските граждани и много решително ще го отстоява, независимо от това дали е удобно за някого или не. „Тоест предсрочни избори няма да има?”, попита водещата. Гостът й отговори, че предсрочни парламентарни избори няма да има, но може да има предсрочни избори в БСП за председател на партията. „Аз го казах още преди 50-те души да подпишат  и то не за друго, а защото не виждам г-жа Нинова да се справя с лидерския въпрос там!”, завърши Тома Биков разговора си с Илиана Беновска в предаването „Беновска пита” по „Радио К2” и „Канал 3” на 28 октомври 2018 година.", "date": "2018.10.29", "title": "Тома Биков, ГЕРБ: За председател на БСП предсрочни избори ще има"}
{"url": "http://www.focus-news.net/news/2018/10/29/2583764/st-komisar-georgi-hadzhiev-izdirva-se-edin-ot-napadatelite-na-politseyski-sluzhiteli-v-maglizh-obstanovkata-v-grada-kam-momenta-e-spokoyna.html", "text": "Издирва се един от нападателите на полицейски служители в Мъглиж, обстановката в града към момента е спокойна. Това каза пред журналисти старши комисар Георги Хаджиев, директор на ОДМВР – Стара Загора, във връзка с нападението над полицаи в град Мъглиж, предаде репортер на  Агенция „Фокус“.   “Имаме два получени сигнала вчера в Районното управление в Казанлък, че се организират незаконни конски кушии на общинската пътна мрежа между селата Черганово и Овощник. Не бих искал да си представям какъв трагичен инцидент можеше да се случи евентуално, ако колегите не бяха взели отношение да дойдат на място и да преустановят това грубо нарушаване на обществения ред. Знаете каква е пътната обстановка в момента. Ние сме много чувствителни на тази тема“, посочи ст. комисар Хаджиев. По думите му при опит на полицейските служители да изпълнят законовите си правомощия да установят нарушителите и да им снемат самоличността, те са срещнали агресия от участниците в кушиите. „Необяснима за мен агресия и дори се опитват да предотвратяват задържането на нарушителите. Единият от участниците в този инцидент е захапал колегата по ръката, другият се  е опитал да го удари с дъска в гърба. Така или иначе колегите задържат единия от извършителите след което се оттеглят. След като началникът на Районното ми докладва за създалата се ситуация, уведомих и ръководството на Министерството в лицето на директора на Полицията и министъра на вътрешните работи. И по разпореждане на министъра на вътрешните работи проведохме специализирана полицейска операция на територията на Мъглиж. Наложи се използването на тактическото звено за специална намеса, които съвместно с колегите от дирекция „Жандармерия“, бяха пренасочени към града, за да укажат съдействие и влязоха на място в ромската махала. Задържаха единия от извършителите и при оттеглянето срещнахме яростна съпротива, която се изразяваше в хвърлянето на камъни и бетонни блокове спрямо колегите“, разказа ст. комисар Хаджиев. „Хубавото е, че колегите са били с много добро оборудване и не са претърпели тежки наранявания. Имаме петима колеги, които са получили повърхностни рани, обработени са амбулаторно в ЦСМП-Казанлък“, уточни той.“Един от извършителите в момента е обявен за издирване и аз го призовавам, тъй като беше така смел да посегне на колегата, да бъде така смел и да се яви пред правоохранителните и правораздавателните органи и да понесе своята отговорност“, заяви ст. комисар Хаджиев. Той уточни, че към момента са задържани двама души в Районното управление в Казанлък, срещу които е образовано досъдебно производство за грубо нарушаване на обществения ред и оказване на съпротива на органите на властта при изпълнение на служебните задължения.  \r\nПо думите му към момента няма напрежение в града. „Обстановката е спокойна, на вход и на изход на града има засилено полицейско присъствие, изградени са КПП-та, проверяват се всички лица и колегите ще останат на място, докато е необходимо“, увери той. По думите му пострадалите полицейски служители са в добро състояние. „Но така или иначе нашият отговор е категоричен – казахме нулева толерантност към проявите на агресия спрямо полицаите“, подчерта ст. комисар Хаджиев. Той уточни, че са нанесени и поражения по някой от превозните средства на органите на реда и ЦСМП-Казанлък, както и други материални щети.  \r\nПо думите му има и данни и, че именно каруца на пътя е причина за тежката катастрофа с двама загинали по пътя Казанлък – Тулово, но към момента не могат да се дават подробности за случая, без разрешение на наблюдаващия прокурор.", "date": "2018.10.29", "title": "Ст. комисар Георги Хаджиев: Издирва се един от нападателите на полицейски служители в Мъглиж, обстановката в града към момента е спокойна"}
{"url": "http://www.focus-news.net/news/2018/10/29/2583762/", "text": "Бъдещето на саудитския проект за мегаграда НЕОМ изглежда неясно. Върху площ от 26 500 кв. клм в Саудитска Арабия, Йордания и Египет трябваше да се създаде огромен транснационален град и икономическа зона, пише турският всекидневник  Daily Sabah .  \r\nАмбициозният план беше обявен от престолонаследника принц Мохамед бин Салман, в края на 2017 година. Градът, наречен НЕОМ,  трябваше изцяло да се захранва от слънчева и вятърна енергия, в него щяха да се движат безпилотни коли и роботи. Предвиждаше се той да свързва Азия, Европа, Африка и Америка и да позволи на 70% от световното население да стигне до него за по-малко от осем часа. В него щяха да се съберат таланти от цял свят и да се превърне в пресечна точка на цивилизациите. По предварителни изчисления проектът  трябва да струва 500 млрд. щатски долара. \r\nВ началото на октомври 2018 обаче мнозина от 19-те водещи архитекти и дизайнери, поканени за консултанти, изведнъж започнаха да го напускат, като се оправдаха, че са загрижени около внезапното изчезване и убийство на саудитския журналист и дисидент Джамал Хашоги. Главният дизайнер на Apple, Джонатан Айв, бе сред първите. Седмица след като избухна новината за изчезването на Хашоги, компанията  потвърди, че участието на Айв е „грешка“. От проекта се оттегли и единственият чужд партньор, британският милиардер Ричард Бренсън. В началото на октомври го напусна и бившият американски министър на енергетиката Ърнест Мониз.  Ивелина Ватова", "date": "2018.10.29", "title": "Daily Sabah: Саудитският НЕОМ  изгуби от блясъка си"}
{"url": "http://www.focus-news.net/news/2018/10/29/2583765/blagoevgrad-intenziven-e-trafikat-po-avtomagistrala-struma-i-glaven-pat-e-79-patnite-nastilki-sa-suhi.html", "text": "Трафикът в областта се осъществява нормално. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са сухи. Интензивен е трафикът по автомагистрала „Струма“ и главен път Е-79. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост, да спазват дистанция и да правилата за движение. \r\nДенис НИКИФОРОВ", "date": "2018.10.29", "title": "Благоевград: Интензивен е трафикът по автомагистрала „Струма“ и главен път Е-79, пътните настилки са сухи"}
{"url": "http://www.focus-news.net/news/2018/10/29/2583761/ruse-narodnite-predstaviteli-ot-gerb-plamen-nunev-i-svetlana-angelova-shte-imat-priemna-za-grazhdani.html", "text": "Народните представители от ГЕРБ – Русе Пламен Нунев и Светлана Ангелова ще имат приемна за граждани, която ще се състои от 11.00 до 13.00 часа в централния офис на ГЕРБ в Русе, който се намира в търговски комплекс „Родина“ на ул. „Чипровци” 2. Това съобщиха от пресцентъра на  ПП ГЕРБ . Записванията стават на място в търговски комплекс \"Родина\", ет. 2, както и на тел. 082/82 52 64.", "date": "2018.10.29", "title": "Русе: Народните представители от ГЕРБ Пламен Нунев и Светлана Ангелова ще имат приемна за граждани"}
{"url": "http://www.focus-news.net/news/2018/10/29/2583767/svetoslav-benchev-bpga-opaseniyata-za-rekorden-skok-v-tsenite-na-gorivata-do-kraya-na-godinata-sa-nerealistichni.html", "text": "Опасенията за рекорден скок в цените на горивата до края на годината и достигането до 2,60/2,70 лв. за литър са нереалистични. Това каза в сутрешния блок „Добро утро, България“ на  Радио „Фокус“  Светослав Бенчев, експерт в Българската петролна и газова асоциация. По думите му през месеците от август досега цената на суровия петрол на международните пазари се е повишила с около 17%, което се отразява на повишените в цените на горивото у нас с около 5 %.  „В последните няколко дни дори и котировките на суровия петрол тръгнаха надолу, но повече ще разберем след 4-ти ноември, когато се очаква да влязат в сила санкциите на американския президент Доналд Тръмп срещу Иран. Тогава ще се види какви количества суров петрол ще липсват от пазара и дали и другите играчи (Саудитска Арабия и руската федерация) ще го осигурят. Тогава ще знаем повече. Ако цените тръгнат надолу, а котировките се задържат на сегашните нива предполагам, че няма да има друго поскъпване. Очаквам да се постигне компромис, който да не засегне петролното производство в Саудитска Арабия. Мисля, че и за страните производителки, и за тези които разчитат на внос на петрол, високите цени на петрола със сигурност ще ударят петролната икономика, а никой няма интерес от това нещо. Смятам, че ще се намери разумен компромис“, каза той. Светослав Бенчев коментира още, че при ситуация на протести традиционно се търси най-евтиното гориво, което към момента може да бъде предложено единствено от сивия сектор и контрабандните горива, които и често са некачествени.", "date": "2018.10.29", "title": "Светослав Бенчев, БПГА: Опасенията за рекорден скок в цените на горивата до края на годината са нереалистични"}
{"url": "http://www.focus-news.net/news/2018/10/29/2583763/pregled-na-osnovnite-temi-v-dobrudzhanskiya-pechat.html", "text": "„Важно е да прекарваме повече време в четене на качествена литература“, споделя в интервю за вестник  „Нова добруджанска трибуна“  Христо Боев. Той е филолог по образование, защитил е в румънския университет „Овидиу“ докторат по сравнителна британска и американска литература. Преподавател е по английски, френски и румънски език и български език за чужденци. „В навечерието на Деня на народните будители Община Добричка представя две книги“, съобщава всекидневникът. На 30 октомври от 10,00 часа в една от залите в сградата на общината ще бъде представена книгата „30 години Община Добричка“. Другата книга „Не се гаси туй що не гасне“ е посветена на читалищната дейност в общината и на 50 години от първото издание на фолклорния събор „Песни и танци на слънчева Добруджа“. „Общината продаде „Знаме на мира“ за 1 033 000 лв. Комплексът се намира до зала „Русалка“. Общинският имот е бил продаден на търг с тайно наддаване. Теренът е 13 341 кв. м. По думите на зам.-кмета Елка Димова с тази сделка планът за приходите ще бъде изпълнен. \r\n„Мениджъри за един ден“ влизат в Община Добрич“, съобщава на първа страница другият регионален вестник  „Добруджанска трибуна“ . Четирима млади хора от Добрич ще поемат управлението на Община Добрич като „Мениджъри за един ден“ на 30 октомври. Михаела Мавродиева от СУ „Любен Каравелов“ ще влезе в ролята на кмета Йордан Йорданов. С финансите и общинската собственост ще се заеме Златина Стефанова, завършила в Икономическия университет във Варна, а Бурак Зия от ЕГ „Гео Милев“ ще решава проблеми, свързани с хуманитарни, социални и културни дейности. „Художници с изложба „Сол за живите“ по стихове на Йордан Кръчмаров“, съобщава всекидневникът. Поводът е 70-та годишнина от рождението на поета. На 31 октомври от 17,30 ч. в две зали на Художествена галерия – Добрич се открива изложба „Сол за живите“. В нея участват 34 автори с 56 творби – рисунки и колажи, вдъхновени от поезията на Йордан Кръчмаров (1948-1986). Изложбата е по повод 70 г. от рождението на добруджанския поет. Роден в с. Гурково, отишъл си на 38 години, той остави вълнуващо поетично творчество, а лириката му е оценявана като значимо национално литературно явление. Дарение от пет робота получи Регионална библиотека „Дора Габе“ в Добрич, съобщава вестникът. Посолството на САЩ в България е предоставило на библиотеката роботи Финч за компютърно моделиране и информатика. Дарението е в рамките на Европейската седмица на програмирането и ще способства за технологичното модернизиране на услугите, предоставяни от библиотеката, както и ще помогне за овладяване на първите стъпки в програмирането на малките читатели.", "date": "2018.10.29", "title": "Преглед на основните теми в добруджанския печат"}
{"url": "http://www.focus-news.net/news/2018/10/29/2583766/plenumat-na-vss-shte-provede-izvanredno-zasedanie-vav-vrazka-sas-zakonoproekta-na-darzhavniya-byudzhet-za-2019-g.html", "text": "Пленумът на Висшия съдебен съвет ще проведе извънредно заседание от 09.30 часа за съгласуване на проекта на Решение на Министерския съвет за одобряване на законопроект на държавния бюджет на Република България за 2019 г. и изразяване на становище относно разпоредбата на §15 от ПЗР на ПЗДБРБ за 2019 г. Това съобщиха от пресцентъра на  ВСС . \r\nИзвънредното заседание се свиква по предложение на Комисия „Бюджет и финанси“ към Пленума на ВСС, която на последното си заседание, проведено на 24 октомври 2018 г. обсъди писмо от Министерство на финансите, с което се уведомяват членовете на ВСС за разработения от министерството вариант на проект на Закона за държавния бюджет на Република България за 2019 г., в частта бюджет на съдебната власт. \r\nПо тази точка се предлага проект на решение на Пленума на ВСС, с което да се изрази несъгласие по проекта на бюджет на съдебната власт за 2019 г. в частта за разходите, в т. ч. предлаганите изменения в § 15 от законопроекта относно измененията на чл. 233, ал. 6, изр. 1 и в чл. 242  от ЗСВ относно работното облекло на съдебните служители. В съответствие с посоченото общият недостиг по бюджета на съдебната власт при приемане становището на Министерски съвет би достигнал 13.1 млн. лв., а при отпадане на предлаганите промени с § 15, т. 1 и т. 2 от ПЗР на ПЗДБРБ за 2019 г. би достигнал 39.6 млн. лв.", "date": "2018.10.29", "title": "Пленумът на ВСС ще проведе извънредно заседание във връзка със законопроекта на държавния бюджет за 2019 г."}
{"url": "http://www.focus-news.net/news/2018/10/29/2583757/spetsializiranata-prokuratura-razsledva-darzhavna-agentsiya-za-balgarite-v-chuzhbina-po-podozreniya-v-koruptsiya.html", "text": "Специализираната прокуратура разследва Държавна агенция за българите в чужбина по подозрения в корупция. Това съобщиха от пресцентъра на  Прокуратура на Република България . Днес следователи от СО - СП на Специализирана прокуратура извършват процесуално-следствени действия на адреси в София, Кюстендил и Плевен. Правят се претърсвания и изземвания, обиски на лица и разпити на свидетели в рамките на образувано досъдебно производство за извършени престъпления по чл. 321, 301, 308, 282 НК.  \r\nРазследването е свързано с дейността на Държавна агенция за българите в чужбина (ДАБЧ).", "date": "2018.10.29", "title": "Специализираната прокуратура разследва Държавна агенция за българите в чужбина по подозрения в корупция"}
{"url": "http://www.focus-news.net/news/2018/10/29/2583768/dobrich-s-povisheno-vnimanie-tryabva-da-se-izvarshva-dvizhenieto-po-pat-kavarna-balchik-poradi-remontni-deynosti.html", "text": "С повишено внимание трябва да се извършва движението на автомобили по три пътни отсечки в областта поради ремонтни дейности на асфалтовата настилка. Движението е регулирано с пътни знаци, предаде кореспондент на  Радио „Фокус” – Варна . До края на месеца е в ремонт част от пътя Каварна - Балчик. Ремонтни дейности по асфалтовата настилка се извършват на част от околовръстния път на Добрич и по пътя Добрич - Варна. По път Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. Времето в Добрич е слънчево и ясно, духа умерен вятър, пътните настилки са сухи.  \r\nЖулиета НИКОЛОВА", "date": "2018.10.29", "title": "Добрич: С повишено внимание трябва да се извършва движението по път Каварна - Балчик поради ремонтни дейности"}
{"url": "http://www.focus-news.net/news/2018/10/29/2583769/pleven-meditsinskiyat-universitet-v-grada-shte-otbelezhi-praznika-si-s-natsionalna-nauchna-sesiya-i-ofitsialno-otkrivane-na-fakultet-farmatsiya.html", "text": "Тази година Медицински университет – Плевен ще отбележи празника си с три тържествени събития. Това съобщиха от пресцентъра на  Медицински университет – Плевен . Първото от тях е национална научна сесия „70 години Медицински колеж“, която ще се проведе в рамките на два дни - днес и утре (30 октомври). Второто събитие е двойна промоция на дипломантите на колежа и Факултет „Здравни грижи“, която ще се състои на 31 октомври. Третото знаково събитие е официално откриване на Факултет „Фармация“ на 1 ноември – Ден на народните будители.  \r\nС Решение на Академичния съвет датата 31 октомври е утвърдена като официална за провеждане на празника на висшето училище, поради факта, че на 31 октомври 1974 г. се е състояло Тържественото откриване на Медицинския факултет в град Плевен.  \r\nНа 31 октомври 2018 г. от 11.00 часа в зала „Магнум“ на Втора клинична база ще се проведе двойна промоция на випуск 2018 на общо 138 дипломанти на Медицинския колеж и Факултет „Здравни грижи“. От тях в годината на 70-годишния си юбилей Медицинският колеж ще връчи дипломи на 64 дипломанти. Средният успех на випуск 2018 на Колежа е Много добър 5.10, като се дипломират успешно бакалаври от специалностите „Рентгенов лаборант“ (14); „Медицински лаборант“ (15); „Социални дейности“ (11) и „Помощник-фармацевт“ (24). Броят на отличниците на колежа е 17, които ще бъдат удостоени с плакети и материални награди. Отличник на випуск 2018 на Медицински колеж е Светла Спасова Енева от специалност „Помощник-фармацевт“ с успех Отличен 6.00. \r\nНа тържествената двойна промоция Факултет „Здравни грижи“ ще дипломира общо 74 бакалаври. От тях 49 са медицинските сестри, със среден успех Много добър 4.70. С най-висок успех от випуска Отличен 5.97 се дипломира медицинска сестра Маргарита Христова Димитрова. Дипломираните акушерки са 25 със среден успех Много добър 4.70.  \r\nПразникът на МУ - Плевен ще продължи на 1 ноември – Ден на народните будители - с официално откриване на Факултет „Фармация“ с тържествен водосвет и церемония по удостояване с плакети на преподаватели, израснали академично през изминалата една година чрез придобиване на нови академични степени и длъжности. Факултетът по Фармация е разкрит с Решение на Народното събрание от 30 март 2016 г. в структурата на Медицински университет – Плевен. С това става факт постигането на най-високата стратегическа цел на Ръководството на висшето училище – разкриване на четвърто основно звено в структурата на университета след факултетите по медицина, обществено здраве и здравни грижи. МУ-Плевен стартира с първия прием от 30 студенти по държавна поръчка за специалност „Фармация“ от академичната 2016/2017 година. Днес във факултета се обучават общо 134 студенти по Фармация, бъдещи магистър-фармацевти. \r\nНа тържествената церемония на празника в зала „Амброаз Паре“ на Телекомуникационния център ректорът проф. д-р Славчо Томов ще удостои с плакети на университета 28 преподаватели, израснали в академичното си развитие през посладната година. Общият брой на защитилите образователно-научна степен „доктор“ е 13; на придобилите научна степен „доктор на науките“ –2; на заелите академичните длъжности „гл. асистент“ – 12; „доцент“ – 12 и „професор“ – 4.", "date": "2018.10.29", "title": "Плевен: Медицинският университет в града ще отбележи празника си с национална научна сесия и официално откриване на Факултет „Фармация“"}
{"url": "http://www.focus-news.net/news/2018/10/29/2583770/sliven-narodniyat-predstavitel-ot-gerb-galya-zaharieva-organizira-priemen-den-za-grazhdani.html", "text": "Народният представител от ГЕРБ и заместник-председател на Комисията по образование в Народното събрание Галя Захариева ще се срещне с граждани в Сливен. Това съобщиха от пресцентъра на  партията . Приемната ще се проведе от 10.00 до 12.00 часа в офиса на ГЕРБ в Сливен на адрес: ул. \"Цар Освободител\"17. Предварителното записване за среща с депутата Галя Захариева е на тел. 044/63 32 23 или на място в офиса на партията.", "date": "2018.10.29", "title": "Сливен: Народният представител от ГЕРБ Галя Захариева организира приемен ден за граждани"}
{"url": "http://www.focus-news.net/news/2018/10/29/2583771/kyustendil-satirichniyat-teatar-aleko-konstantinov-shte-gostuva-v-dupnitsa-s-postanovkata-terapevti.html", "text": "Сатиричният театър „Алеко Константинов“ ще гостува в Дупница с постановката „Терапевти“. Това съобщиха за  Радио „Фокус” – Кюстендил  от Общински драматичен театър „Невена Коканова” – Дупница. Постановката ще бъде представена от 19.00 часа в голямата зала на културната институция. В романтичната комедия участват  Калин Сърменов, Александра Сърчаджиева, Явор Бисеров, София Бобчева, Боян Арсов и Мартин Каров. Режисьор е Владлен Александров, за превода отговаря Златна Костова, сценограф е Елена Иванова, а фотограф – Темелко Темелков. Спектакълът не се препоръчва за лица под 16 години, тъй като има сцени с тютюнопушене. \r\nВенцеслав ИЛЧЕВ", "date": "2018.10.29", "title": "Кюстендил: Сатиричният театър „Алеко Константинов“ ще гостува в Дупница с постановката „Терапевти“"}
{"url": "http://www.focus-news.net/news/2018/10/29/2583774/v-natsionalniya-istoricheski-muzey-shte-se-provede-sedmitsa-posvetena-na-narodnite-buditeli.html", "text": "По случай Деня на народните будители Националният исторически музей (НИМ) обявява седмица, посветена на празника, която ще се проведе от днес до 2 ноември 2018 г. Това съобщиха от пресцентъра на  НИМ . В седмицата на будителите ще бъдат провеждани учебни часове в специална зала на музея, наречена „Старото школо”. Децата ще се потопят в атмосферата на Възраждането като изкарат един учебен час по „взаимоучителната метода”, въведена и прилагана от д-р Петър Берон, Неофит Рилски, Васил Априлов. Това ще се случи в класна стая, подредена като от втората половина на XIX век – с дървени чинове и катедра. На първия ред ще седнат най-малките - както е било тогава, а по-големите ученици ще влизат в ролята на „показвачи“ и „чиноначалници“. Най-любопитно за тях безспорно ще бъде да видят т. нар. „затвор” – помещение зад катедрата на даскала, в което са отпращани за наказание непослушните ученици. \r\nАкцент на седмицата, посветена на народните будители, ще бъде „Рибният буквар” на д-р Петър Берон от 1824 г., който може да видите изложен в пространството вдясно от зала 4. В експозицията на НИМ се намира един от първите преписи на „История славянобългарска” и „Неделника” на Софроний Врачански от 1806 г. (Зала 4).  \r\nЧасовете  за занятия в „Старото школо” са организирани от Детския образователен център на НИМ и са за деца от предучилищна възраст и от първи до четвърти клас. Часове на занятията - 10.00 часа, 12.00 часа и 14.00 часа. За повече информация и записвания: 0894 540 117. \r\nПо случай празника от 29 октомври до 2 ноември (включително) в Националния исторически музей се предлага и екскурзоводна беседа на тема: „Нашето славно минало”. Предварителна заявка за беседата на тел. 955 42 80. \r\nЧаст от празничната програма ще бъде премиерата на стихосбирката „Диви коне” от Тоня Стойкова в Детския център от 11.00 часа на 31 октомври 2018 г.", "date": "2018.10.29", "title": "В Националния исторически музей ще се проведе седмица, посветена на народните будители"}
{"url": "http://www.focus-news.net/news/2018/10/29/2583773/nad-450-detsa-sa-pregledani-v-burgas-v-ramkite-na-natsionalnata-programa-detsko-zdrave-pirogov.html", "text": "Специалистите от Национална програма „Детско здраве - Пирогов“ прегледаха над 450 деца от Бургас тази събота. Това съобщиха от пресцентъра на  УМБАЛСМ \"Н. И. Пирогов . По предварително установен график детските УНГ, хирург, ортопед, уролог, очен, неврохирург, кардиолог и образна диагностика посетиха морския град, за провеждане на високо специализирани прегледи.  \r\nЗам.-кметът на Бургас Лорис Мануелян се срещна с лекарите и обсъди възможността екипът да се върне отново след няколко месеца, т.е. през следващата година, за да проведе отново прегледи и проследи резултатите от предписаното лечение. Тогава ще бъде представен и анализ на патологията, която е характерна за региона.", "date": "2018.10.29", "title": "Над 450 деца са прегледани в Бургас в рамките на Националната програма „Детско здраве - Пирогов“"}
{"url": "http://www.focus-news.net/news/2018/10/29/2583772/denyat-29-oktomvri-v-balgarskata-istoriya.html", "text": "1859 г. - архимандрит Партений Зографски е ръкоположен за епископ Полянински. Решението да се назначи българин за епископ в Кукуш е продиктувано от желанието на Патриаршията да неутрализира разширяващото се влияние на униатството сред българското население в Македoния. \r\n1862 г. - тържествено е осветена църквата “Св. Богородица” в Бобошево. \r\n1876 г. - руският император Александър II в реч пред московското дворянство обявява, че в случай на отказ на турския султан да даде автономия на българите Русия ще действа „решително и самостоятелно\". \r\n1912 г. - по време на Балканската война (1912-1913 г.) две български пехотни дружини, водени от княз Борис Търновски, влизат в Солун, акламирани от българското население. \r\nВ хода на Балканската война (1912-1913 г.) Високата порта иска примирие, но българското правителство не отговаря на предложението под натиска на царя. Княз Фердинанд скрива предложението от съюзниците и продължава войната. \r\nБалканската война (1912 – 1913 г.) е война на България, Сърбия, Гърция и Черна гора (държавите от Балканския съюз 1912-1913 г.) против Османската империя. \r\n2004 г. \r\nС указ на президента Георги Първанов, Патриарх Максим получава орден \"Стара планина\" за големите му заслуги в духовния живот на българския народ, за мъдрото управление на делата на Българската православна църква и по повод 90 години от рождението му. \r\n2002 г. \r\nЗаседанието на кредиторите на Авиокомпания \"Балкан\" отхвърля плана за оздравяване на компанията и тя е обявена в ликвидация. Министърът на транспорта и съобщенията Пламен Петров обявява, че на мястото на \"Балкан\" ще бъде създаден национален авиопревозвач \"Балкан Еър Тур\". \r\nВ България на официално посещение пристига румънският премиер Адриан Нъстасе, който поставя въпроса за румънското малцинство и присъства на подписването на двустранното споразумение за енергийно сътрудничество. \r\nАдриан Нъстасе е роден през 1950 година в Букурещ. Завършва юридическия и социологическия факултет на Букурещкия университет и е професор по международно право. Член е на Френското общество по международно право, бил е координатор на изследванията към Международния институт за човешки права в Страсбург. Членувал е в борда на директорите на Института за изследвания на сигурността Изток-Запад в Ню Йорк. В началото на 90-те години е министър на външните работи. Бил е председател на Камарата на депутатите в Румънския парламент. \r\nВ периода 29 - 31 октомври в България заседава парламентарният комитет България-Европейски съюз, който инспектира и АЕЦ \"Козлодуй\". \r\nПрез 1993 година е подписан договор между българското правителство и Фонд за ядрена безопасност, с което срещу безвъзмездна помощ за България в размер 24 млн. екю, осигурени от Европейската банка за възстановяване и развитие, се фиксира политическата рамка за спирането на малките реактори АЕЦ “Козлодуй”. Според договора четирите реактора трябва да се модернизират за кратка експлоатация, след което да бъдат затворени през 1997 – 1998 г. \r\nНа 29 ноември 1999 година между българското правителството и Европейската комисия се подписва меморандум, съгласно който България се задължава да затвори блокове І и ІІ на АЕЦ “Козлодуй” преди 2003 г. и блокове ІІІ и ІV най-късно през 2006 г. в замяна на финансова помощ в размер на 550 млн. евро, които България да получи постепенно до 2009 г. за преодоляване на отрицателните последици за енергетиката ни от затварянето на четирите блока. Правителството подписва този меморандум и приема графика за затваряне на четирите блока на АЕЦ “Козлодуй” като условие за започване на преговори за присъединяване на България към Европейския съюз. \r\nВ периода 16-19 ноември 2003 г. Групата по атомните въпроси (Atomic Questions Group) към Европейската Комисия провежда партньорска проверка на ІІІ и ІV блок на АЕЦ “Козлодуй”. Експертната мисия включва представители на Австрия, Белгия, Великобритания, Германия, Гърция, Дания, Испания, Италия, Финландия и Франция. Проверката е договорена от българското правителство при преговорите за присъединяване на България към ЕС по глава ХІV – “Енергетика”. Преговорите по тази глава са открити на 28 ноември 2001 г. и са закрити на 18 ноември 2002 г. \r\nРезултатите от проверката са много добри и са разгледани от Европейската комисия, но България не постига промяна на условията по глава “Енергетика”. \r\nВърховният административен съд прекратява сделката по продажбата на Булгартабак заради нарушения в процедурата. \r\n“Булгартабак холдинг” има 22 дъщерни дружества в България, от които 12 манипулационни, 9 цигарени фабрики и една за опаковки. В него работят 12 хил. души. От 1996 г. датират първите стъпки за раздържавяването на \"Булгартабак холдинг\" АД.  \r\nПриватизацията на дъщерните дружества на \"Булгартабак холдинг\" официално стартира на 19 юли 2004 г. Четирите дружества от структурата на холдинга, които се определят като най-добри, се предлагат в два пакета. В единия са включени 85.24% от капитала на \"Благоевград БТ\" и 78.18% от \"Слънце - Стара Загора БТ\". С акциите се продават и търговските марки - \"Виктори\", \"Престиж\", \"Невада\", \"Кънтри\", \"Верея\", \"Мелник\" и \"Шипка\". Във втория пакет влизат 78.22% от капитала на \"София БТ\" и 78.18% от \"Пловдив БТ\", заедно с марките \"Средец\", \"Трезор\", \"Ню Лайн\", \"ММ\", \"Фемина\" и \"Арда\".  \r\nКандидат-купувачите за \"Булгартабак холдинг” са девет: \"Бритиш Американ Табако\", \"Филип Морис\", Ай Ти Еф, \"Империал Табако лимитид\", \"Сосиете Женерал\", \"Дойчебанк\" и \"Банк ъф Америка\". \r\nНа 6 август 2004 г. Надзорният съвет на тютюневия холдинг отсява кандидатите в надпреварата. За следващия етап в конкурса са допуснати трима участници - \"Бритиш американ табако\", „Филип Морис\" и \"Империал табако груп\". В изпълнение на одобрената от парламента стратегия за раздържавяване на \"Булгартабак\" се създава и фонд за финансиране на социалните разходи от приватизацията на холдинга. В средата на август започва продажбата на акционерното участие на холдинга в 12 тютюневи фабрики. Те не са групирани в пакети, но за предприятията в Гоце Делчев, Кърджали и Пазарджик се изисква от кандидат-купувачите да докажат опит в тютюнопреработвателната индустрия.  \r\nДружествата, за които не е обявена процедура по продажба или преструктуриране, са \"Плевен БТ\", \"Хасково БТ\", \"Асеновград БТ\", \"Шумен БТ, \"Юрий Гагарин БТ\" -Пловдив, и \"Видин БТ\". \r\nВ края на септември 2004 г. Надзорният съвет на “Булгартабак” удължава срока за подаване на оферти с един месец по искане на „Бритиш американ табако\". През октомври срокът за подаване на оферти за 12-те тютюнопреработвателни дружества е удължен за втори път. На 23 октомври 2004 г. КНСБ и КТ “Подкрепа” организират протести по повод приватизацията на холдинга. Около 2000 работника вземат участие в протестното шествие в София. При изтичане на срока за подаване на оферти за пуловете от “Булгартабак холдинг” става ясно, че “Бритиш Америкън Табако” кандидатства за цигарените фабрики “София БТ” и “Пловдив БТ. За пула “Благоевград БТ”, “Стара Загора БТ” не са получени оферти. \r\nСъщевременно в парламента БСП иска спиране на приватизацията на дружеството. Според социалистите има несъответствие между приетата стратегия за приватизация и реално свършеното. \r\nВ края на октомври 2004 г. на общите събрания на акционерите на холдинга са взети решения за преструктуриране на дружествата във Асеновград, Плевен и Хасково, които сменят предмета си на дейност и се ориентират към преработка на тютюн. Общото събрание във Видин взема решение за ликвидация на тютюневото дружество в града. \r\nНа 2 ноември 2004 г. в столицата се провеждат нови протести на работници от “Булгартабак холдинг”. Протести избухват в Хасково и Видин.  \r\nНа 5 ноември 2004 г. Парламентът отхвърля опита на БСП да спре приватизацията на \"Булгартабак холдинг\". След тричасови дебати, се гласува решение, задължаващо правителството до две седмици да се отчете в Народното събрание как изпълнява стратегията и какви мерки предприема за оздравяването и преструктурирането на губещите фирми на холдинга. \r\nКъм 12 ноември 2004 г. са представени оферти за 4 от 12-те тютюнопреработвателни фирми в структурата на Булгартабак - \"Първомай БТ\", \"Смолян БТ\", \"Тополовград БТ\" и \"Харманли БТ\". Кандидат-купувачите са \"Тракия Табак\" ЕООД, \"Финанс консултинг 2002\" ЕАД, \"ЕТ- Заара Янчо Иванов\", \"Къмпани Билд Коомерс\" ООД и \"АКБ Форес\" АД. От холдинга не дават информация кой кандидат за кое дружество подава оферта, нито размера на предлаганите цени. \r\nНа 25 ноември 2004 г. Управителният съвет на \"Булгартабак холдинг\" отхвърля офертите за две от четирите тютюнопреработвателни дружества. От холдинга съобщават, че продължават преговорите с кандидата \"Тракия табак\" ЕООД, класиран в конкурса за \"Тополовград-БТ\", и с ЕТ \"Заара-Янчо Иванов\", участник в конкурса за \"Първомай-БТ\". От \"Заара-Янчо Иванов\" се иска да повиши предложената цена за тютюневата фирма в Първомай. Холдингът отхвърля офертите за \"Смолян-БТ\" и \"Харманли-БТ\" и прекрати конкурса за продажба на тези дружества.  \r\nНа 17 декември 2004 г. е подписан договор за продажбата на дела на Булгартабак холдинг в тютюнопреработвателното дружество \"Първомай-БТ\" АД. Новият собственик на 85,68% от капитала на дружеството е ЕТ \"Заара-Янчо Иванов\". Купувачът се класира на първо място в конкурса, а договорената покупна цена е 390 000 лева.  \r\nНа 25 януари 2005 г. ДПС публично обявява решението си да прекрати процедурата по приватизацията на фабриките от \"Булгартабак холдинг\". На специално свикан брифинг в парламента от ДПС заявяват, че трябва да започне нова процедура за приватизацията на цигарените фабрики. \r\nНа 2 март 2005 г. Втората по големина компания за производство на цигари - Бритиш американ табако (БАТ) се отказва окончателно от участие в приватизацията от Булгартабак. Месец преди това договорът с БАТ за покупката на трите най-печеливши фабрики на Булгартабак е пред финализиране, когато \"заради безизходното положение, създадено от българското коалиционно правителство\" БАТ се отказа от офертата си за 200 млн. евро. Главният изпълнителен директор на английската компанията Пол Адамс опровергава в изявление предположенията на депутати от ДПС, че компанията може пак да се включи в евентуална нова процедура за приватизацията на българския тютюнен холдинг. \r\nС указ на президента е връчен орден \"Стара планина\" на Ген. Джоузеф Ралстън, върховен главнокомандващ на обединените въоръжени сили на НАТО в Европа за извънредно големи заслуги за активизиране на военното сътрудничество между българската армия и обединените въоръжени сили на Североатлантическия пакт. \r\n2000 г. \r\nПредседателят на парламентарната Комисия по външна политика и интеграция Асен Агов заявява по БНТ, че ако ЕС не отмени шенгенските ограничения за българите, България трябва да се оттегли от участието си в Пакта за сигурност в Югоизточна Европа. \r\nНа 26 март 1995 г. в люксембургското градче Шенген седем страни членки на ЕС Франция, Германия, Белгия, Люксембург, Холандия, Испания и Португалия подписват споразумение, премахващо контрола по границите помежду им. Съставен е списък от държави, чиито граждани се смятат за нежелани и за които има по-строги визови изисквания. В този списък влиза и България (черен шенгенски списък). \r\n1995 г. \r\nВ България са проведени избори за местни органи на властта, които коалицията на БСП печели убедително - 76,86 % от гласовете - 196 кметове на общини, 40, 9% от гласовете за общински съветници - 3299 мандата. \r\n1992 г. \r\nС решение на Националния координационен съвет на СДС президентът д-р Желю Желев е обявен за \"предател\". \r\nД-р Желю Митев Желев е роден на 3 март 1935 г. в с. Веселиново, Шуменско. Завършва философия в СУ \"Климент Охридски\" през 1958 г. От 1961 г. до 1964 г. е редовен аспирант във философския факултет на СУ “Св. Климент Охридски”. Член е на БКП, но е изключен като антимарксист през 1965 г. По политически и идеологически причини остава без работа до 1972 г. През 1974 г. защитава дисертация и става кандидат на науките, а през 1975 г. започва работа като научен сътрудник в Института по култура. В периода 1977-1982 г. е завеждащ секция \"Култура и личност\" в института. Защитава докторска дисертация през 1988 г. През 1982 г. излиза книгата му \"Фашизмът\", която е забранена и спряна от разпространение, но е преведена на 10 езика.  \r\nПрез 1988 г. създава полулегалния Съюз за гласност и преустройство. До 10 ноември 1989 г. д-р Желю Желев е един от най-изявените дисиденти в България и е обект на преследвания. След 10 ноември 1989 г. се включва активно в обществено-политическия живот на страната. Той е един от основателите на Съюза на демократичните сили (СДС) и пръв председател на неговия Координационен съвет. През декември 1989 г. влиза като депутат в VII Велико народно събрание /ВНС/. На 1 август 1990 г. е избран от ВНС за председател - президент на Република България. През януари 1992 г. д-р Желю Желев става първият президент на България, избран демократично след свободни избори. Заема този пост до 1997 г. На парламентарните избори през април 1997 г. се явява неуспешно със създадената от него партия Либерална алтернатива. След приключването на президентския му мандат през януари 1997 г. той основава Фондация “Д-р Желю Желев”, чиято цел е възпитание на младежта в демократичен дух. През май 2001 г. основава Балканския политически клуб, в който членуват политици и интелектуалци от балканския регион. Автор е на книгите: “Самодейното изкуство в условията на научно-техническата революция” (1976 г.), “Модалните категории” (1978 г.), “Физическата култура и спорта в урбанизираното общество” (1979 г.), “Фашизмът” (1982 г. и 1990 г.), “Човекът и неговите личности” (1991г.), “Релационна теория за личността” (1993 г.), “Интелигенция и политика. Статии, есета, речи, интервюта” (1995 г.), “Реалното физическо пространство” (1996 г.), “Новата висша политика на България и НАТО” (1995 г.), “Обръщения на Президента към народа и Парламента” (1996 г.), “В голямата политика” (1998 г.), “Политически речи 1962-2002 г.” (2003 г.).Д-р Желю Желев е доктор хонорис кауза на: Грейсланд колидж в щата Айова, САЩ (1992 г); Университета в гр. Мейн - САЩ (1993 г.); Университета в Тел Авив (1993 г.); Университета Хатидже в Анкара (1994 г.); Университета в Сеул (1995 г.); Университада Модерна в Лисабон (1995 г.), Американския университет в България (1996 г.) Славянския университет в Баку, Азербайджан (2002 г.); Югозападния университет “Неофит Рилски” (2004 г.). Той е носител на наградата “Катерина Медичи”, присъдена му от Международната Академия “Медичи” (1991 г.), на международната награда с медал “За заслуги към Европа” (1993 г.) и на наградата “Преход”, разделена с Ицхак Рабин /посмъртно/, връчена в Кранс Монтана (1996 г.).Заедно с това Д-р Желев е удостоен с най-високите държавни отличия на Франция, Испания, Португалия и Венецуела.Той е почетен член на Ротъри клуб - Ню Йорк. \r\n1989 г. \r\nВ периода 29 - 30 октомври в Кувейт се провежда среща на заместник-председателя на Министерския съвет Георги Йорданов (външният министър Петър Младенов официално е обявен за болен) и турския външен министър Месут Йълмаз по въпроса за съдбата на българските турци. Подписано е комюнике с уговорка, че ще има нова среща в Кувейт през ноември същата година, но събитията в България я осуетяват. \r\n1981 г. \r\nВ периода 26 - 29 октомври на посещение в България е президента на Сирия Хафез ел Асад. Подписани са спогодби за икономическото и научно-техническото сътрудничество. \r\n1980 г. \r\nПриет е закон за прокуратурата на НР България. \r\nПрокуратурата в Република България се състои от главен прокурор, Върховна касационна прокуратура, Върховна административна прокуратура, апелативни прокуратури, военно-апелативна прокуратура, окръжни прокуратури, военноокръжни прокуратури и районни прокуратури. \r\n1964 г. \r\nРъководството на БКП обсъжда предложението на министъра на външните работи Иван Башев за разрешаване (за първи път след 1950 г.) изселването на желаещите български турци - искане, което Турция многократно поставя пред България. \r\nИван Башев е роден на 11 февруари 1916 г. в София. Завършва Юридическия факултет на СУ “Св. Климент Охридски” през 1943 г. Като студент участва активно в борбите на БОНСС (1936-1943 г.). През 1943 г. е интерниран в концлагера “Еникьой”. Член е на БКП от 1946 г. Член е на Изпълнителния комитет и секретар на Световната федерация на демократичната младеж в Париж в периода от 1948 г. до 1951 г. Член е на Съюза на народната младеж, а след това е член и секретар на ЦК на ДСНМ (1951-1956 г.). Началник на управление и първи заместник-министър е на просветата и културата (от 1957 до 1961 г.). Заместник-министър на външните работи от 1961 г. до 1962 г. Член е на ЦК на БКП (1962-1971 г.). Народен представител в IV (1962-1965 г.), V (1966-1971 г. ) и VI (1971 г.) НС.  \r\nИван Башев е министър на външните работи в правителство № LXX на Тодор Живков (първи кабинет) в периода от 26 ноември 1962 г. до 12 март 1966 г., и в правителство № LXXI на Тодор Живков (втори кабинет) от 12 март 1966 г. до 9 юли 1971 г. Оглавява същото министерство и в правителство № LXXII на Станко Тодоров (първи кабинет) от 9 юли 1971 г. до 13 декември 1971 г. (на тази дата загива). \r\nРедактор е на бюлетина “Младежки седмичен преглед” (1942-1943 г.). Редактор-уредник е на в. “Народна младеж” (1953-1955 г.). Сътрудничи във в. “Академик” (1936-1939 г.), в. Жар (1936 г.). \r\n1963 г. \r\nПубликуван е Закон за опазване на въздуха, водите и почвата от замърсяване. \r\nЗаконът е приет от 4-о Народно събрание, четвърта сесия, второ заседание, на 23 октомври 1963 г.  \r\n1952 г. \r\nЗапочва съдебно дело срещу католическия епископ Иван Романов. Той е осъден на 12 г. строг тъмничен затвор за \"шпионаж\". 74-годишният Романов умира в затвора на 8 януари 1953 г. \r\n1912 г. \r\nПо време на Балканската война (1912-1913 г.) две български пехотни дружини, водени от княз Борис Търновски, влизат в Солун, акламирани от българското население. \r\nБорис III e цар на българите от 3 октомври 1918 г. до 28 август 1943 г. Син е на княз (цар) Фердинанд I и княгиня Мария Луиза. Роден в София на 30 януари 1894 г. Получава веднага титлата княз Търновски. След завършване на средното си образование Борис III слуша лекции във Военното училище в София. След навършване на пълнолетие през 1912 г. официално е провъзгласен за престолонаследник на българския престол. Участва като офицер със специални поръчения в Балканската война и в Междусъюзническата война. След въвличането на България в Първата световна война известно време е адютант на главнокомандващия Българската армия, но после отново е офицер за специални поръчения. След абдикацията на цар Фердинанд I на 3 октомври 1918 г. се възкачва на престола под името Борис III. \r\nВ хода на Балканската война (1912-1913 г.) Високата порта иска примирие, но българското правителство не отговаря на предложението под натиска на царя. Княз Фердинанд скрива предложението от съюзниците и продължава войната. \r\nБалканската война (1912 – 1913 г.) е война на България, Сърбия, Гърция и Черна гора (държавите от Балканския съюз 1912-1913 г.) против Османската империя. Предизвикана е от нерешения национален въпрос на Балканите през последната четвърт на XIX и началото на ХХ в. По волята на западните европейски велики сили значителни части от полуострова, населени с българско, гръцко, сръбско и албанско население, остават в пределите на империята след Руско-турската освободителна война 1877-1878 г. По този начин обществено-икономическото и културно развитие е възпрепятствано, както от съществуващите феодални порядки в Османската империя, така и от упражнявания национален и религиозен натиск. \r\nКонкретен повод за войната стават кланетата над българското население в Щип (ноември 1911 г.) и Кочани (юли 1912 г.). В отговор на жестокостите на османските власти правителствата на България, Гърция, Сърбия и Черна гора отправят до Високата порта искане за административни реформи в европейските предели на империята и след последвалия категоричен отказ от нейна страна те пристъпват към обща мобилизация на войските си. \r\nНачало на военните действия поставя Черна гора. В края на септември 1912 г. нейните войски нахлуват в Северна Албания. Това става повод за прекратяване на дипломатическите отношения между Османската империя и четирите балкански правителства. На свой ред на 5 октомври същата година България и Гърция обявяват война на Турция. На 7 октомври към тях се присъединява и Сърбия. При започване на войната балканските съюзнички разполагат общо с 645 000 души войска и 1412 оръдия, а армията на Османската империя възлиза на 420 000 души и 930 оръдия. \r\n1859 г. \r\nАрхимандрит Партений Зографски е ръкоположен за епископ Полянински. Решението да се назначи българин за епископ в Кукуш е продиктувано от желанието на Патриаршията да неутрализира разширяващото се влияние на униатството сред българското население в Македoния. \r\nПартений Зографски (Партений Нишавски) e висш духовник и книжовник. Роден e през 1818 г. в с. Галичник, Дебърско (дн. в Република Македония). Образованието си получава в гръцки училища в Солун и Цариград. Приема монашество в Зографския манастир, след което продължава да учи в Духовната семинария в Киев и Духовната академия в Москва. През 1852 г. открива богословско училище в Зографския манастир и сам учителства в него. В следващите години продължава учителската си дейност в Духовната семинария на о. Халки и в българското училище в Цариград. Въздигнат в епископски сан през 1859г.  и в това си качество се противопоставя на униатското движение в Кукушко. За тази му дейност е заточаван по искане на Патриаршията, но без резултат. През 1867 г. е назначен за митрополит на Нишавската (Пиротска) епархия. Вместо да изпълнява нарежданията на Патриаршията, той полага грижи за развитието на българското просветно дело и води борба против сръбската пропаганда. Включва се и в борбата за извоюване на църковна национална независимост. След учредяването на Българската екзархия (1870 г.) остава на своя пост до октомври 1874 г. \r\nОсвен като църковен деец Партений Зографски развива активна дейност и като книжовник. Сътрудничи на голям брой български вестници и списания, издава църковни съчинения, съдейства за изпращане на млади българчета да се учат в Русия и пр. \r\n1862 г. \r\nТържествено е осветена църквата “Св. Богородица” в Бобошево. На тази дата са родени :  \r\n1944 г. \r\nРодена е Христина Борисова Ангелакова - българска оперна певица (мецосопран). Завършва пеене в БДК в София (1968 г.) при С. Иванова. Специализира в академията \"Санта Чечилия\" в Рим (1968-1969 г.) при М. Говоне и Ч. д'Анджело и в оперния театър \"Ла Скала\" в Милано (1969-1971 г.) при Р. Карозио и Р. Пасторино. Пее в Народната опера в София от 1976 г. Роли: Амнерис (\"Аида\") и Азучена (\"Трубадур\" - от Дж. Верди), Адалджиза (\"Норма\" от Белини), Леонора (\"Фаворитката\" от Г. Доницети), Иродиада (\"Иродиада\" от Ж. Масне), Кармен (\"Кармен\" от Ж. Бизе), Марфа (\"Хованщина\" от М. Мусоргски) и др. Концертен репертоар (творби от Г. Малер, Р. Вагнер, Г. Хендел, В. А. Моцарт и др.). Печели първи награди от Международния оперен конкурс в Тревизо, Италия (1972 г.) и Международния конкурс за млади оперни певци в София (1973 г.), Награда на журито на Международния оперен конкурс в Остенде, Белгия (1975 г.). От 2001 г. е директор на Националната опера в София. \r\n1942 г. \r\nРоден е Георги Стефанов Нотев - български диригент. Завършва хорово и оркестрово дирижиране в БДК. Специализира във Ваймар при Н. Рабинович (1969 г.), при Бр. Мадерна в Залцбург (1970 г.) и при И. Маркевич в Монте Карло (1972 г.). Главен диригент на Видинския (1970-1972 г.), на Плевенския симфоничен оркестър (от 1973 г.) и на Плевенската опера. Диригент на различни представителни хорове. Преподавател по интерпретация в БДК (от 1972 г.). Носител на II награда на IХ международен конкурс за диригенти във Флоренция (1972 г.). \r\n1914 г. \r\nРоден е Максим (светско име: Марин Найденов Минков) - български патриарх и митрополит (от 1971 г.).  \r\nМарин Минков е роден в село Орешак, Троянско. От 1929 до 1935 г. учи в Софийската Духовна семинария, която завършва с отличие. През следващите три години Марин е певец и деловодител при храма \"Успение Богородично\" в Русе. От есента на 1938 г. до 1942 г. изучава богословие в Софийския университет \"Св. Климент Охридски\", като през ваканциите е певец, библиотекар и проповедник в Троянската света обител. На 13 декември 1941 г., през последната година на обучението си, приема в параклиса на Богословския факултет монашески подстриг с името Максим, от Ловчанския митрополит Филарет и под духовното старчество на тогавашния игумен на Рилския манастир архимандрит Натанаил. Седмица по-късно в храма на Софийската духовна семинария \"Св. Йоан Рилски\" е ръкоположен в йеродяконски чин от Врачанския Митрополит Паисий. След кратко служене като митрополитски дякон и проповедник в Ловчанска епархия, е назначен за учител-възпитател в Софийската духовна семинария. На тази длъжност йеродякон Максим е близо пет години - от 1942   г. до лятото на 1947 г. Междувременно, на 14 май 1944 г., в Черепишкия манастир \"Успение Богородично\" се състояло ръкоположението на о. Максим в йеромонашески чин от Врачанския Митрополит Паисий. На 12 юли 1947 г. по решение на Светия Синод е възведен в архимандритско достойнство от Доростолския и Червенски митрополит Михаил. От 1 септември 1947 г. до 1 май 1950 г. архимандрит Максим е протосингел на Доростоло-Червенската митрополия, след което (до 1955 г.) е предстоятел на Българското църковно подворие при Московската патриаршия. След завръщането си в България от 15 юли 1955 до 1960 г. заема поста главен секретар на Св. Синод, като междувременно е и председател на редакционната колегия на Синодалното издателство на БПЦ (от 1957 до 1960 г.). Хиротонисан е в епископски сан с титлата \"Браницки\" на 30 декември 1956 г. в Патриаршеската катедрала \"Св. Александър Невски\". На 30 октомрви 1960 г. е избран, а на 20 ноември е канонически утвърден за Ловчански митрополит. След смъртта на патриарх Кирил, митрополит Максим е наместник-председател на Св. Синод от 13 март до 4 юли 1971 г. На 4 юли 1971 г. Църковно-народният патриаршески избирателен събор в София с единодушие провъзгласява митрополит Максим за Патриарх на Българската православна църква и Софийски митрополит. Умира на 6 ноември 2012 година. \r\n1896 г. \r\nРоден е генерал-майор Цоню Ганев - командир на 16-а пехотна дивизия (септември 1944 - май 1945 г.). \r\n1890 г. \r\nРоден е Теодор Христов Горанов - български архитект. Завършва архитектура в Мюнхен (1915 г.). Преподавател е по градоустройство във Варненския университет (1948-1955 г.), във ВИСИ (дн. ВИАС) в София (1953-1958 г.). Постоянен член е на Съвета по планово изграждане на София (1954-1962 г.). По-значителните му проекти са в съавторство с Б. Русев: в София - сградата на Българското инженерно-архитектурно дружество (1924 г.), сградите на бул. \"Руски\" 8 (1926 г.), бул. \"П. Евтимий\" 10 (1934 г.), Военният клуб в Плевен (1932 г.). Проектира общински жилища на бул. \"Ал. Стамболийски\" в София (1935-1937 г., с колектив), градоустройствените планове на Свищов (1948 г., с арх. Б. Далчев), Варна (1948-1949 г., с колектив), Ямбол (1949-1950 г., с арх. К. Яръмов), миньорския квартал \"Твърди ливади\" в Перник (1925 г., с арх. Б. Русев и Д. Цолов). Умира на 9 февруари 1962 г. в София. \r\n1825 г. \r\nРоден е Сава Вълчев Филаретов - български възрожденски просветен деец и общественик. Учи в Котел при С. Доброплодни (1840-1843 г.). От 1843 г. до 1848 г. е учител в Шумен. Учи в гръцкото училище в Куручешме (Истанбул) и в Одеската гимназия (1849-1852 г.), завършва славянска филология в Московския университет (1857 г.). Съставя първия руско-български разговорник (1854 г.). Учителства в София. Открива мъжко класно (1857 г.) и девическо училище (1858 г.) в София. Участва в църковно-националната борба. Сътрудничи на руския и български периодичен печат. Принуден е от турските власти да напусне София, и през 1861 г. заминава за Русия. Същата година е назначен за секретар в Руското консулство в Одрин. Разболява се от туберкулоза, изпратен е на работа и лечение в Кайро (Египет), където умира на 13 ноември 1863 г. в Кайро. На тази дата умират :  \r\n1953 г. \r\nУмира Александър Стефанов Жендов - български художник илюстратор и карикатурист, автор на разкази и фейлетони. Роден е на 26 август 1901 г. в София. Следва в Художествената академия в София (1923-1925 г.), учи графика и декоративно изкуство в Германия (1925-1927 г.), завършва Висшия художествено-технически институт в Москва (1930 г.). В България е един от създателите и ръководителите на Съюза на трудово борческите писатели. Сътрудничи на всички леви издания, редактира в. \"Жупел\", \"Поглед\" и \"Фронт\". Председател е на дружеството на новите художници. Пише хумористични и сатирични разкази и фейлетони, репортажи и статии, илюстрира \"Зимни вечери\" на Хр. Смирненски. Съчинения: \"Албум от репродукции\" (1959 г.), \"Антихрист. Илюстрации от автора\" (1962 г.), \"Разкази и фейлетони\" (1963 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.10.29", "title": "Денят 29 октомври в българската история"}
{"url": "http://www.focus-news.net/news/2018/10/29/2583775/burgas-dvizhenieto-se-izvarshva-poetapno-v-edna-lenta-po-pat-i-6-v-uchastaka-karnobat-sokolovo-ot-km-451-do-km-454-poradi-chastichni-remontni-deynosti.html", "text": "Нормална е пътната обстановка в областта. Това съобщи за  Радио „Фокус“ – Бургас  дежурният от Областно пътно управление. Пътните настилки са сухи и нормално проходими, видимостта е отлична. До 31 октомври са в сила две ограничения за движение в района на Карнобат. Едното важи за движението по път I-6 в урбанизираната територия на града от км 456 +500 до км 457+000, където се извършват ремонтни дейности на пътното платно. Организацията на движение е сигнализирана с пътни знаци. Другото ограничение важи по път I-6 в участъка Карнобат – Соколово от км 451+000 до км 454+000 се, където движението се извършва поетапно в една лента поради частични ремонтни дейности на асфалтовата настилка. Организацията на движение е сигнализирана с пътни знаци. \r\nВ Бургас трафикът е интензивен в началото на работната седмица. На входно-изходните пътни артерии, както и в централната градска част движението се осъществява интензивно. Натоварено е по улиците „Одрин“, „Иван Вазов“, „Цар Петър“, „Христо Ботев“, „Генерал Гурко“ и „Цар Симеон“, както и по някои участъци от булевардите „Сан Стефано“, „Мария Луиза“ и „Демокрация“. Водачите да се движат с повишено внимание и съобразена скорост и по бул. „Захари Стоянов“ в жк. „Меден Рудник“, където трафикът също е натоварен. \r\nМария ГЕОРГИЕВА", "date": "2018.10.29", "title": "Бургас: Движението се извършва поетапно в една лента по път I-6 в участъка Карнобат – Соколово от км 451 до км 454 поради частични ремонтни дейности"}
{"url": "http://www.focus-news.net/news/2018/10/29/2583781/svetoslav-benchev-bpga-visokite-tseni-na-gorivata-ne-biva-da-se-izpolzvat-za-sotsialni-i-politicheski-tseli.html", "text": "Високите цени на горивата не бива да се използват за социални и политически цели. Това каза в сутрешния блок „Добро утро, България“ на  Радио „Фокус“  Светослав Бенчев, експерт в Българската петролна и газова асоциация. По думите му трендовете, които се наблюдават на бензиновите колонки в други европейски държави са абсолютно същите. Проблемът у нас не са високите цени на горивата, а ниските доходи, обясни той.  „В процентово изражение те са същите за периода от август до сега. Може би в нашата страна цената на горивата е една от най- ниските в ЕС. Това може да види всеки в справките на ЕК. Проблемът може би са доходите, които получаваме. С една средна заплата можем да си купим най-малко горива от целия ЕС. Това са фактори, на които петролните компании не могат да влияят. Това не зависи от тях. Така е в цяла Европа“, обясни той. Светослав Бенчев коментира още, че не може да се говори за наличието на монополи или картели у нас. Петролният сектор е един от най-строго следените сектори от КЗК. Доказателство за наличието на конкуренция са и различните цени на горивата в различните краища на страната- тенденция, характерна и за Европа, каза още експертът.", "date": "2018.10.29", "title": "Светослав Бенчев, БПГА: Високите цени на горивата не бива да се използват за социални и политически цели"}
{"url": "http://www.focus-news.net/news/2018/10/29/2583778/veliko-tarnovo-ogranicheno-e-dvizhenieto-po-pat-selo-stefan-stambolovo-selo-obedinenie-ot-km-16-do-km-26-zaradi-remontni-deynosti.html", "text": "В едната лента се осъществява движението в участък от ул. „Климент Охридски“ в града заради свлачище. В отсечката под крепостта „Царевец\" трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден. Настилките са сухи, времето е ясно и слънчево. Колони от автомобили има по улица „Магистрална“, която съвпада с отсечка от пътя  София – Варна, в района на Южен пътен възел, п. в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на града, както и покрай учебните заведения.  \r\nЕкипи има и по-по натоварените и критични участъци в областта. Всички светофари работят нормално към този час. Движението по главните и второстепенни пътища в региона е интензивно. Ограничен е трафикът в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно. \r\nЛуиза ТРАНЧЕВА", "date": "2018.10.29", "title": "Велико Търново: Ограничено е движението по път село Стефан Стамболово - село Обединение от км 16 до км 26 заради ремонтни дейности"}
{"url": "http://www.focus-news.net/news/2018/10/29/2583779/stara-zagora-narodniyat-predstavitel-ot-gerb-radostin-tanev-shte-provede-priemna-za-grazhdani-v-chirpan.html", "text": "Народният представител от ГЕРБ Радостин Танев ще проведе приемна за граждани в Чирпан. Това съобщиха от пресцентъра на  ПП ГЕРБ . Приемната на Танев ще се проведе днес в град Чирпан от 10.00 до 12.00 часа. Записвания и информация на тел. 0885 023 866 – технически сътрудник Златка Тодорова или на адрес: ул. „П. К. Яворов” 7", "date": "2018.10.29", "title": "Стара Загора: Народният представител от ГЕРБ Радостин Танев ще проведе приемна за граждани в Чирпан"}
{"url": "http://www.focus-news.net/news/2018/10/29/2583780/pazardzhik-dvizhenieto-se-izvarshva-v-edna-lenta-po-patya-ot-selo-dyulevo-do-razklona-za-strelcha-pri-km-35-poradi-srutishte.html", "text": "Натоварено е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Движението по пътя от село Дюлево до разклона за Стрелча се извършва в една лента в района на 35 км поради срутище и пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nОграничено поради ремонт е движението по автомагистрала „Тракия“ в района на 89 км в посока София. Там се извършва ремонт на моста над река Елшишка. Движението се осъществява двупосочно в платното посока Бургас. Срокът за изпълнение е удължен до 26 ноември 2018 г. Патрул на „Пътна полиция\" е разположен на изхода на Пазарджик в посока автомагистрала „Тракия“. \r\nРадослава МУРДЖЕВА", "date": "2018.10.29", "title": "Пазарджик: Движението се извършва в една лента по пътя от село Дюлево до разклона за Стрелча при км 35 поради срутище"}
{"url": "http://www.focus-news.net/news/2018/10/29/2583776/plovdiv-s-bogata-kulturna-programa-v-karlovo-shte-badat-otbelyazani-170-godini-ot-rozhdenieto-na-mayor-stefan-mazakov.html", "text": "С богата културна програма в Карлово ще бъдат отбелязани 170 години от рождението на майор Стефан Мазаков. Това съобщиха за  Радио „Фокус“ – Пловдив  от пресцентъра на Общината. Честванията започват в 11.30 часа в Мазаковата къща, като програмата включва откриване на фотодокументална изложба „Живот в служба на Родината“, мултимедийна презентация „Стефан Мазаков – живот и дело“, музикални изпълнения на дружество „Стефан Мазаков“ – село Куртово. Събитията се организират от Община Карлово, Историческия музей в града, Съюза на офицерите и сержантите от запаса и резерва, Военен клуб – Карлово и Дружество „Стефан Мазаков“ – село Куртово. \r\nМайор Стефан Мазаков е бил опълченец, герой от Сръбско-българската война през 1885 година, депутат, общински съветник и подпредседател на Комитета за издигане паметник на Левски в родния му град. Макар и роден в Търново, майор Стефан Мазаков прекарва по-голямата част от живота си в Карлово и работи всеотдайно за неговото процъфтяване.", "date": "2018.10.29", "title": "Пловдив: С богата културна програма в Карлово ще бъдат отбелязани 170 години от рождението на майор Стефан Мазаков"}
{"url": "http://www.focus-news.net/news/2018/10/29/2583777/denyat-29-oktomvri-v-svetovnata-istoriya.html", "text": "439 г. – вандалите, предвождани от Гензерих, завладяват Картаген. \r\n1730 г. - в Русия е учреден Кабинет на министрите, в който преминават функциите на тайния съвет. \r\n1914 г. - Турция се включва в Първата световна война на страната на Германия и Австро-Унгария. \r\n1922 г. - Бенито Мусолини е назначен от крал Виктор Емануил за министър-председател на Италия. \r\n1923 г. - Турция става република, начело на която застава нейният първи президент Кемал Ататюрк. Денят се чества като Национален празник на страната. \r\n1929 г. - американският стоков пазар е разтърсен от най-голямата си криза, влязла в историята като „черния вторник на Уолстрийт\"- предвестник на Голямата депресия в САЩ. \r\n1964 г. - Обединена Република Танганайка и Занзибар е преименувана в Танзания. \r\n2016 г. \r\nПровеждат се парламентарни избори в Исландия. \r\n2015 г. \r\nПарламентът на Молдова лишава от имунитет бившия министър-председател на страната Влад Филат, като го обвинява в разхищаване на средства. \r\n2014 г. \r\nВ Буркина Фасо протестиращи подпалват парламента в столицата Уагадугу и кметството в град Бобо Диуласо заради спорни промени в конституцията, позволяващи на президента Блез Кампаоре да остане на власт. \r\n2013 г.  \r\nТурция пуска жп тунелът \"Мармарай\", свързващ Европа и Азия през Босфора в Истанбул. \r\n2012 г. \r\nУраганът Санди удря източното крайбрежие на Съединените щати, при което загиват 286 души, а щетите са оценени на 70 млрд. долара. \r\nНаграждават Лео Меси със Златната обувка за голмайстор на Европа за сезон 2011/12 \r\n2005 г. \r\nБомбени експлозии в Делхи убиват повече от 60 души. \r\n1998 г. \r\nАмериканците изпращат в космоса най-възрастния космонавт – Джон Глен. Той е на 77-годишна възраст . \r\nДжон Глен е  американски астронавт, подполковник от ВМФ. Завършва Летателното училище при Авиационно-тренировъчния център на ВМФ в Тексас през 1943 г., след което служи в различни части на ВМФ. През 1954 г. завършва Училището за летци изпитатели в щата Мериленд. През 1957 г. извършва непрекъснат трансконтинентален полет със свръхзвуков самолет. От 1959 г. е в групата на астронавтите към НАСА. На 20 февруари 1962 г. за първи път в САЩ извършва полет около Земята с космическия кораб \"Меркурий. Полетът продължава 5 часа. \r\n1989 г. \r\nВ периода 29 - 30 октомври в Кувейт се провежда среща на заместник-председателя на Министерския съвет Георги Йорданов (външният министър Петър Младенов официално е обявен за болен) и турския външен министър Месут Йълмаз по въпроса за съдбата на българските турци. Подписано е комюнике с уговорка, че ще има нова среща в Кувейт през ноември същата година, но събитията в България я осуетяват. \r\n1985 г. \r\nГенерал-майор Самюел К. Доу е обявен за победител на първите многопартийни избори в Либерия. \r\n1981 г. \r\nВ периода 26 - 29 октомври на посещение в България е президента на Сирия Хафез ел Асад. Подписани са спогодби за икономическото и научно-техническото сътрудничество. \r\n1969 г. \r\nОсъществена е първата по рода си връзка от компютър до компютър чрез ARPANET, предшественик на Интернет. \r\n1961 г. \r\nСирия излиза от Обединената арабска република (ОАР) \r\n1957 г. \r\nМинистър-председателят на Израел Давид Бен-Гурион и петима от неговите министри са ранени, когато граната е хвърлена в парламента на Израел, Кнесета. \r\n1956 г. \r\nНачало на Суецката криза. Израелските сили нахлуват на Синайския полуостров и отблъскват египетските сили обратно към Суецкия канал. \r\n1945 г. \r\nЗа първи път на пазара излизат химикалките от типа ролер. \r\nПрезидентът на Бразилия Жетулиу Варгас подава оставка. \r\n1944 г. \r\nСъветската Червена армия нахлува Унгария. \r\n1929 г. \r\nАмериканският стоков пазар е разтърсен от най-голямата си криза, влязла в историята като „черния вторник на Уолстрийт\"- предвестник на Голямата депресия в САЩ. \r\nГолямата депресия е световен икономически упадък, който започва през 1929 г. и продължава през 30-те години на ХХ век. Концентрира се основно в Европа и САЩ, но има влияние и над останалата част от света. Най-индустриализираните страни са най-потърпевши от депресията – САЩ, Германия, Франция, Канада, Япония и Австралия. Голямата депресия приключва по различно време за различните държави. \r\n1923 г. \r\nТурция става република, начело на която застава нейният първи президент Кемал Ататюрк. Денят се чества като Национален празник на страната. \r\nМустафа Кемал паша Ататюрк е роден през 1881 г. в Солун. Той е първият президент на Република Турция (1923-1938 г.). Получава средно и военно образование в Солун и Битоля. Завършва Академията на Генералния щаб в Истанбул през 1905 г. Участва в младотурското движение и след Младотурската революция (1908 г.) се оттегля от комитета \"Единение и прогрес\". Участва в Итало-турската война (1911-1912 г.), Междусъюзническата война (1913 г.) и Първата световна война. В периода 1913-1914 г. е военен аташе в София. Ръководи националноосвободителното движение в Анадола (1919 г.). На 23 април 1920 г. в Анкара е формирано ВНС, което се обявява за върховен орган на властта. Като председател на парламента и главнокомандващ турската армия Ататюрк защитава интересите и независимостта на Турция от агресията на Англия и Гърция. След победата на Турция в Гръцко-турската война (1922 г.) е подписан Лозанският мирен договор (1923 г.), който отменя Севърския договор (подписан на 10 август 1920 г. между победителки в Първата световна война и Турция, който оформя разделянето на Османската империя, определя международния контрол над проливите, лишава Турция от право на суверенна държава, дава европейските £ територии и цялото Малоазийско крайбрежие на Гърция).  \r\nПо инициатива на Ататюрк на 1 ноември 1922 г. е свален султанът и Турция е обявена за република (29 октомври 1923 г.). Кемал Ататюрк умира на 10 ноември 1938 г. в Истанбул. \r\n1922 г. \r\nБенито Мусолини е назначен от крал Виктор Емануил за министър-председател на Италия. \r\nМусолини е италиански държавник.  В Италия основава органа “Класова борба”, в който се обявява против завоевателната политика спрямо Триполитания. През 1912  г. става директор на италианския социалистически вестник “Аванти”. През Първата световна война основава вестник “Пополо д’Италия”, в който се обявява за намеса във войната на страната на Съглашението.  През 1919 г. основава сдружението на фашите (fasci), което си поставя за цел да се бори отначало за задоволяване на италианските национални амбиции, а после - да противодейства със сила на напредъка на болшевизма. След 2-годишна борба свиква на конгрес в Неапол своите привърженици “черноризци” и потегля с тях срещу Рим през октомври 1922 г., където завзема властта без съпротива. Управлението на Мусолини е под формата на диктатура. Мусолини е министър-председател от 1922 до 1943 г. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария на брега на езерото Комо. Осъден е от импровизиран съд на разстрел. \r\n1914 г. \r\nТурция се включва в Първата световна война на страната на Германия и Австро-Унгария. \r\nПървата световна война ( 1914-1918 г.) е война между две големи европейски групировки - Тройният съюз и Съглашението.  \r\nПовод за войната става убийството на австро-унгарския престолонаследник в Сараево от членове на сръбска националистическа организация. В отговор на този акт Австро-Унгария изпраща ултиматум на Сърбия с неизпълними условия, вследствие на което войната между тях става неизбежна. Военните действия започват на 15 юли 1914 г. и в следващите дни в конфликта се намесват Германия - като съюзник на Австро-Унгария и Русия - на страната на Сърбия. Германия обявява война на Русия и Франция и навлиза със своите войски в пределите на неутрална Белгия. Следва намесата на Англия на страната на Франция и Русия. В края на октомври 1914 г. австро-германският блок успява да привлече за свой съюзник Турция. Италия, която е член на Тройния съюз, проявява колебания и през пролетта на 1915 г. е привлечена на страната на Съглашението. \r\nОт лятото на 1914 г. до лятото на 1915 г. войната се води с променлив успех и за двете групировки, като превес продължават да имат държавите от Тройния съюз. През 1916 г. настъпва равновесие на силите. С намесата на САЩ във войната (6 април 1917 г.) на страната на Съглашението настъпва обрат в хода на военните действия и през есента на 1918 г. държавите от Тройния съюз капитулират. \r\n1898 г. \r\nВ Русия е пуснат на вода първият ледоход в света – “Ермак”. \r\nРоден е Николай Дончев (Николай Дончев Джаров) - български писател. Автор е на стихосбирки и литературни изследвания, преводач от френски, италиански и руски език. Завършва славянска филология в СУ “Св. Климент Охридски” (1927 г.). Работи като учител. Завежда българската страница на излизащия на френски език в София всекидневник \"La Bulgarie\" (1924-1935 г.), редактор е в седмичниците \"La parole Bulgare\" и \"Vita Bulgara\" (1936-1944 г.). От 1961 г. до 1967 г. е в отдел \"Връзки с чужбина\" при СБП. Сътрудник е на литературния печат в България, Франция и Италия. Изследва френското и италианско влияния върху българската литература. Получава престижни награди от френското правителство и Френската академия. Книги: \"Жетвар\", \"Стихове\" (1927 г.), \"Чужди влияния в българската литература\" (на френски език, 1934 г.) и др. Умира на 1 януари 1988 г. в София. \r\n1889 г. \r\nАнглийският политик Сесил Родс получава документ от кралицата, който му позволява да основе колония в Африка - Родезия. \r\nСесил Родс е британски колониален държавник и финансист, един от основните поддръжници на британската власт в южна Африка. Роден е на 5 юли 1853 г. През 1881 г. завършва Оксфордския университет. Същата година  влиза в парламента на колонията Кейп, като остава депутат в него до края на живота си. През 1888 г. Родс установява монопол в добива на диаманти в страната, като основава единна минна компания. През 1889 г. тя прераства в Британската Южноафриканска компания. До 1923 г. компанията управлява териториите на днешно Зимбабве и Замбия, наречени Родезия през 1894 г. в чест на Родс. През 1890 г. Родс става министър-председател на колонията Кейп. Умира в Кейп Таун на 26 март 1902 г. \r\n1886 г. \r\nТретото ВНС избира за княз датския принц Валдемар, но под натиска на Русия той се отказва от престола.  \r\nВалдемар Датски (15.Х.1858 г.–1939 г.) е принц, син на датския крал Християн IХ. Той е един от кандидатите за българския престол след абдикацията на княз Александър I Батенберг (август 1886 г.). Считан е за най-сериозния претендент за българския престол. На 29 октомври 1886  г. е избран за княз на България от III ВНС, но под натиска на Русия се отказва от престола. \r\n1876 г. \r\nРуският император Александър II в реч пред московското дворянство обявява, че в случай на отказ на турския султан да даде автономия на българите Русия ще действа „решително и самостоятелно\". \r\nАлександър II е руски император от Романовската династия, управлявал в годините 1855–1881.  Роден е на 17 април 1818 г.,  син е на Николай I. Стреми се да разшири руското влияние над Балканите. Под натиска на широкото обществено движение в защита на българския народ след Априлското въстание 1876 г. на 12 април 1877 г. подписва в Кишинев Манифест за обявяване на Руско-турската война 1877–1878 г. По време на военните действия той отсяда последователно в Свищов, с. Горна Студена, Великотърновско, и в с. Пордим, Плевенско. В Плевен приема пленения Осман паша, след което се връща в Русия. В резултат на тази война България е освободена. Александър II е роден на 1 март 1881 г. \r\n1863 г. \r\nОсемнадесет страни се срещат в Женева и решават да образуват Международния Червен кръст. \r\n1730 г. \r\nВ Русия е учреден Кабинет на министрите, в който преминават функциите на тайния съвет. \r\n1696 г. \r\nПо заповед на император Петър I е създаден руския флот. \r\nПетър I е руски цар (от 1682 г.), първият руски император (от 1721 г.). Роден е през 1672 г. Син е на цар Алексей I Михайлович; от династията Романови. Наследява короната от Фьодор III (1682 г.) и до 1689 г. царува заедно с брат си Иван под регентството на сестра им София Алексеевна. Започва модернизация на Русия: реорганизира администрацията, установява йерархията на чиновниците (учредени са сенат, колегии), страната е разделена на губернии, построява новата столица Санкт-Петербург (1703 г.). Поверява на Светия синод управлението на църквата, като я отделя от държавата. Използва опита на западноевропейските държави в развитието на промишлеността, търговията и културата. За да получи излаз на Черно море, отвоюва Азов от турците (1696 г.). Обявява война на Швеция, но претърпява неуспех при обсадата на Нарва (1700 г.). Успява да отвори руски \"прозорец\" на Финския залив. През 1709 г. разбива при Полтава шведския крал Карл ХII, който търси убежище в Турция. Потегля срещу турците, но е обкръжен при р. Прут и едва се спасява от плен (1711 г.). Губи Азов, но чрез Нищадския договор получава Лифландия, Естландия, Карелия и част от Финландия. Открива АН в Петербург (1725 г.) и Морската академия. Създаден е съвременният граждански шрифт (дн. печатна форма на кирилицата), въведен е нов календар (1700 г.). Умира през 1725 г. \r\n1672 г. \r\nПодписан е Бучацкият мирен договор, според който Украйна е разделена между Полша и Турция. \r\nРепублика Украйна е  държава в Източна Европа. Площта  й е 603 700 кв. км. Населението е 51 301 000 жители (1996 г.): украинци, руснаци, евреи, белоруси, молдованци, българи (ок. 350 000, основно в Одеска, Запорожка, Кировоградска област и автономна република Крим) и др. Официален език е  украинския. Паричната единица е гривна. Столицата е Киев. По-големи градове: Харков, Днепропетровск, Одеса, Донецк, Запорожие, Лвов, Кривой рог, Мариупол. Административно  деление - 24 области. Законодателният орган е еднокамарен парламент. \r\n1618 г. \r\nАнглийският авантюрист, писател, и царедворец сър Уолтър Роли е обезглавен по подозрения в заговор срещу Джеймс I, крал на Англия. \r\n1187 г. \r\nРимският папа Григорий VIII обявява Третия Кръстоносен поход. \r\nКръстоносните походи са завоевателни походи на западноевропейски  феодали на Изток (1096-1270 г.), организирани под лозунга за освобождаване на християнските светини в Палестина от властта на мюсюлманите. Участниците в тях се наричат кръстоносци, защото към дрехите им са пришити бели кръстове. Повод за нахлуване в Източното Средиземноморие е завладяването от селджукските турци на византийските владения в Мала Азия и Йерусалим, смятан за свещен град на християните. Византия много пъти иска помощ от западните страни за борба против селджукските турци. От това се възползва Папството, което е идеен вдъхновител и непосредствен организатор на Кръстоносните походи.  Целта на папите е да разпалят религиозен фанатизъм, за да заздравят и разширят влиянието на Католическата църква и да подчинят Православната църква на Рим. Основната маса от кръстоносците са обеднелите рицари и големите земевладелци, които се надяват да завладеят икономически по-развитите страни от Близкия изток.  \r\nТретият Кръстоносен поход се води в годините  1189-1192 г. Предизвикан е от завладяването на Йерусалим от египетския султан Саллах ад-Дин. Кръстоносните войски са предвождани от германския имп. Фридрих I Барбароса, френския крал Филип II Август и английския крал Ричард I Лъвското сърце. Той е неуспешен. \r\n439 г. \r\nВандалите предвождани от Гензерих завладяват Картаген. \r\nГензерих (428-477) е цар на вандалите. Ползвайки Картаген за своя основна база, Гензерих управлява западното Средиземноморие. Той присъединява Сицилия, Сардиния, Корсика и Балеарските острови. През 455 г. нахлува в Италия, като достига и завзема Рим. Войските му систематично грабят в продължение на две седмици, като отнасят множество съкровища (включително откраднатите няколко века по-рано от Тит йерусалимски съкровища). Императрицата и двете й дъщери са взети за заложници. На тази дата са родени : \r\n1971 г.  \r\nРодена е Уинона Райдър - американска актриса. Играе в театъра от 13-годишна възраст, а в киното дебютира в \"Лукас\" през 1986 г. През 1988 г. е вече звезда със \"Сок от бръмбари\". Световна популярност получава след участие в \"Дракула\" (1992 г.). Участва в \"Невинни години\" (1993 г.) и \"Къщата на духовете\" (1994 г.). Други филми: \"Следите на реалността\" (1994 г.), \"Малки жени\" (1995 г.), \"Как да направим американско одеяло\" (1995 г.), \"Аз, кралят\" (\"В търсене на Ричард\", 1996 г.), \"Лов на вещици\" (1996 г.), \"Пришелецът 4” (1997 г.), \"Знаменитости\" (1998 г.), \"Луди години\" (1999 г.), \"Есен в Ню Йорк\" (2000 г.), \"Изгубени души\" (2000 г.), \"Симон\" (2001 г.), \"Зулендър\" (2001 г.), \"Mr. Deeds\" (2002 г.). \r\n1927 г. \r\nРоден е Жилбер Беко - френски певец и композитор, наричан \"крал на френския шансон\". Посещава курсове по пиано в Консерваторията в Ница. Кариерата му започва след Втората световна война в Париж, където се запознава с Жак Пилс (тогава съпруг на Е. Пиаф, която открива таланта му). Среща се с Луи Аманд (негов основен текстописец). Композира над 400 песни (хитовете \"А сега\" и \"Натали\"), 1 опера, 1 мюзикъл. Наричат е \"Господин 100 000 волта\". В България изнася рецитал на \"Златният Орфей\" (1971 г.). Умира на 18 декември 2001 г. \r\n1897 г. \r\nРоден е Паул Йозеф Гьобелс – немски политик, министър по време на III райх, един от главните военни престъпници на фашистка Германия. Влиза в Националсоциалистическата партия през 1922 г. Редактор и издател е на нацисткия в. \"Ангриф\". Става ръководител на пропагандата в нацистката партия през 1928 г. От 1933 г. е министър на народната просвета и пропагандата в кабинета на Хитлер. През 1944 г. става императорски пълномощник по тоталната военна мобилизация. Самоубива се в края на войната, заедно с цялото си семейство. Умира на 1 май 1945 г. \r\n1811 г. \r\nРоден е Луи Блан - френски интелектуалец, историк, утопичен социалист. Роден е на 6 декември 1882 г. Обявява се против т. нар. класова борба като средство за преустройство на обществото. Блан смята, че усъвършенстване на обществото може да се постигне с помощта на държавата, като се спазва конституцията. По време на Февруарската революция (1848 г.) е член на Временното правителство; успява да прокара някои радикални тенденции във френското законодателство. На тази дата умират :  \r\n1971 г. \r\nУмира Арне Тиселиус - шведски биохимик, член е на Шведската академия на науките (от 1956 г. е неин президент). Роден е на 10 август 1902 г. в Стокхолм. Лауреат е на Нобелова награда за физиология и медицина (1948 г.). В периода 1938-1968 г. е професор по биохимия и директор на Биохимичния институт. Систематизира методите на електрофоретичните и хроматографските изследвания на високомолекулни съединения. Доказва комплексната природа на белтъчното съсирване на кръвта. \r\n1948 г. \r\nУмира Уесли Клер Мичъл - един от водещите американски икономисти-институционалисти, поставил основата на съвременната наука за бизнес цикъла. Роден е на 5 август 1874 г. в Рашвил, щата Илинойс. Учи в Чикагския университет, а по-късно е професор в Колумбия. Книгата му “Business Cycles” (1927 г.) поставя началото на сериозно и задълбочено изучаване на колебанията в икономическо развитие. Заедно с А. Бърнс създава метод за измерване на бизнес циклите, използван от Националното бюро за икономически изследвания. \r\n1911 г. \r\nУмира Джоузеф Пулицър - американски журналист и издател, в чиято чест е създадена едноименна награда за изключителни постижения. Роден е през 1847 г. в Мако, Унгария. През 1904 г. в своето завещание Джоузеф Пулицър предвижда бъдещата награда да стимулира постиженията в американската култура. Той определя четири номинации за журналистика, четири за литература и драма, една за образование и четири за пътуване и стипендии. От 1917 г. досега броят им се е увеличил до 21, като се включени поезия, музика и фотография. Паричното изражение на наградите “Пулицър” е 7500 долара с изключение на категорията \"Журналистика в служба на обществото\", за която се връчва златен медал. Имената на наградените се обявяват през април. \r\n1889 г.  \r\nУмира Николай Гаврилович Чернишевски - руски общественик, писател, икономист, философ, мислител. Роден е на 24 юли 1828 г. в Саратов. Завършва Саратовската духовна семинария през 1845 г. и историко-филологическото отделение на Петербургския университет през 1850 г. При завършването на университета е убеден философ-материалист, демократ с радикални убеждения и привърженик на утопичния социализъм. Известно време преподава руски език и литература в Саратовската гимназия (1851-1853 г.), след което се преселва в Петербург и става сътрудник на ляволибералните (почти радикални) списания “Отечественные записки” и “Современник”. Защитава магистърска дисертация “Естетическите отношения на изкуството към действителността”, полага началото на материалистическата естетика в Русия. Журналистическата дейност на Чернишевски е насочена към решаване на обществените проблеми в Русия чрез ликвидиране на крепостничеството. В печата публикува историко-литературни и литературно-критични статии, защитава реализма в литературата и утвърждава тезата, че литературата трябва да служи на интересите на народа. След 1857 г. цялото му внимание е насочено към икономическите и политически проблеми в Русия: включва се в обсъждането на условията за предстоящата реформа. Заедно с Херцен е един от създателите на народничеството. Влиянието на Чернишевски в руското общество нараства силно особено след отмяната на крепостничеството (19 февруари 1861 г.). В своя роман “Какво да се прави” (1862-1863 г.) описва живота на хората от новото общество - “разумните егоисти”, които живеят от своя труд и по нов начин устройват своя семеен живот и живота в обществото. Заради своята обществена и литературна дейност Чернишевски е арестуван и осъден (1864 г.) на 7 години каторга и вечно заселване в Сибир. След като изтърпява каторжното наказание, е заселен във Вилюйската крепост (1871 г.), където живее до 1883 г. Разрешено му е да живее в Астрахан (1883 г.) под надзора на полицията, а през юни 1889 г. получава разрешение да живее в Саратов, където умира. \r\n1783 г. \r\nУмира Жан Лерон Д’Аламбер - френски математик и философ от епохата на Просвещението. Роден е на 16 ноември 1717 г. в Париж. Член е на Парижката академия на науките (1741 г.), както и на Френската академия (1754 г.). Заедно с Д. Дидро редактира \"Енциклопедия, или тълковен речник на науките, изкуствата и занаятите\". Трудове по механика, диференциални уравнения и др. \r\n  За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.10.29", "title": "Денят 29 октомври в световната история"}
{"url": "http://www.focus-news.net/news/2018/10/29/2583783/na-30-oktomvri-pravoslavnata-tsarkva-proslavya-sveti-kral-stefan-milutin.html", "text": "На 30 октомври всяка година Православната църква прославя свети крал Стефан Милутин, предаде репортер на  Агенция \"Фокус\" . По този повод, днес, с благословението на Негово светейшество Българския патриарх и Софийски митрополит Нeофит, архиерейска света Литургия в митрополитската катедрала \"Св. Вмца Неделя\", където се покоят мощите на Св. Стефан Милутин, ще бъде оглавена от Негово преосвещенство Белоградчишки епископ Поликарп - викарий на Софийския митрополит. Ще бъде извършено преобличането на светите мощи. Началото е от 9.00 часа. Вечерта от 17.30 часа в храма ще започне Архиерейска вечерня. \r\nНа 30 октомври, вторник, от 9.00 часа ще започне Архиерейска света Литургия в храм „Св. Неделя“, по повод празника на Св. Крал Стефан Милутин.  \r\nНикола Петков", "date": "2018.10.29", "title": "На 30 октомври Православната църква прославя свети крал Стефан Милутин"}
{"url": "http://www.focus-news.net/news/2018/10/29/2583782/plovdiv-povishena-e-opasnostta-ot-padashti-kamani-po-patishtata-v-planinskite-rayoni-na-oblastta.html", "text": "Повишена е опасността от падащи камъни по пътищата в планинските райони на областта особено по направленията Асеновград - Смолян, Кричим - Девин и Юговско ханче - Югово - Лъки. Това съобщиха за  Радио „Фокус“ - Пловдив  от Областното пътно управление. До 2 ноември движението по пътя Пловдив - Асеновград ще се извършва двупосочно в едното платно поради ремонтни дейности. Остава валидно ограничението за преминаване на камиони по-високи от 4 метра през тунелите по пътя Асеновград - Смолян. Обходният маршрут за водачите е по пътя Кричим - Девин. Забранено е и преминаването на тежкотоварни моторни превозни средства над 12 тона по пътя Поповица - Болярци. До 31 октомври преминаването по пътя Югово - Лъки ще се осъществява в едната лента поради пропадане на част от пътното платно. Движението в проблемния участък се регулира с пътни знаци. Ограничено е движението по пътя Плодовитово – Първомай – Асеновград при км 6+832 в района на моста над р. Марица за камиони над 5 тона. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г.. Временно движението по АМ „Тракия“ при км 112 в района на село Цалапица се извършва в аварийната лента поради ремонтни дейности на съоръжение. Затворени за движение са активната и изпреварващата лента. Срокът е до 8 ноември 2018 г. \r\nДвижението в Пловдив е интензивно. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“. Западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“ е затворено за движение заради строително-монтажни дейности. Движението се извършва двупосочно в източното платно. Временната организация на движение ще бъде валидна до края на ноември. Маршрутите на автобусни линии №9 и 93 от основния вътрешноградски транспорт са променени. \r\nМария РУСЕВА", "date": "2018.10.29", "title": "Пловдив: Повишена е опасността от падащи камъни по пътищата в планинските райони на областта"}
{"url": "http://www.focus-news.net/news/2018/10/29/2583787/mvr-chetirima-dushi-sa-zaginali-a-27-sa-postradali-pri-katastrofi-v-stranata-prez-izminaloto-denonoshtie.html", "text": "Четирима души са загинали, а 27 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 17 тежки пътнотранспортни произшествия. В София са регистрирани 18 леки и две тежки катастрофи, при които има един загинал и един ранен.", "date": "2018.10.29", "title": "МВР: Четирима души са загинали, а 27 са пострадали при катастрофи в страната през изминалото денонощие"}
{"url": "http://www.focus-news.net/news/2018/10/29/2583788/negovo-preosveshtenstvo-velichkiyat-episkop-sioniy-i-bratstvoto-na-svetata-troyanska-obitel-shte-otsluzhat-zaupokoyna-sveta-liturgiya-za-104g-ot-rozhdenieto-na-patriarh-maksim.html", "text": "Днес се навършват 104 г. от рождението на блаженопочиналия и приснопаметен Български патриарх Максим. По този повод в Троянската света обител \"Успение на Пресвета Богородица\", където е погребан патриарх Максим, игуменът - Негово преосвещенство Велички епископ Сионий и братството на манастира ще отслужат Заупокойна света Литургия, предаде репортер на  Агенция \"Фокус\".  Патриарх Максим бе забележителен духовник,  църковен водач и патриот. Живял почти столетие,  управлявал Българската православна църква повече от 40 години, превел я през епохата на атеизма и църковния разкол, безспорно един от най-уважаваните български духовници в целия християнски свят.  Завършил своя земен път, но останал за вечни времена под покрова на своята небесна покровителка - чудотворната икона на Пресвета Богородица Троеручица в Троянската света обител. Бог да го прости! Вечна му памет! \r\nНа тази дата се навършват и 8 години от епископската хиротония, която Св. Синод на Българската православна църква, с предстоятел Патриарх Максим извърши на тогавашния Браницки епископ и сегашен Врачански митрополит Григорий в Троянския манастир.   \r\nНа многая лета!  \r\nНикола Петков", "date": "2018.10.29", "title": "Негово преосвещенство Величкият епископ Сионий и братството на светата Троянска обител ще отслужат Заупокойна света Литургия за 104г. от рождението на патриарх Максим"}
{"url": "http://www.focus-news.net/news/2018/10/29/2583784/gabrovo-ogranicheno-e-dvizhenieto-mezhdu-kvartalite-chehlevtsi-i-velchevstsi-ot-km-10-do-km-11-zaradi-stroitelni-deynosti.html", "text": "Ограничено е движението между кварталите „Чехлевци“ и „Велчевсци“ в Габрово. В отсечката от км 10+940 до км 11+829 (ул. „Малина“) текат строителни дейности. Движението се осъществява през улици в урбанизирана територия на града. Поставена е необходимата сигнализация, съобщиха за  Радио „Фокус“ – Велико Търново  от Областно пътно управление – Габрово. Обходният маршрут за кв. „Чехлевци“ е по път III-5004, път II-44 и път III-4404. Срокът за приключване на дейностите е 3 януари 2019 година. Условията за пътуване в региона са добри. Времето е предимно ясно и слънчево, трафикът в интензивен. В по-усойните места настилките са мокри, а в останалата част от областта са сухи. Отворен за движение е проходът Шипка, но остава в сила забраната за товарни автомобили над 12 тона. В района на по-големите водни басейни и котловините има лека мъгла. Нови въведени ограничения в областта няма. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.10.29", "title": "Габрово: Ограничено е движението между кварталите „Чехлевци“ и „Велчевсци“ от км 10 до км 11 заради строителни дейности"}
{"url": "http://www.focus-news.net/news/2018/10/29/2583789/predsedatelyat-na-pg-na-gerb-tsvetan-tsvetanov-shte-otkrie-saniranata-sgrada-na-obshtina-peshtera-na-30-oktomvri.html", "text": "Председателят на ПГ на ГЕРБ и зам.-председател на партията Цветан Цветанов ще открие санираната сграда на Община Пещера. Това съобщиха за  Радио „Фокус“ – Пазарджик  от пресцентъра на ПП ГЕРБ - Пазарджик. Откриването е на 30 октомври от 10.45 часа. В 11.15 часа ще бъде открита многофункционална спортна площадка на открито в ОУ “П. Р. Славейков“ в Пещера. Проектът за саниране е на обща стойност 677 763 лв. от ОП „Региони в растеж“. В рамките на тези средства е топлоизолирана сградата на Общината, сменена е дограмата, подменен е покривът, изградена е климатична термопомпена инсталация и е направена реконструкция на първия етаж с цел да бъде превърнат в Център за обслужване на граждани. Първият етаж е бил ресторант в миналото, който е закупен от Общината за 250 000 лева чрез облигационен заем и е ремонтиран с 214 000 лева собствени средства така, че да бъде присъединен към административната сграда. Ремонтът е продължен със средства от оперативната програма за да отговаря на европейските норми за административен център. Спортната площадка, която ще бъде открита от Цветан Цветанов, включва в себе си мини игрище за футбол с изкуствена настилка, мини игрище за баскетбол, фитнес на открито и тенис маси. Проектът е на стойност близо  270 000, дарение от „Биовет“ АД Пещера. Общината е финансирала изготвянето на проекта.", "date": "2018.10.29", "title": "Председателят на ПГ на ГЕРБ Цветан Цветанов ще открие санираната сграда на Община Пещера на 30 октомври"}
{"url": "http://www.focus-news.net/news/2018/10/29/2583785/pregled-na-osnovnite-temi-v-burgaskiya-pechat.html", "text": "„Над 20 района са с опасност от наводнения“ е водещото заглавие в днешния брой на бургаския ежедневник  „Черноморски фар“ . Година след опустошителните наводнения в Бургаска област, където смъртта си намериха петима души, опасните от наводнения райони са над 20. Започва актуализация на картата на риска. Преобладаващата част от опасните райони са речни, за което са направени изчисления каква е дължината им и кои населени места засягат, пише още вестникът. „Станцията на „Кроношпан“ за мониторинг на фини прахови частици вече е активна“ е още едно заглавие от първа страница в днешното издание. Стационарната станция за 24-часов мониторинг на територията на жк. „Славейков“ е в работен режим от 10 октомври. Разполагането на съоръжението е един от поетите ангажименти от страна на „Кроношпан“ към жителите на Бургас, пояснява статията. „Мариела Костадинова получи най-високото признание от родния Айтос“. Олимпийската шампионка по спортна акробатика е най-младият почетен гражданин на Айтос. Тема на деня в днешното издание е „Новият здравен модел – събират повече пари, но без мерки за контрол“. Полярни мнения посрещнаха предложените промени за нов здравно-осигурителен модел сред средите на експертите в Бургас. Единият предвижда пълна демонополизация на на НЗОК, а вторият – задължително здравно осигуряване, задължително здравно застраховане и доброволно здравно застраховане, пише още вестникът. Интервюто в изданието е със заместник-министъра на труда и социалната политика Зорница Русинова.", "date": "2018.10.29", "title": "Преглед на основните теми в бургаския печат"}
{"url": "http://www.focus-news.net/news/2018/10/29/2583790/vitsepremierat-ekaterina-zaharieva-nyamame-informatsiya-da-e-imalo-nashi-sanarodnitsi-na-borda-na-katastrofiraliya-indoneziyski-samolet.html", "text": "Нямаме информация да е имало наши сънародници на борда на катастрофиралия индонезийски самолет. Това каза вицепремиерът и министър на външните работи Екатерина Захариева в предаването „Тази сутрин“ по  бТВ . „Голяма трагедия е това. Няма оцелели от тази катастрофа. Веднага се е активизирал спешния център на европейската служба там, както и нашето посолство, но нито имаме данни за загинали българи, нито имаме до момента позвънявания от близки, които не знаят къде са техните роднини. Нашето посолство и нашата служба е на линия. Ако някой има нужда от информация, телефоните са на нашия сайт“, уточни тя.", "date": "2018.10.29", "title": "Вицепремиерът Екатерина Захариева: Нямаме информация да е имало наши сънародници на борда на катастрофиралия индонезийски самолет"}
{"url": "http://www.focus-news.net/news/2018/10/29/2583791/plovdiv-prodalzhava-esennoto-pochistvane-na-dazhdopriemnite-shahti-v-grada.html", "text": "Продължава есенното почистване на дъждоприемните шахти в града. Това съобщиха за  Радио „Фокус“ - Пловдив  от ОП „Чистота“. Днес екипите ще почистват съоръженията по вътрешните улици в зоната между  ул. „Коматевско шосе“, бул. „Александър Стамболийски“, югоизточната страна на железопътна линия и бул. „Асеновградско шосе“, също по бул. „Освобождение“ и бул. „Найчо Цанов“, а във вторник ще продължи работата по бул. „Найчо Цанов“ и бул. „Освобождение“. Гражданите могат да подават сигнали за лисващи и счупени капаци на шахтите.", "date": "2018.10.29", "title": "Пловдив: Продължава есенното почистване на дъждоприемните шахти в града"}
{"url": "http://www.focus-news.net/news/2018/10/29/2583792/pregled-na-osnovnite-temi-vav-velikotarnovskiya-pechat.html", "text": "„Два протеста обединиха великотърновци“ е заглавие от първа страница на областния всекидневник  „Янтра ДНЕС” . Два протеста навръх Димитровден обединиха великотърновци. Въпреки пороя от недоволство, който заля социалните мрежи, едва над 100 души се събраха в 17 часа на паркинга пред Руската църква в знак на недоволство срещу високите цени на горивата във В. Търново. „Държавата трябва да се откаже от АМ „Русе – В. Търново“, пише още вестникът. Държавата трябва да се откаже от изграждането на АМ „Русе – В. Търново“. Това заяви във Велико Търново инж. Румен  Марков, управител на столична проектантска фирма. Според него не е рационално да се прави магистрала само между два града. „Трима са се конкурирали за едно работно място през септември“ е друга новина от днес. В изданието ще откриете и статия, посветена на Празника на еленския бут, който отбелязахме през уикенда. В днешния брой е поместен и материал за проблемите на българската акушерка. „Легенда на „Манчестър Юнайтед“ се среща с феновете си във В. Търново“ е новина от спортните страници.  \r\n„1500 еленски бута посрещнаха хилядите българи от цялата страна, които се стекоха за празника в балканския град“ е заглавие от другия областен ежедневник  „Борба“ . Атрактивна възстановка на 200-годишната традиция пърлене на прасе на трап се превърна в най-голямото шоу по време на Празника на еленския бут. Хиляди българи от различни краища на България дойдоха в Елена, за да опитат прочутия деликатес. „Съдбата на предложеното ново трасе на магистралата Русе – Велико Търново е в ръцете на Темида“ е друга тема от вестника. Новият маршрут за магистралата Русе – Велико Търново, който е доста по-евтин, удобен и кратък представи във Велико Търново пътният експерт инж. Румен марков. Жители на Триградието, представители на местната власт и на бизнеса препълниха залата на хотела, за да чуят презентацията. „Прокуратурата разследва присвояването на 10 000 лв. в „Локомотив“ – Г. Оряховица“ е новина от криминалната хроника. В областния ежедневник ще намерите и статия за отбелязването на празника Димитровден във Велико Търново.", "date": "2018.10.29", "title": "Преглед на основните теми във великотърновския печат"}
{"url": "http://www.focus-news.net/news/2018/10/29/2583793/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-30-oktomvri.html", "text": "„Софийска вода” временно ще прекъсне водоснабдяването в някои части на столицата на 30 октомври. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Христо Белчев“ в Центъра се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Христо Белчев“ от бул. „Патриарх Евтимий“ до ул. „Солунска“; ул. „Уилям Гладстон“ от бул. „Витоша“ до ул. „Ангел Кънчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Христо Белчев “ ъгъла с ул. „Неофит Рилски“. \r\nВъв връзка с изграждане на сградно водопроводно отклонение на ул. „Старото училище“ в с. Доброславци се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. „Градинарска“, ул. „Житенски път“, ул. „Уршак“, ул. „Първанова чешма“ и ул. „Грамадите“, ул. „Отава“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Доброславско шосе“ ъгъла с ул. „Детска песен“. \r\nВъв връзка с подмяна на сградно водопроводно отклонение на ул. „Баба Тонка“ в кв. „Васил Левски“ се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Баба Тонка“ от ул. „Дряновски манастир“ до бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Баба Тонка“ №28. \r\nВъв връзка с диагностика на сградно водопроводно отклонение на ул. „Първа шопска дивизия“ в кв. „Кумарица“ се налага спиране на водоподаването от 09:30 до 15:30 часа на клиентите на „Софийска вода”, живеещи в района на: ул. \"Отдих\", ул. \"Спас Бенев\", между ул. \"Заводско шосе\" и ул. \"Първа шопска дивизия\" и ул. \"Първа шопска дивизия\" между ул. \"Отдих\" и ул. \"Димитър Вачев\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Първа шопска дивизия “ ъгъла с ул. „Отдих“. \r\nВъв връзка с подмяна на сградно водопроводно отклонение на ул. „Копривщица“ в кв. „Курило“ се налага спиране на водоподаването от 09:30 до 14:00 часа на клиентите на „Софийска вода”, живеещи в района на: ул. „Копривщица“ от ул. „Иглика“ до ул. „Момина сълза“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Копривщица“ ъгъла с ул. „Светъл път“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.29", "title": "„Софийска вода” временно ще прекъсне водоснабдяването в някои части на столицата на 30 октомври"}
{"url": "http://www.focus-news.net/news/2018/10/29/2583786/reuters-gsdp-postavi-ultimatum-na-angela-merkel-sled-zagubata-na-pozitsii-v-hesen.html", "text": "Младшият партньор в управляващата коалиция на Германия – ГСДП, отправи ултиматум към канцлера Ангела Меркел и нейния Съюз (ХДС/ХСС) да постигне по-добри политически резултати до следващата година, иначе социалдемократите ще излязат от управлението. Това се случи на фона на загубите за двете партии в регионалните избори в провинция Хесен, предава  Reuters. \r\nХристияндемократическия съюз спечели вота в неделя с 27,2% от гласовете на избирателите, но това е спад с 11,1% от последните избори в Хесе през 2013 година, когато ХДС получи 38,3% от гласовете. \r\nГСДП се представи дори по-зле, като получи само 19,6% от гласовете на избирателите, сривайки се от 30,7% на вота през 2013 година и регистрирайки най-лошия си резултат в западната германска провинция от 1946 година. „Зелените“ също спечелиха точно 19,6%. \r\nЛидерът на социалдемократите заяви, че ще използва пътна карта, с която да измери прогреса на раздираната от вътрешни борби управляваща коалиция. \r\n„След това бихме могли да оценим изпълнението на тази пътна карта на съгласувания междинен преглед, когато ще можем ясно да видим дали това правителство е правилното място за нас“, заяви Налес пред журналистите. „Състоянието на правителството е неприемливо“. \r\nСпоред британската агенция посланието й е било ясно: ГСДП трябва да покаже видими резултати на своите поддръжници през следващата година, или партийните лидери ще излязат от коалицията с Меркел. \r\nВолкер Буфиер, настоящият премиер на провинция Хесен от ХДС заяви, че партията е постигнала целта си да води следващото правителство на региона, но добави: „Страдаме заради загубите“. \r\n„Посланието към управляващите партии в Берлин е: Хората искат по-малко караници и съсредоточаване върху важните проблеми“, заяви той. \r\nСпоред „Ройтерс“ слабият резултат на ХДС в Хесен, след като сестринската й партия Християнсоциалния съюз регистрира най-слабия си резултат в Бавария от 1950 година насам преди две седмици може да доведе неочаквано бързо до започване на дебата за това, кой ще наследи Меркел и кога. Тя е канцлер от 13 години. \r\nАгенцията коментира още, че слабостта на германския канцлер у дома може да ограничи възможностите й да води Европейския съюз във време, когато Съюзът е изправен пред Брекзит, бюджетна криза и вероятността десните партии да постигнат много високи резултати на изборите за Европейски парламент през май. \r\nПревод и редакция:", "date": "2018.10.29", "title": "Reuters: ГСДП постави ултиматум на Ангела Меркел след загубата на позиции в Хесен"}
{"url": "http://www.focus-news.net/news/2018/10/29/2583796/vidin-dvizhenieto-e-ogranicheno-za-avtomobili-nad-12-t-po-pat-iii-114-lom-ruzhintsi-poradi-remontni-deynosti.html", "text": "Интензивен е трафикът по главен път I-1 в посока за граничен пункт „Дунав мост 2“, съобщиха за  Радио „Фокус“ – Видин  от Областно пътно управление. Натоварен е трафикът между Дунавци и Видин. Към другите два гранични пункта във Видинска област – „Връшка чука“ и „Брегово“ трафикът е спокоен. Движението е ограничено за автомобили над 12 т по път III-114 Лом – Ружинци поради ремонтни дейности. Срокът за ремонтните дейности е до 31 октомври. Движението по път II-14 Видин – Кула – Връшка чука е ограничено поради укрепване на свлачище. Обходният маршрут се осъществява по съществуващия стар път в непосредствена близост до път II-14. Движението се регулира с вертикална сигнализация. Срокът на ремонтните дейности е до 17 ноември. Във Видин трафикът е натоварен в централната градска част, на входно изходните артерии на града и по бул. „Панония“. \r\nАнна ЛОЗАНОВА", "date": "2018.10.29", "title": "Видин: Движението е ограничено за автомобили над 12 т по път III-114 Лом – Ружинци поради ремонтни дейности"}
{"url": "http://www.focus-news.net/news/2018/10/29/2583794/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Температурите варират от 6 до 12 градуса. Лифтовите съоръжения нe работят.  \r\nНяма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.29", "title": "ПСС: Добри са условията за туризъм в планините"}
{"url": "http://www.focus-news.net/news/2018/10/29/2583797/otbelyazvame-104-godini-ot-smartta-na-peyo-yavorov.html", "text": "Отбелязваме 104 години от смъртта на Пейо Яворов. Един от най-големите български поети на XX век умира на 29 октомври 1914 г. Погребан е в Централните софийски гробища до любимата си Лора Каравелова.  \r\nОт 11.00 часа Националният литературен музей организира панихида на гроба на Пейо К. Яворов, който се намира в непосредствена близост до гробищния храм „Успение Богородично”. Благодарение на Инициативния комитет за възстановяване на гроба на Лора Каравелова и със съвместните усилия на Националния литературен музей, Столична община и ОП „Гробищни паркове”, липсващият от дълги години надгробен кръст бе възпроизведен по снимка и поставен на мястото му. \r\nПред паметта на Пейо Яворов ще се поклонят представители на Националния литературен музей, Столична община, Община Чирпан, къща музей „Пейо Яворов” – Чирпан, представители на Съюза на българските писатели и на Сдружение на български писатели.", "date": "2018.10.29", "title": "Отбелязваме 104 години от смъртта на Пейо Яворов"}
{"url": "http://www.focus-news.net/news/2018/10/29/2583800/sliven-hudozhnikat-velin-dinev-e-nositel-na-nagradata-sirak-skitnik.html", "text": "Художникът Велин Динев е носител на наградата „Сирак Скитник“, съобщиха от пресцентъра на  Община Сливен . Призът е част от Национална изложба за изобразително изкуство „Сливен 2018“ и е била връчена снощи от кмета Стефан Радев след дългогодишно прекъсване. \r\nВелин Динев е художник с творчески успехи в областта на батика и живописта и с множество самостоятелни изяви в продължение на повече от 40 години. През годините участва в общи изложби в Букурещ, Берлин, Будапеща, Париж и Лондон, а през последното десетилетие и с редица самостоятелни изложби в Сливен, където живее и твори. Негови творби са притежание на колекционери от Германия, САЩ, Франция, Англия, Австрия, Китай и Русия. \r\nВ изложбата, подредена в зала „Сирак Скитник“ на Художествена галерия „,Димитър Добрович“ – Сливен, участват художници от страната с произведения в областта на живописта, скулптурата, графиката и неконвенционалните форми на изобразително изкуство. \r\nПрисъдени са били награди за първо, второ и трето място в категориите – живопис, графика, скулптура и по една награда за неконвенционални форми, за млад автор и за сливенски художник. \r\nПризът е учреден през 1996 година и по традиция се връчва на Димитровден – празника на град Сливен. Негови носители са художниците Йордан Парушев, Красимир Карабаджаков, Кунчо Кунчев, Атанас Парушев и др. \r\nОрганизатори на изложбата са Община Сливен, Художествена галерия „Димитър Добрович“ – Сливен, Съюз на българските художници – Представителство – Сливен, Дружество на художниците – Сливен, Съюз на българските художници и Национална художествена гимназия „Димитър Добрович“ – Сливен.", "date": "2018.10.29", "title": "Сливен: Художникът Велин Динев е носител на наградата „Сирак Скитник“"}
{"url": "http://www.focus-news.net/news/2018/10/29/2583803/frenskiyat-ministar-na-finansite-evrozonata-ne-e-gotova-za-nova-kriza.html", "text": "Европа спешно се нужда от банков съюз и инвестиционен бюджет за еврозоната, заяви министърът на финансите на Франция Бруно льо Мейр в неделя, цитиран от  европейската редакция на Politico . \r\n„Не виждаме заразяване в Европа“, заяви льо Мейр в интервю пред Le Parisien, отговаряйки на въпрос дали има риск от криза в Европа днес. Европейската комисия е подала ръка на Италия, добави той. \r\n„Но достатъчно подготвена ли е еврозоната да се справи с нова финансова криза? Моят отговор е не“, подчерта министърът. \r\nПопитан относно уязвимостта на френските банки от събитията в Италия, льо Мейр посочи, че никой няма интерес от това, Рим да е в затруднение. \r\nПревод и редакция:", "date": "2018.10.29", "title": "Френският министър на финансите: Еврозоната не е готова за нова криза"}
{"url": "http://www.focus-news.net/news/2018/10/29/2583798/vitsepremierat-ekaterina-zaharieva-ne-bih-kazala-che-upravlenieto-na-stranata-e-v-turbulentsiya.html", "text": "Не бих казала, че управлението на страната е в турболенция. Това каза вицепремиерът и министър на външните работи Екатерина Захариева в предаването „Тази сутрин“ по  бТВ . По думите й има напрежение в малката коалиция. „Колегите работят за изчистване на тези недоразумения. Не са приятни за цялото управление тези неща“, обясни тя. Захариева обясни, че показателите и цифрите говорят, а те са повече от добри. „Нека припомня, че в Коалиционното споразумение бяхме заложили и бяхме обещали в края на мандата БВП да стигне 110 млрд. лева, а той тази година е 108 млрд. лева, докато за догодина прогнозата е 116 млрд. лева. Същите са данните и за безработицата и за ръста на икономиката“, заяви вицепремиерът. По думите й няма как голямата коалиция да не страда от проблеми в малката. „Правят се опити да се сдобрят, надявам се това да се случи. За никого не е тайна, че Законът за хората с увреждания се писа и се прие под много голямо напрежение. От друга страна родителите на децата с уврежданията наистина са герои и цялото общество сме им длъжници. Средствата са важни, но много по-важни са отношенията и създаването на възможности за тези деца“, заяви министър Захариева. \r\nТя уточни, че в ГЕРБ могат да носят отговорност и не е случайно, че доста оставки е имало дори за неща, за които министрите носят политическа отговорност без да имат персонална такава. „Ако Валери Симеонов беше в ГЕРБ сигурно щеше да бъде по друг начин, но коалицията се крепи на всеки един от нас. Всички трябва да сме заедно, за да не се получи правителство на малцинството. Не виждам друга конфигурация на управление в този Парламент и мисля, че ще изкараме 4-годишния мандат“, обясни тя.", "date": "2018.10.29", "title": "Вицепремиерът Екатерина Захариева: Не бих казала, че управлението на страната е в турбуленция"}
{"url": "http://www.focus-news.net/news/2018/10/29/2583801/gabrovo-chast-ot-grada-e-s-narusheno-vodopodavane-zaradi-avariya.html", "text": "Село Гайтани, кварталите „Чехлевци“ и „Славовци“, улиците „Върба“ и „Урожай“, както и Дом „Майка и Дете“ в Габрово остават без вода до 17.00 часа. Причината е нужда от извършване на авариен ремонт на водопроводната мрежа, съобщават за  Радио „Фокус“ – Велико Търново  от пресцентъра на Община Габрово. Дейностите вече стартираха и се очаква да приключат в късния следобед около 17.00 часа.  \r\nПоради продължителното засушаване и намаления дебит на водоизточниците и писмо на кметския наместник село Лесичарка, със заповед на управителя на ВиК-Габрово, бе променен вече въведеният режим на водоподаване в село Велковци. Вода се подава през 48 часа, т.е. два дена няма да има вода, на третия ще има. Забранява се и ползването на питейна вода за напояване и други цели, различни от питейно-битови. Режимът на водата е във връзка със засушаването и силно намаления дебит на водоизточниците. \r\nНадежда КРЪСТЕВА", "date": "2018.10.29", "title": "Габрово: Част от града е с нарушено водоподаване заради авария"}
{"url": "http://www.focus-news.net/news/2018/10/29/2583805/pazardzhik-okrazhniyat-sad-shte-gleda-deloto-sreshtu-shofyor-predizvikal-paten-intsident-pri-koyto-e-zaginal-peshehodets.html", "text": "Окръжен съд Пазарджик ще гледа делото срещу шофьор, предизвикал пътен инцидент, при който е загинал пешеходец. Това съобщи за  Радио „Фокус“ - Пазарджик  Маринела Георгиева от администрацията на съда. Делото е образувано по обвинителен акт на ОП – Пазарджик. Срещу мъж е повдигнато обвинение за това, че на 28 юли 2017 г. при управление на лек автомобил е нарушил правилата за движение по пътищата, блъснал е пресичащ пътното платно пешеходец и по непредпазливост е причинил смъртта му. Началото на делото е от 10.00 часа. Докладчик съдия е Веселин Петричев. \r\nРадослава МУРДЖЕВА", "date": "2018.10.29", "title": "Пазарджик: Окръжният съд ще гледа делото срещу шофьор, предизвикал пътен инцидент, при който е загинал пешеходец"}
{"url": "http://www.focus-news.net/news/2018/10/29/2583795/kathimerini-grak-e-zaginal-pri-prestrelka-s-albanskata-politsiya-koyato-svalila-gratskoto-zname-izdignato-ot-nego-na-grobishte-ot-vsv.html", "text": "Албанската полиция в неделя е застреляла грък, след като той открил огън по служители на местните правозащитни органи, които свалили издигнатото от него гръцко знаме на военно гробище от Втората световна война в село Буларат, намиращо се на 6 км от границата между Албания и Гърция, пише  онлайн изданието на вестник Kathimerini . \r\nСпоред информация от албанските медии мъжът, идентифициран като 35-годишния Константинос Кацифас, е открил огън по полицаите с автомат Калашников, докато те сваляли знамето, издигнато на гръцко военно гробище. Това се случило в село, където живеят предимно гърци, които отбелязвали годишнината от влизането на Гърция във Втората световна война през 1940 година. \r\nКакто се твърди, Кацифас първо избягал в селото, като стрелял с оръжието си, а след това тръгнал към планините в опит да избегне арест, но скоро след това бил засечен от екип на албанските специални части, които свидетелстват, че 35-годишният мъж започнал да стреля по тях преди те да открият огън по него и да го убият. \r\nКацифас, чието семейство произлиза от северозападния гръцки град Йоанина, е роден и израснал в Буларат, но в последно време живял в Атина, пише изданието. Снимките в гръцките медии го показват облечен във военен камуфлаж с гръцко знаме в ръка. \r\nПолицията е потвърдила, че той е загинал след престрелката. \r\nПревод и редакция:", "date": "2018.10.29", "title": "Kathimerini: Грък е загинал при престрелка с албанската полиция, която свалила гръцкото знаме, издигнато от него на гробище от ВСВ"}
{"url": "http://www.focus-news.net/news/2018/10/29/2583804/shumen-dvizhenieto-se-osashtestvyava-v-ednoto-platno-po-avtomagistrala-hemus-v-uchastaka-na-zhp-nadleza-pri-km-364-zaradi-remont.html", "text": "Пътните настилки в Шумен и региона са сухи, видимостта е нормална, предаде репортер на  Радио „Фокус“ - Шумен . Няма нови промени в организацията на движение в областта. Движението по част от пътя Секулово - Тодор Икономово остава ограничено за автомобили над 3.5 тона поради компрометирано състояние на мостово съоръжение. Ограничението важи от км 9 до км 16. Въведен е обходен маршрут. Продължава ремонтът в участъка на жп надлеза при км 364 на автомагистрала „Хемус“, движението се осъществява двупосочно в едното платно. Водачите трябва да се движат с повишено внимание, спазвайки пътната сигнализация. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2018.10.29", "title": "Шумен: Движението се осъществява в едното платно по автомагистрала „Хемус“ в участъка на жп надлеза при км 364 заради ремонт"}
{"url": "http://www.focus-news.net/news/2018/10/29/2583807/kyustendil-remontni-deynosti-se-izvarshvat-po-patya-kyustendil-bogoslov.html", "text": "Ремонтни дейности се извършват по пътя Кюстендил – Богослов. Това съобщи за  Радио „Фокус” – Кюстендил  дежурният в Областно пътно управление. Движението при 3-километровото трасе трябва да се осъществява с повишено внимание. Участъкът в ремонт е сигнализиран с пътни знаци. Дейностите ще продължат до края на месеца. Изсичане на храсти се извършва в участък от пътя между селата Злогош и Габрешевци. Крайният срок е 31 октомври. Заради ремонт на водопровод е въведена временна организация на движение по пътя Рила – Рилски манастир при село Пастра. До 31 октомври движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 31 октомври. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.29", "title": "Кюстендил: Ремонтни дейности се извършват по пътя Кюстендил – Богослов"}
{"url": "http://www.focus-news.net/news/2018/10/29/2583808/pregled-na-osnovnite-temi-v-shumenskiya-pechat.html", "text": "„Строителството на отсечката Белокопитово – Буховци няма да се забави“ е водещото заглавие във вестник  „Шуменска заря“ . При инспекцията на отсечка от автомагистрала „Хемус“ министър-председателят Бойко Борисов информира, че кметовете на Шумен и на Търговище са сигнализирали за трудност при отчуждаването на 180 декара земеделска земя. „По-късно разговарях със собственика на земята. С него се разбрахме да се търси законово решение, за да не се забавя строежът на магистралата“, написа на стената си в социалната мрежа премиерът Борисов. От думите му се разбра, че има проблем с отчуждаването на земи по трасето на магистралата. Това стана по време на инспекцията, която Борисов направи на отсечката близо до село Черенча. Стана ясно, че собственикът на земята обжалва в съда. „В Салманово откриха паметник на поборниците“, пише вестникът. Официално откриваха паметникът на поборниците в село Салманово. На церемонията беше и кметът на Община Любомир Христов. Той поздрави жителите на селото и благодари на дарителите. „Този паметник е знак за живата памет на поколенията, символ на признателността към героите от времето на освободителните борби на българския народ“, каза кметът Любомир Христов. „Юбилеят на звукарите се превърна в музикален празник за шуменци“, информира ежедневникът. В истински двудневен музикален празник се превърнаха юбилейните тържества, посветени на 120-ата годишнина от създаването на смесения хор „Родни звуци”, към народното читалище „Добри Войников-1856” в Шумен. Те бяха организирани от Община Шумен и читалищното настоятелство . „Грамота за музейната изложба „Светлописците на Шумен“ е друго заглавие в броя. Изложбата „Светлописците на Шумен“ на Регионалния исторически музей (РИМ) в Шумен бе отличена с грамота по време на Панаира на музейните изложби в Русе за принос в популяризиране на нематериалното културно наследство.", "date": "2018.10.29", "title": "Преглед на основните теми в шуменския печат"}
{"url": "http://www.focus-news.net/news/2018/10/29/2583810/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.10.29", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/10/29/2583799/blagoevgrad-shte-se-sastoi-ritual-po-polagane-na-tsvetya-po-povod-104-godini-ot-smartta-na-peyo-yavorov.html", "text": "От 11.00 часа ще се състои ритуал по полагане на цветя по повод 104 години от смъртта на Пейо Яворов. Това съобщиха от  пресцентъра на Община Благоевград.  Церемонията ще бъде пред бюст-паметника на поета и революционера в Градската градина в Благоевград.", "date": "2018.10.29", "title": "Благоевград:  Ще се състои ритуал по полагане на цветя по повод 104 години от смъртта на Пейо Яворов"}
{"url": "http://www.focus-news.net/news/2018/10/29/2583809/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху Деня на народните будители. Първи ноември е общобългарският празник на историческата памет и на националното ни самочувствие, отстоявано година след година през вековете на робство, насилия и народни страдания - дело на стотици и хиляди знайни и незнайни българи. Това са книжовници, наставници и просветители, вдъхнали в мрака на чуждото потисничество вяра в собствените сили на народа по пътя към историческото възстановяване на българската държавност. Не случайно на тази дата в Кюстендил ще бъде представена книгата „Приказка за Кюстендил“. Тя представя живата история на древния град под хълма Хисарлъка, разказана от Румен Манов - историк, колекционер, дарител, будител на 2017 година и не на последно място почетен гражданин на Кюстендил. Самият той ще разкаже повече за книгата и искрата, накарала го да представи приказката за родния си град – Кюстендил. Темата ще продължим с Иван Андонов, председател на най-старото читалище в областта – Читалище „Братство“, защото нуждата на българския народ от духовно просвещение в годините преди Освобождението поражда създаването на читалищата, които с дейността си дават тласък за развитие на просвета, култура и изкуство, и могат да бъдат определени като будители на нацията. Регионалният исторически музей в Кюстендил също пази отделни писмени паметници на будителството от миналото. Различни ръкописи и старопечатни книги напомнят за времето, когато българският народ с кръст, огън и слово е отстоявал своята вяра и идентичност. Събеседник по темата ще бъде директорът на Регионалния исторически музей в града Валентин Дебочички.  \r\nВ рамките на предаването ще разговаряме с Мая Мицова, управител на Център за обществена подкрепа „Света Петка“ в Кюстендил, по повод предстоящата информационна среща на тема „Осиновяването – сбъднато семейство“.  \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.10.29", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/10/29/2583812/varna-ogranicheno-e-dvizhenieto-za-avtomobili-nad-10-tona-po-pat-kranevo-varna-sled-km-83.html", "text": "Ограничено е движението за автомобили над 10 тона по път Кранево – Варна след км 83, предаде репортер на  Радио „Фокус“ – Варна . Обходният маршрут е през Кичево – Оброчище. Преминаването на моторни превозни средства от Бургас преди Варна е двупосочно в едното платно поради частични ремонтни дейности на асфалтовата настилка. Реконструкцията обхваща участъка до километър 8-ми на магистрала „Черно море“ в посока Варна. По път III-904 Старо Оряхово – Гроздьово в първите 17 километра преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Движението по път III-2009 Девня – Суворово до км 10 се осъществява с повишено внимание поради частични ремонтни дейности. Преминаването между Вълчи дол и Суворово също се осъществява с повишено внимание поради частични ремонтни дейности. \r\nДиана СТОЕВА", "date": "2018.10.29", "title": "Варна: Ограничено е движението за автомобили над 10 тона по път Кранево – Варна след км 83"}
{"url": "http://www.focus-news.net/news/2018/10/29/2583811/peter-siyarto-tsentralna-evropa-vinagi-gubi-v-konfliktite-mezhdu-iztoka-i-zapada-pozvolyavaneto-na-severen-potok-2-i-zabranata-na-yuzhen-potok-e-dvoen-standart.html", "text": "Централните, източните и южните региони на Европа трябва да засилят сътрудничеството помежду си и да осъществят проекти, които да подобрят енергийната сигурност на региона, заяви министърът на външните работи на Унгария Петер Сиярто на Евразийския енергиен форум в Белград, пише  електронното издание Hungary Today . \r\nСиярто определи сигурността на енергийните доставки, като едно от най-големите глобални предизвикателства днес, като отбеляза, че това винаги е бил ключов въпрос за Централна Европа. \r\nСпоред него, има четири принципа, които Европа трябва да спазва по отношение на енергийната сигурност. Сред тях са, отчитането на интересите на страните от Централна и Източна Европа, когато се взимат решения за енергийни проекти, елиминирането на двойните стандарти, позволяване на страните да взимат самостоятелни решения относно източниците на енергия и мащабът на евразийско сътрудничество. Той призова също за диверсификация на енергийните източници в региона. \r\nЩо се отнася до двойните стандарти, Сиярто посочи, че западноевропейските страни рядко са критикувани за мерките, които предприемат, за да осигурят енергийната си сигурност, докато страните от Централна и Източна Европа често получават критики по този въпрос. Според него, трябва ясно да се демонстрира, че страните от Източна и Западна Европа трябва да бъдат третирани еднакво. \r\nСпоред външния министър на Унгария, исторически Централна Европа винаги е губила от конфликтите между Изтока и Запада. \r\n„Не е нахално да кажем, че повече не искаме да сме губещи“, подчерта той. \r\nМинистърът добави, че Унгария не иска да взима страната на Русия или САЩ, когато решава по въпроси, свързани с енергетиката, а се съобразява с интересите на унгарците. \r\n„Важно е да има баланс между Изтока и Запада“, смята Сиярто. \r\nПървият дипломат на Будапеща отбеляза също, че руският енергиен гигант „Газпром“ строи две линии на газопровода „Турски поток“, който често е мишена на критики, които той смята за „двойни стандарти и лицемерие“, защото най-големият енергиен проект на руската компания – „Северен поток 2“, се строи в Западна Европа. \r\n„Трябва да поискаме подобен проект да бъде позволен и за Централна Европа“, категоричен е Сиярто, който уточни, че това трябва да е газопровода „Турски поток“. Спроед него двата проекти са подобни, защото и в двата газта идва от Русия, и двата са на „Газпром“, а освен това и двата представляват алтернативен път за доставка на природен газ. \r\n„Ако Европейската комисия не се противопоставя на западноевропейския газопровод, тогава защо се противопоставя на този, планиран за по-малките Централноевропейски страни?“ – попита той. \r\nПревод и редакция:", "date": "2018.10.29", "title": "Петер Сиярто: Централна Европа винаги губи в конфликтите между Изтока и Запада, позволяването на \"Северен поток 2\" и забраната на \"Южен поток\" е двоен стандарт"}
{"url": "http://www.focus-news.net/news/2018/10/29/2583813/kyustendil-parvata-samostoyatelna-izlozhba-na-svetla-lazarova-shte-bade-predstavena-v-chitalishte-bratstvo.html", "text": "Кюстендил: Първата самостоятелна изложба на Светла Лазарова ще бъде представена в Читалище „Братство”. Това съобщи за  Радио „Фокус” – Кюстендил  Иван Андонов, председател на читалището. Изложбата ще бъде открита от 17.30 часа в салоните на културната институция.  \r\nСветла Лазарова е родена през 1955 година в Кюстендил. Основното си образование завършва в Основно училище „Марин Дринов“, след което средното си образование през 1974 година в Художествена гимназия – София и оттогава е тясно свързана с рисуването и изкуството. „Художничката живее в Пловдив и има участия в редица изложби, а това е първата ѝ такава в нейния роден град Кюстендил. Изложбата представя 25 маслени картини и се организира в чест на Деня на народните будители. Жанровете, в които твори авторката са пейзаж, натюрморт, портрети и други”, каза Иван Андонов. \r\nВенцеслав ИЛЧЕВ", "date": "2018.10.29", "title": "Кюстендил: Първата самостоятелна изложба на Светла Лазарова ще бъде представена в Читалище „Братство”"}
{"url": "http://www.focus-news.net/news/2018/10/29/2583817/burgas-ampulata-relikvariy-na-sv-yoan-bogoslov-shte-bade-izlozhena-za-poklonenie-v-hram-sv-pimen-zografski-na-3-noemvri.html", "text": "За пръв път жителите и гостите на града ще могат да се докоснат до ампула реликварий на св. Йоан Богослов, намерена на п-в Форос. Това съобщиха от пресцентъра на  Община Бургас . Тя ще бъде изложена за поклонение в храм „Св. Пимен Зографски“ в кв. „Крайморие“ на патронния му празник - 3 ноември. С това ще бъде дадено начало на кампания за набиране на средства за изографисване на църквата. Тя се организира от Инициативен комитет с председател проф. д-р Севдалина Турманова, зам. областен управител на Бургас. За да спомогне дарителската кампания, Регионалният исторически музей организира представяне на ценния експонат. Той беше открит от екип с ръководител Милен Николов през 2014 г., при археологически разкопки на единствената  раннохристиянска базилика в община Бургас на п-в Форос в землището на кв. „Крайморие“.  \r\nНаходката е единствена по рода си в света. Подобни са открити в Ефес, но те са изработени от глина, докато ампулата от Форос е оловна. Датирана е от VІ в. и се свързва с култа към св. Йоан Богослов. Той е бил любим ученик на Исус Христос, заселил се по заръка на учителя си в Ефес, където написва Апокалипсиса и свършва земния си път. Според археолозите пилигрим от крепостта „Порос“ е извършил поклонение на гроба на св. Йоан Богослов в Ефес, откъдето е донесъл ценната реликва – ампула с лечебен прах. Ампулата реликварий ще бъде изложена за поклонение заедно с частица от Христовия кръст и мощите на преподобномъченици, пренесени от Йерусалим. Всички набрани средства от дарения в деня на храмовия празник на 3 ноември 2018 г. ще бъдат предоставени за кампанията за зографисване на църквата. \r\nДарителската сметка за зографисване на храм „Св. Пимен Зографски“ е: \r\nIBAN: BG91BUIN95611100616355 \r\nBIC: BUINBGSF \r\nАлианц банк България, клон Бургас \r\nОснование: изографисване.", "date": "2018.10.29", "title": "Бургас: Ампулата реликварий на св. Йоан Богослов ще бъде изложена за поклонение в храм „Св. Пимен Зографски“ на 3 ноември"}
{"url": "http://www.focus-news.net/news/2018/10/29/2583818/pregled-na-osnovnite-temi-vav-varnenskiya-pechat.html", "text": "„До 20 дни пускат кръговите с бул. „Владислав“ и бул. „Сливница“ е водещото заглавие в днешния брой на вестник  „Черно море“ . „Активно работим по кръговите кръстовища, като целта е до 20 дни да бъде пуснато движението по тях. Това съобщи кметът Иван Портних в профила си във фейсбук. Поводът бе посещението на премиера Бойко Борисов, който инспектира строителството на инфраструктурните обекти във Варна. „99 са свободните места в детските ясли за класирането през ноември“, става ясно от друга публикация в днешния брой. Електронната система за прием ще бъде затворена за редакции и регистрации на нови заявления от 5 ноември до 7 ноември включително. „Гостува ни международен експерт по изкуствата“, се съобщава на втора страница. Международният експерт по изкуствата Луси Котер ще изнесе две публични лекции във Варна, в които ще представи примери от световни форуми съвременно изкуство и архитектура през последните години, водещи към артистични трансформации в градовете и съпоставката им към България. „Над 1.4 млн. туристи са посетили Варна“, гласи водещата публикация на трета страница. Туристите са реализирали общо около 4 млн. нощувки, което също е ръст в сравнение с миналата година. Това на практика означава, че един турист е реализирал средно по три нощувки. „Връчиха наградата „Златен отвес“ за обновена стара къща“, се съобщава още в днешния брой. Традиционната награда „Златен отвес“ връчи областното представителство на Камарата на строителите във Варна в навечерието на професионалния празник на строителите – Димитровден. Тази година приза получи арх. Димитър Стефанов, председател на Съюза на архитектите в града.", "date": "2018.10.29", "title": "Преглед на основните теми във варненския печат"}
{"url": "http://www.focus-news.net/news/2018/10/29/2583819/plovdiv-zhitelite-na-selo-topolovo-shte-izlyazat-na-protest-zaradi-rezhim-na-vodata.html", "text": "Жителите на село Тополово ще протестират днес заради режим на водата. Това съобщи за  Радио „Фокус“ - Пловдив  кметът на селището Йордан Дичев. Причината е зачестилите прекъсвания на електрозахранването във вид на токови удари и липсата на вода. Кметът добави, че тази година няма проблеми с водата, тъй като режим не е имало. „Имало е спиране на вода, когато е имало аварии“, каза той. По думите му е проведена среща в сряда в Общината с началника на ВиК-Асеновград и с управителя на Електроразпределение Юг-Асеновград. Те са поели ангажимент да обследват авариите и да ги отстранят. Оттогава такива не са се получавали. „Тъй като обещаха, че ще продължат с констатациите и отстраняването на проблемни апаратури и тази седмица, мисля, че те работят по уговорените неща. Въпреки това хората настояват да се състои протест“, каза още Дичев. Протестът е насрочен за 17.00 часа на входа на селото. Хората нямат разрешение от Агенция „Пътна инфраструктура“ да блокират главния път Асеновград - Пловдив. \r\nМария РУСЕВА", "date": "2018.10.29", "title": "Пловдив: Жителите на село Тополово ще излязат на протест заради режим на водата"}
{"url": "http://www.focus-news.net/news/2018/10/29/2583814/burgas-boksyorat-ivan-atanasov-ot-otbora-na-pobeda-chernomorets-postigna-pobeda-na-natsionalna-boksova-liga-v-grada.html", "text": "При изключителен интерес премина вторият кръг от Националната боксова лига Ефбет в Бургас. Това съобщиха от пресцентъра на  Община Бургас . Тълпи от фенове се редяха пред касата за залата, за да се сдобият с билети за най-мащабното боксово събитие на България. Галавечерта се оказа  изключително успешна за бургаските атлети. Боксьорът Иван Атанасов от отбора на „Победа Черноморец“ постигна бизапелационна победа. Младежът, който вече навлезе в „големия бокс“, ставайки републикански шампион при мъжете, победи с 3:0 Калин Мавродиев в категорията до 64 кг. Другата звезда на тима – Якуб Чиновлиев, също пожъна успех с 2:1 срещу Венсан Киркоров в категорията до 60 кг. Вторият кръг на Националната боксова лига Ефбет се проведе в петък вечерта (26 октомври) в Спортна зала „Младост“. Любителите на спорта имаха възможността да наблюдават 8 зрелищни битки по олимпийските правила – с по три рунда по три минути, за отборите на „Лъвовете“ и на „Багатурите“. В програмата на галавечерта бяха включени и две професионални срещи от по четири рунда. Главен съдия бе Август Иванов. В съдийската комисия влязоха още Павел Павлов, Красимир Нешев, Стамен Пенчев, Бисер Костадинов, Валентин Пенев, Паруш Парушев. „Гвоздеят на програмата“ – срещата между бургаската бокс звезда Милен Паунов и Кристиян Йорданов, също завърши с победа за бургазлията, при това още във втория рунд, когато опонентът му се отказа след тежки няколко минути на ринга. Другата професионална среща между Емил Нейков и Николай Николов завърши с победа за Нейков с 3:0. В рамките на галавечерта на ринга се качи и една от легендите на бургаския спорт – Цветан Попов. Почетният гражданин на Бургас, който е и старши треньор на „Победа Черноморец“, отпразнува рождения си ден, като получи плакет от Българската федерация по бокс, както и поздравителен адрес и отличие от кмета на Бургас – Димитър Николов. От „Победа“ АД пък го изненадаха със специална торта с формата на боксов ринг. Събитието бе организирано от Българска федерация по бокс и Министерството на младежта и спорта, с подкрепата на Община Бургас. Домакин на събитието бе боксов клуб „Победа – Черноморец“ - Бургас. Третият кръг ще се състои на 15 декември в София.", "date": "2018.10.29", "title": "Бургас: Боксьорът Иван Атанасов от отбора на „Победа Черноморец“ постигна победа на Национална боксова лига в града"}
{"url": "http://www.focus-news.net/news/2018/10/29/2583820/sport-otborat-na-zlatan-ibrahimovich-zagubi-kato-domakin-i-ne-se-klasira-za-pleyofite-v-sasht.html", "text": "Шведската звезда Златан Ибрахимович и неговият отбор Лос Анджелис Галакси претърпяха истински шок в последния мач от редовния сезон на Мейджър Сокър Лигата, след като допуснаха обрат от 2:0 до 2:3 от Хюстън Динамо като домакин и по този начин не успяха да се класират за плейофите на първенството. Гостите, които бяха с пасив от два гола на полувремето, успяха да обърнат мача през втората част, въпреки че не се борят за нищо и така спряха Ибрахимович и компания да се класират в шестицата за сметката на Реал Солт Лейк, който остана с една точка напред.", "date": "2018.10.29", "title": "Спорт: Отборът на Златан Ибрахимович загуби като домакин и не се класира за плейофите в САЩ"}
{"url": "http://www.focus-news.net/news/2018/10/29/2583815/sofiya-aktsiya-na-spetsializiranata-prokuratura-se-provezhda-v-sgradata-na-darzhavnata-agentsiya-za-balgarite-v-chuzhbina.html", "text": "Акция на Специализираната прокуратура се провежда в сградата на Държавната агенция за българите в чужбина (ДАБЧ), предаде репортер на  Агенция „Фокус“ . Полицейското присъствие пред входа на агенцията е засилено. По неофициална информация има задържани, сред които и председателят на ДАБЧ Петър Харалампиев по подозрения за издаване на българско гражданство на лица от Молдова и Украйна за сумата от 5 000 евро.  \r\nИзвършват се процесуално-следствени действия на адреси в София, Кюстендил и Плевен. Правят се претърсвания и изземвания, обиски на лица и разпити на свидетели в рамките на образувано досъдебно производство за извършени престъпления по чл. 321, 301, 308, 282 НК.  \r\nДаяна ДЮЛГЕРОВА", "date": "2018.10.29", "title": "София: Акция на Специализираната прокуратура се провежда в сградата на Държавната агенция за българите в чужбина"}
{"url": "http://www.focus-news.net/news/2018/10/29/2583822/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Шестима души са пострадали след бой между група гърци и група албанци в източното атинско предградие Геракас през нощта срещу понеделник, съобщава  електронното издание на вестник Protothema . \r\nСпоред първоначалната информация, сбиването е станало в градинка на ъгъла на улици Домокос и Геракас, като полицията е намерила пистолет на мястото. \r\nТрима от пострадалите са откарани в болница Сисманолио, а другите трима в болницата Черен кръст (Еритрос Ставрос). \r\nПравозащитните органи разследват дали сбиването е предизвикано от убийството на гръка Константинос Кацифас от албанската полиция в Албания в неделя. \r\nЕдин от пострадалите има рана от огнестрелно оръжие, докато другите са били наръгани. \r\n*** Централните, източните и южните региони на Европа трябва да засилят сътрудничеството помежду си и да осъществят проекти, които да подобрят енергийната сигурност на региона, заяви министърът на външните работи на Унгария Петер Сиярто на Евразийския енергиен форум в Белград, пише  електронното издание Hungary Today . \r\nСиярто определи сигурността на енергийните доставки, като едно от най-големите глобални предизвикателства днес, като отбеляза, че това винаги е бил ключов въпрос за Централна Европа. \r\nСпоред него, има четири принципа, които Европа трябва да спазва по отношение на енергийната сигурност. Сред тях са, отчитането на интересите на страните от Централна и Източна Европа, когато се взимат решения за енергийни проекти, елиминирането на двойните стандарти, позволяване на страните да взимат самостоятелни решения относно източниците на енергия и мащабът на евразийско сътрудничество. Той призова също за диверсификация на енергийните източници в региона. \r\nЩо се отнася до двойните стандарти, Сиярто посочи, че западноевропейските страни рядко са критикувани за мерките, които предприемат, за да осигурят енергийната си сигурност, докато страните от Централна и Източна Европа често получават критики по този въпрос. Според него, трябва ясно да се демонстрира, че страните от Източна и Западна Европа трябва да бъдат третирани еднакво. \r\nСпоред външния министър на Унгария, исторически Централна Европа винаги е губила от конфликтите между Изтока и Запада. \r\n„Не е нахално да кажем, че повече не искаме да сме губещи“, подчерта той. \r\nМинистърът добави, че Унгария не иска да взима страната на Русия или САЩ, когато решава по въпроси, свързани с енергетиката, а се съобразява с интересите на унгарците. \r\n„Важно е да има баланс между Изтока и Запада“, смята Сиярто. \r\nПървият дипломат на Будапеща отбеляза също, че руският енергиен гигант „Газпром“ строи две линии на газопровода „Турски поток“, който често е мишена на критики, които той смята за „двойни стандарти и лицемерие“, защото най-големият енергиен проект на руската компания – „Северен поток 2“, се строи в Западна Европа. \r\n„Трябва да поискаме подобен проект да бъде позволен и за Централна Европа“, категоричен е Сиярто, който уточни, че това трябва да е газопровода „Турски поток“. Спроед него двата проекти са подобни, защото и в двата газта идва от Русия, и двата са на „Газпром“, а освен това и двата представляват алтернативен път за доставка на природен газ. \r\n„Ако Европейската комисия не се противопоставя на западноевропейския газопровод, тогава защо се противопоставя на този, планиран за по-малките Централноевропейски страни?“ – попита той. \r\n*** Европа спешно се нужда от банков съюз и инвестиционен бюджет за еврозоната, заяви министърът на финансите на Франция Бруно льо Мейр в неделя, цитиран от  европейската редакция на Politico . \r\n„Не виждаме заразяване в Европа“, заяви льо Мейр в интервю пред Le Parisien, отговаряйки на въпрос дали има риск от криза в Европа днес. Европейската комисия е подала ръка на Италия, добави той. \r\n„Но достатъчно подготвена ли е еврозоната да се справи с нова финансова криза? Моят отговор е не“, подчерта министърът. \r\nПопитан относно уязвимостта на френските банки от събитията в Италия, льо Мейр посочи, че никой няма интерес от това, Рим да е в затруднение. \r\n***  Молла Абдул Гхани Барадар е преминал границата и се е върнал в Афганистан, пише британският  The Times .  \r\nТой и още един командир, заемащ висок пост сред талибаните, са били освободени от затвора в Пакистан, което, според наблюдателите, ще окаже виляние върху мирните преговори между бойците и САЩ. \r\nМолла Абдул Гхана Барадар, който бе втори по ранг в йерархията на талибаните, беше пленен при съвместна американско-пакистанска операция и прекара осем години в затвора, но миналата седмица тихо-мълком бе осовободен в Карачи. Другият пуснат на свобода талибан е молла Абдул Самад Сани.", "date": "2018.10.29", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/10/29/2583821/veliko-tarnovo-66-godishna-peshehodka-e-blasnata-ot-lek-avtomobil-v-selo-kesarevo.html", "text": "66-годишна пешеходка е блъсната от лек автомобил в село Кесарево. Инцидентът е станал в петък около 17.30 часа, съобщиха от  ОДМВР – Велико Търново . По първоначална информация лек автомобил „Фолксваген Голф“, управляван от 53-годишен мъж от същото село, при маневра на заден ход е блъснал пресичащата пътното платно пешеходка. Пострадалата е откарана във великотърновската болница със сътресение на мозъка и оставена за наблюдение, без опасност за живота. Водачът е изпробван за употреба на алкохол, пробата е отрицателна. Причините за произшествието са в процес на изясняване. По случая в Районно управление – Стрижаца е образувано досъдебно производство.", "date": "2018.10.29", "title": "Велико Търново: 66-годишна пешеходка е блъсната от лек автомобил в село Кесарево"}
{"url": "http://www.focus-news.net/news/2018/10/29/2583816/protothema-gartsiya-shestima-postradaha-sled-boy-mezhdu-gartsi-i-albantsi-v-atinsko-predgradie.html", "text": "Шестима души са пострадали след бой между група гърци и група албанци в източното атинско предградие Геракас през нощта срещу понеделник, съобщава  електронното издание на вестник Protothema . \r\nСпоред първоначалната информация, сбиването е станало в градинка на ъгъла на улици Домокос и Геракас, като полицията е намерила пистолет на мястото. \r\nТрима от пострадалите са откарани в болница Сисманолио, а другите трима в болницата Черен кръст (Еритрос Ставрос). \r\nПравозащитните органи разследват дали сбиването е предизвикано от убийството на гръка Константинос Кацифас от албанската полиция в Албания в неделя. \r\nЕдин от пострадалите има рана от огнестрелно оръжие, докато другите са били наръгани. \r\nПревод и редакция:", "date": "2018.10.29", "title": "Protothema (Гърция): Шестима пострадаха след бой между гърци и албанци в атинско предградие"}
{"url": "http://www.focus-news.net/news/2018/10/29/2583823/pazardzhik-dvizhenieto-se-osashtestvyava-poetapno-v-edna-lenta-ot-pat-8-belovo-pazardzhik-ot-km-172-do-km-187-zaradi-remontni-deynosti.html", "text": "Движението по участъци от път I-8 Белово - Пазарджик от км 172 до км 187, път II-37 Панагюрски колони - Панагюрище от км 66 до км 70 и път III-6006 с. Петрич – с. Поибрене от км 16 до км 22 се осъществява поетапно в една лента. Това съобщиха от пресцентъра на  Агенция „Пътна инфраструктура“ . До 17.00 часа днес ще се извършват ремонтни дейности по асфалтовата настилка, и банкетите на пътя. Ремонтните работи са част от подготовката на републиканските пътища в област Пазарджик за зимния сезон. Трафикът се регулира с пътни знаци. Шофьорите да карат с повишено внимание и съобразена скорост.", "date": "2018.10.29", "title": "Пазарджик: Движението се осъществява поетапно в една лента от път I-8 Белово - Пазарджик от км 172 до км 187 заради  ремонтни дейности"}
{"url": "http://www.focus-news.net/news/2018/10/29/2583825/pazardzhik-ogranicheno-e-dvizhenieto-v-izprevarvashtata-lenta-po-avtomagistrala-trakiya-ot-km-56-do-km-57-v-posoka-burgas-poradi-remontni-deynosti.html", "text": "Ограничено е движението в изпреварващата лента по автомагистрала „Тракия“ от км 56 до км 57 в посока Бургас поради ремонтни дейности. Това съобщиха от пресцентъра на  Агенция „Пътна инфраструктура“ . До 16.00 часа днес трафикът ще се осъществява в активната лента. Шофьорите да се движат с повишено внимание и съобразена скорост.", "date": "2018.10.29", "title": "Пазарджик: Ограничено е движението в изпреварващата лента по автомагистрала „Тракия“ от км 56 до км 57 в посока Бургас поради ремонтни дейности"}
{"url": "http://www.focus-news.net/news/2018/10/29/2583824/ministar-tsetska-tsacheva-shte-prisastva-na-ritual-po-osveshtavane-na-noviya-paraklis-v-starozagorskiya-zatvor-na-30-oktomvri.html", "text": "Министърът на правосъдието Цецка Цачева ще присъства на официалното освещаване на параклис „Света Богородица - Благовещение“ в затвора в Стара Загора. Това съобщиха от пресцентъра на  Министерството на правосъдието . Църковният ритуал, който ще бъде извършен от Старозагорския митрополит Киприан, започва в 11.00 часа на 30 октомври 2018 г. Това е петият храм към затвора и общежитията към него и първият в системата на изпълнение на наказанията, който е предназначен основно за близките на лишените от свобода, идващи на свиждане. Параклиси са изградени в корпуса и в двете затворнически общежития, а в двора на Старозагорския затвор се намира най-големият църковен храм в местата за лишаване от свобода.  \r\nПараклис „Света Богородица - Благовещение“ е изграден изцяло от дарения и с безвъзмездния труд на лишени от свобода.  \r\nНа събитието са поканени още главният директор на Главна дирекция „Изпълнение на наказанията“ гл. комисар Васил Миладинов, началници на затвори от страната, областният управител на Стара Загора Гергана Микова, кметът на Общината Живко Тодоров и представители на съдебната власт.", "date": "2018.10.29", "title": "Министър Цецка Цачева ще присъства на ритуал по освещаване на новия параклис в Старозагорския затвор на 30 октомври"}
{"url": "http://www.focus-news.net/news/2018/10/29/2583806/mika-zaykova-finansov-ekspert-byudzhet-2019-ne-e-ambitsiozen-a-predizboren-s-ochevidna-lipsa-na-reformi-i-efektivnost.html", "text": "Бюджет 2019 не е амбициозен, а предизборен на фона на предстоящата икономическа рецесия. Това каза за сутрешния блок „Добро утро, България“ на  Радио „Фокус“  финансовият експерт Мика Зайкова във връзка с проектобюджет за следващата година. Според нея наближаващият застой се дължи на забавянето на икономическия растеж не само у нас, а и в световен мащаб. За да се материализират обещанията на правителството в бюджета за следващата година е необходим ръст на приходите, припомни експертът. Притеснително е обаче, че такъв ще дойде не от икономическа активност или нововъведения, а от административни мерки – данъци и осигуровки, обясни Мика Зайкова. „В Бюджет 2019 липсват реформи. На второ място липсва ефективност на разходите, а за да има такава поне за приоритетните сектори – трябваше да има програмно бюджетиране. Нашите управляващи забравиха за тази форма на бюджет, а тя показва колко пари ще се изхарчат, къде ще отидат и какъв ще е ефектът от това разходване на средства. Наливаме пари, но няма политики, които да намаляват бедността и да облекчават бизнеса. Няма никаква политика и по отношение на демографската катастрофа в България“, коментира финансовият експерт. Други притеснителни фактори са ускоряването на инфлацията, липсата на ръст в преките чужди инвестиции, както и отрицателният търговски баланс между внос и износ, допълни Мика Зайкова. Липсата на реформи в сектор икономика е пречка и по пътя за Еврозоната, уточни тя.", "date": "2018.10.29", "title": "Мика Зайкова, финансов експерт: Бюджет 2019 не е амбициозен, а предизборен - с очевидна липса на реформи и ефективност"}
{"url": "http://www.focus-news.net/news/2018/10/29/2583826/varna-okrazhnata-prokuratura-rakovodi-dosadebno-proizvodstvo-za-intsidenta-na-koraba-balgarka.html", "text": "Окръжната прокуратура във Варна ръководи досъдебно производство за смъртен инцидент при ремонт на кораб, съобщиха от  пресцентъра на прокуратурата.  Под ръководството и надзора на Окръжната прокуратура във Варна е образувано досъдебно производство по повод инцидент със загинал и пострадал работник на борда на кораб „Българка“, плаващ под малтийски флаг. Производството се води за причиняване на смърт и телесна повреда поради незнание или немарливо изпълнение на занятие или на друга правно регламентирана дейност, представляваща източник на повишена опасност – по член 123 и по член 134 от НК.  \r\nТежкият инцидент е станал в неделя в Кораборемонтния завод във Варна. При заваръчни дейности 50-годишен мъж е загинал. Предполага се, че причина за смъртта му е изтичане на газ и задушаване. Пострадал е и колега на загиналия, който е настанен с изгаряния във Военноморската болница във Варна.  \r\nОще вчера, 28 октомври, действията по разследването са възложени на следовател от Окръжния следствен отдел при Окръжната прокуратура. Извършен е оглед. Назначени са експертизи.", "date": "2018.10.29", "title": "Варна: Окръжната прокуратура ръководи досъдебно производство за инцидента на кораба „Българка“"}
{"url": "http://www.focus-news.net/news/2018/10/29/2583827/dobrich-krazhba-na-instrumenti-i-chasti-za-nad-16-000-lv-e-izvarshena-v-rabotilnitsa-na-bul-treti-mart.html", "text": "Кражба на инструменти и части за над 16 000 лв. е извършена в работилница на бул. „Трети Март”. Това съобщиха от  ОДМВР - Добрич . Сигналът за кражбата е подаден на 26 октомври около 08.30 часа. Установено е, че за времето от 17.30 часа на 25 октомври до 07.30 часа на 26 октомври чрез взлом на два от прозорците неизвестен извършител е проникнал в обекта. По данни на тъжителя е извършена кражба на множество части на обща стойност около 16 500 лева. По случая е образувано досъдебно производство.", "date": "2018.10.29", "title": "Добрич: Кражба на инструменти и части за над 16 000 лв. е извършена в работилница на бул. „Трети Март”"}
{"url": "http://www.focus-news.net/news/2018/10/29/2583828/tass-parvite-sistemi-avangard-shte-zastapyat-na-boyno-dezhurstvo-prez-2019-godina.html", "text": "Първият полк, въоръжен със системи „Авангард“ – междуконтинентални балистични ракети с хиперзвуков маневриращ боен блок – ще застъпят на бойно дежурство до края на 2019 година, съобщи за  ТАСС  източник от руския военно-промишлен комплекс. \r\n„Директивният срок за застъпване на главния полк на бойно дежурство е края на 2019 година.Първоначално в неговия състав ще има минимум два комплекса, но в бъдеще броят им ще нарасне до щатната численост – шест“, заяви събеседникът на руската агенция. \r\nТой добави, че действащата държавна програма за въоръжение предвижда разполагането на два ракетни полка със системи „Авангард“ до 2027 година. \r\n„Срокът на разполагане и застъпване на бойно дежурство на два полка, в чийто състав ще има по шест пускови установки е 2027 година. За окомплектоването на тези полкове в Държавната програма за въоръжаване са включени 12 ракети УР-100Н УТТХ, всяка от които ще бъде снабдена с планиращ хиперзвуков боен блок“, разказа събеседникът на агенцията. \r\nИ двата блока, според официалното съобщение от Министерството на отбраната на Русия, ще влязат в състава на Краснознаменната ракетна дивизия, разположена в Оренбургска област. По думите на източника, решението за разполагане само на два блока не е окончателно. „Всичко ще зависи от обстановката по света“, добави източникът, \r\nПриемането на системите „Авангард“ на въоръжение се очаква, по думите на източника, в края на 2018 и началото на 2019 година. „В съответствие с установената процедура, преди приемането на въоръжение се предвижда изпълняването на контролен пуск на носителя на планиращия боен полк – ракетите УР-100Н УТТХ. Но, отчитайки проведените по-рано усшешни изпитания на самия блок и наличието на надеждни и отдавна отработени ракети е възможно този пуск да не бъде проведен“, отбеляза събеседникът на ТАСС. \r\nПревод и редакция:", "date": "2018.10.29", "title": "ТАСС: Първите системи „Авангард“ ще застъпят на бойно дежурство през 2019 година"}
{"url": "http://www.focus-news.net/news/2018/10/29/2583832/sport-andre-agasi-ofitsialno-vleze-v-shtaba-na-grigor-dimitrov.html", "text": "Известният тенисист от близкото минало Андре Агаси влезе в щаба на първата ракета на България Григор Димитров. Бившият американски тенисист, който има 8 титли от Големия шлем, пристигна в Париж, където ще помага в подготовката на Димитров за последния турнир от сериите „Мастърс“ през тази година. Според авторитетното френско издание „Екип“, бившият номер 1 в световната ранглиста по всяка вероятност ще е съветник на хасковлията.", "date": "2018.10.29", "title": "Спорт: Андре Агаси официално влезе в щаба на Григор Димитров"}
{"url": "http://www.focus-news.net/news/2018/10/29/2583833/dobrich-lek-avtomobil-e-izgoryal-pri-pozhar-v-zhk-dobrotitsa-ot-oganya-sa-zasegnati-oshte-dve-koli.html", "text": "Лек автомобил е изгорял при пожар в жк. „Добротица”, от огъня са засегнати още две коли. Това съобщиха от  ОДМВР - Добрич . Сигналът за пожара е подаден на 28 октомври около 03.05 часа. Съобщено е за пожар на леки автомобили в района на жк. „Добротица” в град Добрич. Установено е, че пожара е възникнал в лек автомобил, „Опел” с добричка регистрация, който е напълно унищожен, като са засегнати и паркираните в близост други две МПС „Пежо” и „Фолксваген” с добрички регистрация. Назначена е пожаро-техническа експертиза. По случая е образувано досъдебно производство.", "date": "2018.10.29", "title": "Добрич: Лек автомобил е изгорял при пожар в жк. „Добротица”, от огъня са засегнати още две коли"}
{"url": "http://www.focus-news.net/news/2018/10/29/2583831/plenumat-na-vss-izrazi-polozhitelno-stanovishte-za-razraboteniya-ot-ministerstvoto-na-finansite-proekt-na-darzhavniya-byudzhet-za-2019-g.html", "text": "Пленумът на ВСС изрази положително становище за разработения от Министерството на финансите проект на Държавния бюджет за 2019 г. Това стана по време на извънредно заседание на Пленума на Висшия съдебен съвет (ВСС) във връзка със съгласувателната процедура по проекта за решение на Министерски съвет за одобряване на законопроект на Държавния бюджет, предаде репортер на  Агенция „Фокус“.   \"За\" решението гласуваха 23 членове на ВСС и нямаше нито един \"против\". Магистратите се произнесоха по отношение на актуализираната част от проекта за бюджет, касаещ съдебната власт. Заседанието бе председателствано от Боян Магдалинчев. Според него бюджетът на държавата удовлетворява съдебната система. Той уточни, че разработеният проект на съдебната власт има разминавания с проекта на Министерски съвет и отчете, че това не е драстично и че няма да засегне чувствително нуждите на хората и съдебната власт. Стана ясно, че първоначалният вариант на становището на Министерски съвет по бюджета на съдебната власт е претърпял корекции. „С актуализираното становище на Министерски съвет ще могат да бъдат обезпечени нуждите за заплати от ръст с 10 % от 1 януари 2019 г“, каза Магдалинчев и уточни, че първоначално от съдебната власт са били заложили 17% ръст на работните заплати. \r\nДеница КИТАНОВА", "date": "2018.10.29", "title": "Пленумът на ВСС изрази положително становище за разработения от Министерството на финансите проект на Държавния бюджет за 2019 г."}
{"url": "http://www.focus-news.net/news/2018/10/29/2583829/prof-nikolay-ovcharov-arheolog-rezidentsiyata-pri-zlatograd-svidetelstva-za-sinhronnata-kultura-podobna-na-tazi-na-mikenska-gartsiya.html", "text": "Резиденцията при Златоград свидетелства за синхронната култура, подобна на тази на Микенска Гърция. Това каза за сутрешния блок „Добро утро, България“ на  Радио „Фокус“  археологът проф. Николай Овчаров след откриването на крепост от времето на Троянската война край Златоград. Там нещата се виждат в автентичния им вид, така както са били запазени от последните векове на старата ера, обясни той. “С откриването на стената вече има нещо, които подсказва за периода между края на бронзовата и началото на ранножелязната епоха (края на 2-ро – началото на 1-во хилядолетие пр. н . е.). Имаше едно-единствено доказателство в тази насока до момента. Става дума за подобна циклопска стена, която съществува на хълма Небет тепе в Пловдив. В Родопите откриваме втория такъв пример. Можем да смятаме, че действително се касае за синхронна на Микенската култура, която се развива при траките”, обясни проф. Николай Овчаров. Той каза още, се очаква да бъдат продължени разкопките на Некропола. При проучванията там ще излязат още сребърни и златни украшения, обясни той. Проучването на стената от Микенската епоха също ще продължи, уточни археологът.", "date": "2018.10.29", "title": "Проф. Николай Овчаров, археолог: Резиденцията при Златоград свидетелства за синхронната култура, подобна на тази на Микенска Гърция"}
{"url": "http://www.focus-news.net/news/2018/10/29/2583835/burgas-burgaskiyat-duhov-orkestar-e-nominiran-za-nagradata-kristalna-lira.html", "text": "Бургаският духов оркестър е номиниран за наградата „Кристална Лира“ в категория „Духов оркестър“. Това съобщиха от пресцентъра на  Община Бургас . Престижното отличие се присъжда от Съюза на българските музикални и танцови дейци. Тази година бургазлии се изправят срещу друга достойна номинация – на духовия оркестър към двореца на културата в Перник. \r\nКомпетентно жури от професионалисти в музиката ще определи едната награда в категорията, а другата е на публиката и за нея може да гласува всеки. Това става с обаждане на телефонен номер *7576, като се следват инструкциите на оператора. Срокът за гласуване е до 12.00 часа на 30 октомври 2018 г. \r\nНоминацията на Бургаския духов оркестър е за Коледния концерт в Културен дом на нефтохимика на 8 декември 2017 г., за Коледния концерт в Експоцентър „Флора\" на 14 декември 2017 г., за цикъла от 18 концерта в периода 26 юни - 31 август 2018 г. на открити сцени „Охлюва\", пред Летния театър, Община Бургас и Експоцентър „Флора\" и за участието във Фестивала „Джаз в Бургас\" през юли и август 2018 г. \r\nНоминациите във всички категории на тазгодишния конкурс „Кристална лира“ са публикувани  .", "date": "2018.10.29", "title": "Бургас: Бургаският духов оркестър е номиниран за наградата „Кристална Лира“"}
{"url": "http://www.focus-news.net/news/2018/10/29/2583837/dobrich-samodelno-orazhie-boepripasi-i-narkotitsi-sa-izzeti-pri-proverka-na-chasten-imot-po-ul-ruzha.html", "text": "Самоделно оръжие, боеприпаси и наркотици са иззети при проверка на частен имот по ул. „Ружа”. Това съобщиха от  ОДМВР - Добрич . На 26 октомври в град Добрич е проведена мащабна специализирана полицейска операция от служители на Първо РУ МВР - Добрич и сектор Противодействие на криминалната полиция при ОДМВР - Добрич. В хода на операцията е извършена проверка на частен имот по ул. „Ружа” в град Добрич, където в специално изградени тайници са открити 57 броя полиетиленови пакетчета със суха тревна маса с тегло 70 грама, реагиращи на канабис, както и 19 броя полиетиленови пакетчета с бяло прахообразно вещество с тегло 70 грама, реагиращо на амфетамин. Установени са и са иззети множество веществени доказателства, сред които, самоделно оръжие, боеприпаси, пневматичен пистолет, метална каса, радиостанции и система за видеонаблюдение. В хода на акцията в имота са установени и задържани 21-годишен мъж и 24-годишен мъж от град Добрич. и двамата криминално проявени. При последвалите процесуално следствени действия, 21-годишния мъж е привлечен в качеството му на обвиняем. Постановено е задържане за срок от 72 часа и на 27 октомври му е взета мярка за задържане под стража. Работата по установяване и документиране на цялостната му престъпна дейност продължава.", "date": "2018.10.29", "title": "Добрич: Самоделно оръжие, боеприпаси и наркотици са иззети при проверка на частен имот по ул. „Ружа”"}
{"url": "http://www.focus-news.net/news/2018/10/29/2583840/dobrich-v-kavarna-zapochva-initsiativata-kavarnentsi-predlagat-kmetat-izpalnyava.html", "text": "По повод предстоящото обсъждане и приемане на бюджета на Община Каварна за 2019 година кметът Нина Ставрева обяви инициативата „Каварненци предлагат – кметът изпълнява”. Това съобщиха от пресцентъра на  Общината . Целта е да бъдат събрани максимален брой градивни предложения за развитието на общината, които да бъдат предвидени като дейности в Бюджет 2019.  \r\n„Предстои приемането на бюджета на Община Каварна за 2019 година. Разработването и приемането на общинския бюджет са сред най-важните решения за по-нататъшното развитие на общината. Затова те трябва да се вземат с активното участие на всички граждани”, посочи кметът Ставрева.  \r\nВсички идеи ще бъдат разгледани от Комисия, като ще бъде осъществена обратна връзка с подателите, независимо дали предложението е одобрено. „Дори ако една идея не може да бъде реализирана на този етап, подателят ще получи официален отговор, в който ще бъдат посочени причините и възможността да бъде осъществена в бъдеще“, обясни кметът на Каварна.  \r\nОт днес Община Каварна очаква мнения, препоръки и предложения за проектобюджет 2019 г. в едномесечен срок в деловодството на Общината, на електронен адрес press@kavarna.bg, както и на телефон 0570 8 18 27. За постъпилите становища и предложения ще бъде съставен протокол, който ще се приложи като неразделна част от проекта на общинския бюджет при внасянето му за разглеждане от Общински съвет.", "date": "2018.10.29", "title": "Добрич: В Каварна започва инициативата „Каварненци предлагат – кметът изпълнява”"}
{"url": "http://www.focus-news.net/news/2018/10/29/2583830/dimitar-brachkov-kmet-na-petrich-stremezhat-kam-svoboda-na-petrichani-namira-izraz-v-desetkite-haydushki-cheti-srazhavashti-se-s-turska-voyska-predi-osvobozhdenieto.html", "text": "Стремежът към свобода на петричани намира израз в десетките хайдушки чети, които често влизат в локални сражения с редовна турска войска и башибозук преди освобождението на града. Това каза в интервю за  Радио „Фокус“ - Пирин  Димитър Бръчков, кмет на Община Петрич. По думите му фактическото освобождение на Петрич става 34 години след Руско-турската война от 1877 - 1878 година. Димитър Бръчков посочи, че в самото навечерие на обявяването и по време на Балканската война много петричани взимат дейно участие в бойните действия, увенчали се с успех и донесли свободата не само на Петрич на 28 октомври 1912 година, но и на голяма част от до този момент поробени земи от българските етнически територии. На въпрос „Свободни ли сме наистина днес?“, кметът на Община Петрич отговори: „Това наистина е твърде субективно и като поведение и като усещане. По-склонен съм да кажа - да, свободни сме. Можем да заявяваме мнение и отстояваме позиции, можем да критикуваме и търсим отговорност. Никой обаче не получава свобода наготово, даром. Трябва да я постигаме сами. Смятам, че сериозната крачка в тази посока е направена, защото и в страната като цяло и по места в общините има вече оформено активно гражданско общество. Това е резултат от свободата, която имаме – да определяме поведението си и да настояваме за чуваемост“. Бръчков подчерта, че свободата значи и отговорност, която ние трябва да бъдем готови да понесем. Според него всеки сам за себе си определя колко свободен иска да бъде и как тълкува свободата. \r\nНатали СТЕФАНОВА", "date": "2018.10.29", "title": "Димитър Бръчков, кмет на Петрич: Стремежът към свобода на петричани намира израз в десетките хайдушки чети, сражаващи се с турска войска преди Освобождението"}
{"url": "http://www.focus-news.net/news/2018/10/29/2583838/premierat-boyko-borisov-es-sas-svoite-tsennosti-e-primer-koyto-arabskiyat-svyat-mozhe-da-vzeme-s-varhovenstvoto-na-zakona-pravata-na-zhenite-detsata-i-svobodite.html", "text": "ЕС със своите ценности е пример, който Арабският свят може да вземе с върховенството на закона, правата на жените, децата и свободите. Това каза министър-председателят Бойко Борисов на откриването на третата среща на върха ЕС – Арабски свят в Атина, предаде репортер на  Агенция „Фокус“ . „С цялото си уважение към всички, които сте тук, позволете ми да благодаря на организаторите на това събитие. С Алексис и Никос сме от хората, които държим за единството и силата на ЕС. Именно като такива сме и много по-подходящи, силни като партньори и на Арабския свят. ЕС със своите ценности е пример, който Арабският свят може да вземе с върховенството на закона, правата на жените, децата, свободите. Не е само инфраструктура, газ и петрол, на първо място са и ценностите, които трябва да защитим, за да работим и по-спокойно в следващите години“, заяви Борисов и уточни, че по време на Българското председателство преди няколко месеца темата „Западни Балкани“ е била сложена в дневния ред. „Софийската декларация даде перспективи, но тук виждам огромни възможности между Балканите като цяло, разбира се двустранните отношения на всяка една от нашите страни с Арабския свят са важни. Именно затова провеждаме регулярни срещи, за да обединяваме усилията си на всичките народи на Балканите, да бъдем конкурентоспособни. Вие имате газ и нефт. Надявам се до края на годината да финализираме интерконкетора за втечнен газ с Гърция. С колегата Ципрас след два дни ще дискутираме тази тема в България за нашето участие в рамките на тези 25% в самия интерконектор“, каза още Бойко Борисов.", "date": "2018.10.29", "title": "Премиерът Бойко Борисов: ЕС със своите ценности е пример, който Арабският свят може да вземе с върховенството на закона, правата на жените, децата и свободите"}
{"url": "http://www.focus-news.net/news/2018/10/29/2583836/yordanka-fandakova-kmet-na-sofiya-predizvikatelstvata-i-vazmozhnostite-v-savremenniya-svyat-sa-zavisimi-ot-svarzanostta-mezhdu-horata-i-institutsiite.html", "text": "Предизвикателствата и възможностите в съвременния свят са зависими от свързаността между хората и институциите. Това каза кметът на София Йорданка Фандъкова по време на конференцията „Технологии и единен цифров пазар: Възможности и предизвикателства“, предаде репортер на  Агенция „Фокус“ . „Използвам възможността като председател на „Граждани за европейско развитие на България“ да кажа как София вижда развитието на сектора. Това за мен е най-важната тема, по която спешно трябва да работим и инвестираме, за да можем да си гарантираме включването сред водещите икономики. Бързото технологично развитие променя все повече градските условия, нашите задачи в градовете. Както скоро каза един колега – зам.-кмет на европейска столица - няма нищо „несмарт“ вече. Вече говорим за развитие на градовете, в които задължително се включват дигитализацията и цифровизацията“, допълни тя. По думите й такива форуми помагат и София да се утвърди като регионален лидер в сектора. „Последните години София се утвърди като регионален център на информационните и комуникационните технологии с над 40 000 заети в ИТ сектора. Младите и образованите хора са най-големия ресурс на страната и за мен най-важния задача на национално ниво е инвестирането и дигитализирането в образованието. Не само с техника, а и с обучение и квалификация на учителите“, уточни Фандъкова. Според нея е важна и подкрепата за развитие на нови технологии и иновации, както в образованието, така и в бизнеса, така и в работата на Общината. „Столична Община води устойчива политика за подкрепа на иновативните и стартиращи компании. Малките компании имат нужда от подкрепа, заради което ние изготвихме специални програми за насърчаване на прилагането на проекти, по които работим и подкрепата за иновативни стартиращи компании“, каза още тя. „Радвам се, че в София в средното образование имаме сериозно място на инф. технологии. Във всички училища в София още в 3 клас се изучава компютърно моделиране. В близо 100 училища от 1 клас има часове по инф. технологии. Над 120 училища са оборудвани с интерактивни дъски и са направени „смарт“ класни стаи. За мен това обаче все още е недостатъчно и се радвам, че МОН и министър Вълчев настояват за нови програми и напредък“, каза още тя.", "date": "2018.10.29", "title": "Йорданка Фандъкова, кмет на София: Предизвикателствата и възможностите в съвременния свят са зависими от свързаността между хората и институциите"}
{"url": "http://www.focus-news.net/news/2018/10/29/2583846/blagoevgrad-v-grada-shte-se-provede-folklorna-tantsova-panorama.html", "text": "Общината ще бъде домакин на Фолклорна танцова панорама 2018 година. Това съобщиха от пресцентъра на  Община Благоевград . На 10 ноември от 19.00 часа в Спортна зала „Скаптопара“ танцови състави от цяла България ще представят българския фолклор пред жителите и гостите на Благоевград. Участие в панорамата ще вземат емблемата на пиринския край Ансамбъл „Пирин“, Пирински танцов ансамбъл „Вихрен“, Фолклорен ансамбъл „Веселие“ - Симитли,  Фолклорен ансамбъл „Актавис“ и Танцов състав „Зора“ от град Дупница. Според регламента участниците ще бъдат разпределени в 3 до 5 групи, с програма от 12 до 15 сценични танца от различните фолклорни области на страната.  \r\nИнициативата е на Фондация „Българско танцово изкуство“ и има за цел да събере на една сцена професионалните и най-добрите фолклорни състави на България, както и да подпомогне  участниците морално и материално.    \r\nСлед всеки концерт ръководителите теглят жребий и три от участващите групи получават парични награди за участие, а другите получават право на участие в годишните дарения, които ще бъдат раздадени на 19 януари 2019 година, на заключителен концерт в Зала 11 на НДК.  Тогава ще бъдат връчени и Годишните награди на фондация Българско танцово изкуство. Наградите за непрофесионални групи са за цялостно представяне, а за професионални – за хореография на сценичен танц. Класацията на Фондация „Българско танцово изкуство“ е най-мащабната и обхваща участници от цялата страна.", "date": "2018.10.29", "title": "Благоевград: В града ще се проведе Фолклорна танцова панорама"}
{"url": "http://www.focus-news.net/news/2018/10/29/2583842/tsvetan-tsvetanov-gerb-80-mln-evropeyski-grazhdani-nyamat-elementarni-poznaniya-v-informatsionnite-tehnologii.html", "text": "80 млн. европейски граждани нямат елементарни познания в информационните технологии. Това каза председателят на ПГ на ГЕРБ и председател на Комисията по вътрешна сигурност и обществен ред Цветан Цветанов по време на конференцията „Технологии и единен цифров пазар: Възможности и предизвикателства“, предаде репортер на  Агенция „Фокус“ . „Най-новото предизвикателство пред ЕС е цифровизацията и цифровия пазар. За периода 2003-2013 са създадени нови работни места за около 2 млн. работници, които са придобили умения и могат да бъдат от този най-висок интелектуален потенциал, който трябва да има в ЕС“, заяви Цветанов. Според него трябва да отчетем, че имаме и огромен недостиг. „Говорим за 80 млн. европейски граждани които нямат елементарни познания в информационните технологии. Всички усилия на ЕК и държавите членки на ЕС са 70 млн. да увеличат способностите си, за да могат да отговорят на изискванията на работните места, защото знаем колко е важно да бъдат обучени за електронния информационен пазар“, допълни той.", "date": "2018.10.29", "title": "Цветан Цветанов, ГЕРБ: 80 млн. европейски граждани нямат елементарни познания в информационните технологии"}
{"url": "http://www.focus-news.net/news/2018/10/29/2583845/ministar-krasimir-valchev-do-dva-dni-shte-ima-promyana-v-rakovodstvoto-na-tsentara-za-razvitie-na-choveshkite-resursi.html", "text": "До два дни ще има промяна в ръководството на Центъра за развитие на човешките ресурси. Това каза министърът на образованието и науката Красимир Вълчев, който награди български училища и учители, участвали в Европейската седмица на програмирането, предаде репортер на  Агенция „Фокус“ .  \r\nТой обясни, че тази реформа се налага заради подаване сигнали от медии към Министерството на образованието. По думите му при направени проверки се потвърждават нередностите. „Нека да ви дадем конкретна информация след няколко дни“, каза той.  \r\nДаяна ДЮЛГЕРОВА", "date": "2018.10.29", "title": "Министър Красимир Вълчев: До два дни ще има промяна в ръководството на Центъра за развитие на човешките ресурси"}
{"url": "http://www.focus-news.net/news/2018/10/29/2583848/sport-grigor-dimitrov-zapazi-10-oto-myasto-v-svetovnata-ranglista.html", "text": "Първата ракета на България Григор Димитров запази 10-ото място в световната ранглиста въпреки поредното си отпадане в първи кръг тази година – този път на турнира от категория ATP 500 във Виена.Хасковлията е с актив от 3335 точки и тази седмица ще участва на турнира от сериите „Мастърс“ в Париж. Той пропуска първия кръг, а във втория ще се изправи срещу победителя от двубоя Стив Джонсън – Роберто Баутиста Агут. Втората ни ракета Димитър Кузманов падна с 19 позиции до 299-о място, а Александър Лазов запази 405-ото място.", "date": "2018.10.29", "title": "Спорт: Григор Димитров запази 10-ото място в световната ранглиста"}
{"url": "http://www.focus-news.net/news/2018/10/29/2583844/dobri-belivanov-kmet-na-haskovo-problemat-s-transporta-v-oblastta-tryabva-da-bade-reshen-ot-oblastniya-upravitel.html", "text": "Проблемът се предизвиква от един превозвач, а решението му е от компетенциите на Областната комисия по транспорт и областния управител. Това каза пред журналисти днес кметът на Община Хасково Добри Беливанов, съобщиха от пресцентъра на  Общината . Изявлението е по повод обявената стачка от страна фирма превозвач, отказваща да изпълни днешните си курсове в общинската пътна мрежа заради един преместен час на тръгване на автобус от село в община Минерални бани. Предложението за преместване на часа на тръгване е дадено от кмета на Община Минерални бани Мюмюн Искендер и е подкрепено от кмета на Община Хасково.  \r\n„Подкрепих предложението на колегата си защото той ме увери, че това е в интерес на хората от неговата община. Дали това е така трябваше да реши Областна транспортна комисия“, каза още Беливанов. Кметът припомни, че първоначално председателстващата комисията зам. областният управител Стефка Здравкова е гласувала “въздържал се“, с което предложението не се приема. По думите му след това Здравкова е поискала прегласуване и е гласувала „За“, с което утвърждава предложението за промяна в транспортната схема. „Областният управител е този, който може да приеме или не протокола от заседанието на Областната транспортна комисия“, подчерта Добри Беливанов. Той добави, че след заканата на превозвача в петък (26 октомври) за масово спиране на автобусните линии в община Хасково, изпълнявани от засегнатия превозвач, кметът е внесъл до областния управител искане за ново заседание на Областната транспортна комисия, на което да бъдат изслушани аргументите и на превозвача и на община Минерални бани, която настоява за смяната. „Считам, че областният управител е този, който трябва да реши проблем в областната транспортна схема“, каза още кметът. Той отхвърли обвиненията, че предложението за промяна, което е разгледала Областната транспортна комисия, е трябвало първо да бъде гледано в общинската транспортна комисия. „Ако не е спазен редът за предложение, защо тогава е допуснато за разглеждане и гласуване от Областната транспортна комисия?“, попита той. Добри Беливанов каза още, че според чл. 6 на Наредбата за утвърждаване на транспортни схеми и осъществяване на обществен превоз на пътници с автобус предложенията за промяна се правят от кметовете, а възникналите спорове се решават от Областния управител според чл. 11 ал. 2 от тази наредба. \r\nНа въпрос дали ще бъдат наложени санкции към превозвача заради неизпълнени курсове, кметът заяви, че ще се спазят действията, предвидени от закона в подобна ситуация.", "date": "2018.10.29", "title": "Добри Беливанов, кмет на Хасково: Проблемът с транспорта в областта трябва да бъде решен от областния управител"}
{"url": "http://www.focus-news.net/news/2018/10/29/2583847/tsvetan-tsvetanov-gerb-stranata-ni-se-nuzhdae-ot-grazhdanski-dialog-vav-vrazka-s-predstoyashtite-evropeyski-izbori.html", "text": "От средата на януари ще проведем граждански диалог в цялата страна по актуални теми. Страната ни се нуждае от граждански диалог във връзка с предстоящите европейски избори. Това каза председателят на ПГ на ГЕРБ и председател на Комисията по вътрешна сигурност и обществен ред Цветан Цветанов по време на конференцията „Технологии и единен цифров пазар: Възможности и предизвикателства“, предаде репортер на  Агенция „Фокус“ . \"С подобни теми можем да променим стереотипа, който беше създаден в обществото и липсата и отсъствието на дебат, който да ни направи по-доби и конкурентноспособни на трудовия пазар, а не само да влизаме в политическо противопоставяне без да се дава алтернатива“, обяви Цветанов.  \r\nПо думите му страната ни се нуждае от граждански диалог, който да покаже какви са възможностите по дадените секторни политики във връзка с предстоящите европейски избори. „Също така какви са възможностите с държавата от ЕС да генерираме по-голям БВП, по-добра професионална и лична реализация на гражданите. Това, което заложихме от средата на януари е да можем да проведем граждански диалог в цялата страна по актуални теми, свързани с образование, цифровизация, регионално развитие, защото всеки регион има своята специфика.  Чрез този граждански диалог, който ще бъде организиран между сдружение „Граждани за европейско развитие на България“ и  Фондация „Ханс Зайдел“ ще говорим по предизвикателствата и това какво можем да постигнем заедно“, уточни той.", "date": "2018.10.29", "title": "Цветан Цветанов, ГЕРБ: Страната ни се нуждае от граждански диалог във връзка с предстоящите европейски избори"}
{"url": "http://www.focus-news.net/news/2018/10/29/2583841/miroslav-stoyanov-odmvr-pazardzhik-nereglamentiranoto-dvizhenie-na-na-karutsi-po-glavnite-patishta-e-predpostavka-za-patni-intsidenti.html", "text": "Все още има проблеми с движението на каруци по главните пътища и най-вече по пътя Пазарджик – Пловдив. Това каза за  Радио „Фокус” – Пазарджик  говорителят на ОДМВР - Пазарджик.  По думите му нерегламентираното движение на този вид превозни средства е предпоставка за пътни инциденти, особено ако не са оборудвани, не са боядисани в съответния жълт цвят, нямат светлоотразители и не са регистрирани. „Усилията на полицейските служители са свързани с контрола на движението на такива пътни превозни средства и за това са ангажирани както екипи на „Пътна полиция“, така и на полицейските управления. На всеки един, който е установен с необорудвана каруца по съответния начин, му се съставя акт за административно нарушение. Усилията на полицаите са насочени основно през нощните часове и почивните дни, които се използват от водачите на каруци най-често за пътуване по главни пътища и в централната част на Пазарджик“, уточни Стоянов. \r\nВаня НИКОЛОВА", "date": "2018.10.29", "title": "Мирослав Стоянов, ОДМВР - Пазарджик: Нерегламентираното движение на на каруци по главните пътища е предпоставка за пътни инциденти"}
{"url": "http://www.focus-news.net/news/2018/10/29/2583834/makfaks-makedoniya-chast-ot-marshiruvashtite-rezervisti-na-parada-v-solun-vikat-makedoniya-e-gratska.html", "text": "По време на традиционния военен парад в Солун по случай влизането на Гърция във Втората световна война, който се проведе в неделя в Солун, част от маршируващите резервисти извикаха „Македония е гръцка“, докато минаваха покрай ВИП ложата, предава  македонската агенция „Макфакс“ . \r\nСъщевременно, гръцката полиция е спряла малка група демонстранти, които са искали да маршируват и да протестират срещу договора за името между Атина и Скопие. \r\nПревод и редакция:", "date": "2018.10.29", "title": "„Макфакс“ (Македония): Част от маршируващите резервисти на парада в Солун викат: „Македония е гръцка“"}
{"url": "http://www.focus-news.net/news/2018/10/29/2583849/bdzh-izbrani-sa-pechelivshite-uchastnitsi-v-lyubitelskiya-fotografski-konkurs-na-130-godini-patuvame-zaedno.html", "text": "Националният железопътен превозвач обяви избраните 13 фотографии от конкурса „130 години пътуваме заедно”, в който любители на железопътния транспорт в България участваха със свои авторски произведения. Това съобщиха от пресцентъра на  БДЖ . Фотографският конкурс е посветен на 130-ата годишнина от създаването на Българските Държавни Железници. Конкурсът премина при изключително голям интерес, като в него се включиха 99 участници с общо изпратени 183 фотографии. \r\nИзбраните 13 фотографии ще бъдат включени в илюстративен многолистов календар на БДЖ за 2019 г., а една от тях ще бъде изобразена и на корицата на годишния пътеводител на националния железопътен превозвач. Избраните фотографии можете да видите качени на сайта на БДЖ  .   \r\nБДЖ благодари на всички, които проявиха интерес към участие във фотографския конкурс „130 години пътуваме заедно\".", "date": "2018.10.29", "title": "БДЖ: Избрани са печелившите участници в любителския фотографски конкурс на „130 години пътуваме заедно”"}
{"url": "http://www.focus-news.net/news/2018/10/29/2583843/deneshen-makedoniya-parlamentat-chaka-proektopredlozheniyata-za-izmenenie-na-konstitutsiyata-vmro-dpmne-shte-vnese-zakon-za-amnistiya.html", "text": "Петнадесетдневният срок, който парламентът даде на правителството за изготвяне на проектоизмененията на Конституцията, след като на 19 октомври 90 депутати подкрепиха започването на процеса за промяна на Основния закон, изтича в събота. Според някои информации предложенията ще бъдат внесени в народното събрание още в понеделник, а според други това може да се случи в средата на тази седмица, пише  електронното издание на македонския вестник „Денешен“ . \r\nМеждувременно, както пише изданието, опозиционната ВМРО-ДПМНЕ се опитва да консолидира силите си за бъдещи действия, след като остана с по-малко народни представители, а някои от нейните десет депутатски групи вече не изпълняват изискванията на правилника за работа на парламента, според който всяка една група трябва да има най-малко пет депутати. Партията обяви, че в понеделник ще внесе в законодателното събрание проектозакона за амнистия на всички замесени в събитията в македонския парламент от 27 април м.г. \r\nГоворителят на правителството Миле Бошняковски миналата седмица в изявление пред МИА заяви, че все още продължава координацията около гласуването на конституционните промени. \r\n„В момента, когато те са в писмена форма, ще бъдат представени пред обществото и внесени в парламента за финализиране“, заяви Бошняковски, без да уточнява кога ще се случи това. \r\nПревод и редакция:", "date": "2018.10.29", "title": "„Денешен“ (Македония): Парламентът чака проектопредложенията за изменение на Конституцията. ВМРО-ДПМНЕ ще внесе Закон за амнистия"}
{"url": "http://www.focus-news.net/news/2018/10/29/2583850/premierat-boyko-borisov-migratsionna-valna-koyato-schupi-dosta-darzhavi-kato-politicheski-sistemi-pokazva-che-tryabva-da-pomislim-i-za-stranite-v-sveta-kadeto-gladat-e-problem.html", "text": "Самата миграционна вълна, която залива Европа и буквално счупи доста държави като политически системи въобще, показва, че трябва да помислим за Африка – за тези страни в света, в които гладът, ежедневната прехрана са проблем в момента. Това каза министър-председателят Бойко Борисов на откриването на третата среща на върха ЕС – Арабски свят в Атина, предаде репортер на  Агенция „Фокус“ . „В това отношение Балканите като цяло, и България в частност, можем с хранителни хъбове да организираме доста в тази посока. Балканите сме и житница, и животновъдство, и високи технологии. Жп линиите, магистралите, напречните коридори, коридорите 4, 8, 10, които свързват Турция и с Арабския свят, който идва отдолу, Черно море, Дунавската стратегия, не можем по тези параметри да говорим индивидуално държава по държава“, коментира Борисов. По думите му България и Гърция си приличат по това, че никога не водят политика срещу трети страни. „Точно обратното – мир, разбирателство, сътрудничество. България и Гърция са били винаги пример за добросъседство, независимо от политическите системи, партии. Знаем, че с Гърция сме били, ще и завинаги трябва да бъдем близки приятели. В тези инфраструктурни проекти мисля, че имаме какво още да направим с колегите. Броят на участниците показва, че има потенциал“, допълни Борисов. Той изрази надежда в следващите години да се развият още повече тези страни и региони, където има войни и проблеми. „Независимо от острото противопоставяне, санкциите, срещата на нашите лидери от ЕС – канцлерът Ангела Меркел, президентът Макрон, президентът Путин, президентът Ердоган, даде според мен една доста добра перспектива най-вече за решаване с политически средства кризата на Сирия и спирането на тази война“, каза още Бойко Борисов.", "date": "2018.10.29", "title": "Премиерът Бойко Борисов: Миграционна вълна, която счупи доста държави като политически системи, показва, че трябва да помислим и за страните в света, където гладът е проблем"}
{"url": "http://www.focus-news.net/news/2018/10/29/2583851/nsi-prez-oktomvri-2018-g-obshtiyat-pokazatel-na-biznes-klimata-se-ponizhava-s-19-punkta-spryamo-predhodniya-mesets.html", "text": "През октомври 2018 г. общият показател на бизнес климата се понижава с 1.9 пункта спрямо предходния месец в резултат на по-неблагоприятната конюнктура в промишлеността, търговията на дребно и сектора на услугите. Това сочи  статистика на Националния статистически институт (НСИ) . Промишленост \r\nСъставният показател „бизнес климат в промишлеността“ намалява с 2.4 пункта главно поради понижените очаквания на промишлените предприемачи за бизнес състоянието на предприятията през следващите шест месеца. Същевременно настоящата производствена активност се оценява като леко намалена, докато прогнозите за дейността през следващите три месеца са по-благоприятни. \r\nПрез октомври средното натоварване на мощностите е с 1.5 пункта над нивото си от юли и достига 77.5%. Несигурната икономическа среда и недостигът на работна сила остават основните пречки за дейността, посочени съответно от 40.2 и 35.9% от предприятията. По отношение на продажните цени в промишлеността по-голяма част от мениджърите предвиждат запазване на тяхното равнище през следващите три месеца. Строителство \r\nПрез октомври съставният показател „бизнес климат в строителството“ нараства с 2.6 пункта в резултат на подобрените оценки на строителните предприемачи за настоящото бизнес състояние на предприятията. По тяхно мнение настоящата строителна активност остава на равнището си от предходния месец, но прогнозите им за следващите три месеца са по-неблагоприятни. Осигуреността на производството с поръчки през октомври се запазва и се оценява на 5.3 месеца. Очакванията на строителните предприемачи по отношение на новите поръчки през следващите шест месеца обаче са песимистични. Основните фактори, затрудняващи бизнеса, продължават да бъдат свързани с недостига на работна сила, несигурната икономическа среда и конкуренцията в бранша. Относно продажните цени в строителството преобладаващите очаквания на мениджърите са те да останат без промяна през следващите три месеца. Търговия на дребно \r\nСъставният показател „бизнес климат в търговията на дребно“ се понижава с 2.5 пункта, което се дължи на по-резервираните очаквания на търговците на дребно за бизнес състоянието на предприятията през следващите шест месеца. Същевременно обаче прогнозите им относно обема на продажбите и поръчките към доставчиците през следващите три месеца са по-благоприятни. \r\nНай-сериозното затруднение за бизнеса остава конкуренцията в бранша, следвана от недостатъчното търсене и несигурната икономическа среда, като през последния месец се наблюдава засилване на негативното влияние и на трите фактора.  По отношение на продажните цени търговците предвиждат известно повишение през следващите три месеца. Услуги \r\nПрез октомври съставният показател „бизнес климат в сектора на услугите“ намалява с 4.5 пункта в резултат на по-неблагоприятните оценки и очаквания на мениджърите за бизнес състоянието на предприятията. По отношение на настоящото и очакваното търсене на услуги мненията им са също по-резервирани. Основните проблеми за дейността на предприятията продължават да бъдат свързани с конкуренцията в бранша и несигурната икономическа среда. Очакванията на мениджърите са продажните цени в сектора на услугите да останат без промяна през следващите три месеца.", "date": "2018.10.29", "title": "НСИ: През октомври 2018 г. общият показател на бизнес климата се понижава с 1.9 пункта спрямо предходния месец"}
{"url": "http://www.focus-news.net/news/2018/10/29/2583856/pazardzhik-dvizhenieto-se-osashtestvyava-v-aktivnata-lenta-po-avtomagistrala-trakiya-pri-km-83-v-posoka-burgas-poradi-remont-na-mantinela.html", "text": "Движението се осъществява в активната лента по автомагистрала „Тракия“ при км 83 в посока Бургас поради ремонт на мантинела. Това съобщиха от пресцентъра на  Агенция „Пътна инфраструктура“ . До 14.00 часа днес движението в изпреварващата лента ще бъде ограничено поради ремонт на мантинела в средната разделителна ивица. Шофьорите да карат с повишено внимание и съобразена скорост, като спазват поставената вертикална сигнализация.", "date": "2018.10.29", "title": "Пазарджик: Движението се осъществява в активната лента по автомагистрала „Тракия“ при км 83 в посока Бургас поради ремонт на мантинела"}
{"url": "http://www.focus-news.net/news/2018/10/29/2583839/yordanka-fandakova-kmet-na-sofiya-razvihme-programa-za-podkrepa-na-startirashtite-predpriyatiya-v-stolitsata.html", "text": "Развихме програма за подкрепа на стартиращите предприятия в София. Това каза кметът на София Йорданка Фандъкова по време на конференцията „Технологии и единен цифров пазар: Възможности и предизвикателства“,предаде репортер на  Агенция „Фокус“ . „Столична Община отвори Софийска лаборатория за иновации с цел развитие на дигиталните и предприемаческите умения на хора от 15 до 29 години. Тя вече функционира. По мое настояване и идея развихме програма за подкрепа на стартиращите предприятия в София. Тя представлява специализирана финансова схема на общинския гаранционен фонд за малки и средни предприятия в Столична община. Тя стартира тази година и до момента са подадени бизнес проекти за над 20 стартъпи. Радваме се, че можем да дадем своя принос и на европейско ниво“, обясни тя.", "date": "2018.10.29", "title": "Йорданка Фандъкова, кмет на София: Развихме програма за подкрепа на стартиращите предприятия в столицата"}
{"url": "http://www.focus-news.net/news/2018/10/29/2583852/ministar-krasimir-valchev-blizo-3-mln-leva-shte-badat-predostaveni-na-profesionalnite-gimnazii-koito-otkrivat-paralelki-za-spetsialnosti-s-ochakvasht-badesht-nedostig.html", "text": "Близо 3 млн. лева ще бъдат предоставени на професионалните гимназии, които откриват паралелки за специалности с очакващ бъдещ недостиг. Това каза министърът на образованието и науката Красимир Вълчев, който награди български училища и учители, участвали в Европейската седмица на програмирането, предаде репортер на  Агенция „Фокус“ .  \r\nТой обясни, че във всички области ще бъдат отпуснати средства за извънкласни интереси. „Ние имаме информационна система, в която се регистрират дейности по интереси. По-голямата част от тях се извършват от самите учители“, каза той. Министър Вълчев посочи, че след заявяване на желанията на учениците за техните извънкласни интереси, се сформират групи и се изчислява, дали е достатъчен броят и дали има учител, който да изпълнява тази дейност.  \r\n„Новото е, че ние се опитваме да насочим тези интереси в математиката, природните науки и техника. Там има най-голям спад на образователните резултати и днес е по-трудно да привлечем децата в задълбочаване на знанията е тези науки“, каза той.  \r\nСпоред него освен образователните институции, извънкласните интереси на учениците могат да се извършват и от други организации, като например стопански, общински, културни субекти.  \r\nДаяна ДЮЛГЕРОВА", "date": "2018.10.29", "title": "Министър Красимир Вълчев: Близо 3 млн. лева ще бъдат предоставени на професионалните гимназии, които откриват паралелки за специалности с очакващ бъдещ недостиг"}
{"url": "http://www.focus-news.net/news/2018/10/29/2583853/boyan-magdalinchev-vss-byudzhetat-na-sadebnata-vlast-prez-2019-g-spryamo-tozi-za-2018-g-e-uvelichen-s-malko-nad-113-mln-lv.html", "text": "Бюджетът на съдебната власт през 2019 г. спрямо този за 2018 г. е увеличен с около 113, 2 млн. лв. Това каза пред журналисти представляващия ВСС и председател на Бюджетна комисия към Пленума на ВСС Боян Магдалинчев, предаде репортер на  Агенция „Фокус“.  По думите на Боян Магдалинчев капиталовите разходи са завишени с 11 млн. лв. спрямо 2018 г. „Надяваме се, че този бюджет ще удовлетвори нуждите на съдебната власт в това число и по органи“, каза той. По думите му в проектобюджета на държавата завишението на трудовите възнаграждения за магистратите и съдебните служители възлиза на 10 %. Той обясни, че в проекта за бюджет, изработен от ВСС, е бил заложен 17 % ръст, като идеята на Комисията по бюджет и финанси към Пленума е била да се компенсира изоставането в минали години. Магдалинчев  уточни, че така или иначе разчетите, заложени от страна на Министерство на финансите са 10 %. Той допълни, че съгласно чл. 233, ал. 6  от Закона за съдебната власт е предвидена възможност по отношение на органите на съдебната власт, които са с по-голяма натовареност да се даде допълнително възнаграждение без да е посочен конкретен размер. \"По изречение второ на същата разпоредба е предвидено, че по отношение на специализираните органи – Съд и прокуратура в това число и служителите – до 6 основни заплати. Това е по закон така е заложено. Разчетите ни позволяват максимум по една,  и за специализираните органи на съдебната власт и за останалите“, каза още Магдалинчев.  \r\nТой уточни, че парите за дрехи по чл. 352, където е предвидено, че служителите получават суми за работно облекло в размер до 2 основни заплати остава, както е действащата разпоредба. Магдалинчев обясни, че е имало идея да се промени тази разпоредба, но с предлагания проект си остава старата.  \r\nДеница КИТАНОВА", "date": "2018.10.29", "title": "Боян Магдалинчев, ВСС: Бюджетът на съдебната власт през 2019 г. спрямо този за 2018 г. е увеличен с малко над 113 млн. лв."}
{"url": "http://www.focus-news.net/news/2018/10/29/2583855/mvr-razkrita-e-nezakonna-prodazhba-na-gorivo-v-sofiya.html", "text": "Разкрита е незаконна продажба на гориво в София. Това съобщиха от пресцентъра на  МВР . В проверката са се включили служители на Агенция „Митници“ и на Изпълнителната агенция „Автомобилна администрация“. Действията, осъществени от служители на „Икономическа полиция“ в ГДНП, стартирали след като засекли, че зад столичен магазин 55-годишен налива гориво с бензинов пистолет от един товарен автомобил в друг. При проверката станало ясно, че в багажника на товарната кола е монтиран резервоар с вместимост над 1 000 литра и прибори за точене. Обектът бил запазен до пристигане на служители на Агенция „Митници“ и на Изпълнителната агенция „Автомобилна администрация“, пред които мъжът не е представил необходимите документи за търговия с горива и превоз на опасни товари. В хода на разследването било установено, че товарният автомобил е на фирма, собственост на 31-годишен мъж, а 55-годишният бил нает на работа от преди ден без трудов договор. От монтирания резервоар, зареден с дизелово гориво, са били захранени още няколко коли, като  клиентите плащали по-късно лично на собственика на фирмата.  \r\nНа място служители на Централното митническо управление са иззели течността от монтирания резервоар. Съставени са протокол за извършената проверка и акт за констатираните нарушения.  \r\nСлужителите на Изпълнителна агенция „Автомобилна администрация“ на място са съставили два акта – за превозван опасен товар от пътно превозно средство, без да е обозначено и снабдено със съответните противопожарни средства, както и за това, че  водачът не е имал нужната правоспособност да извършва подобен превоз.", "date": "2018.10.29", "title": "МВР: Разкрита е незаконна продажба на гориво в София"}
{"url": "http://www.focus-news.net/news/2018/10/29/2583854/koha-ditore-kosovo-upravlyavashtata-koalitsiya-v-kosovo-e-tvarde-raztrevozhena-za-riskovete-ot-dialoga-sas-sarbiya.html", "text": "В началото на ноември, когато се очаква преговорите между Белград и Прищина да наберат скорост, опозиционните партии в Косово ще направят пореден опит да сложат червени линии за президента Хашим Тачи в диалога със Сърбия, а дори и лидерите на управляващите партии са твърде разтревожена за рисковете, пред които е изправена Прищина в диалога, съобщава на първа страница  косовският ежедневник Koha Ditore . \r\nПредседателят на местния парламент и лидер на Демократическата партия на Косово Кадри Весели е заявил, че вътрешните борби в Косово са довели до увеличаване на външните заплахи и засилване на ролята на Сърбия. Вестникът отбелязва още, че парламента е влязъл в криза на взимане на решения и нито един политически лагер не е успял да прокара парламентарните си инициативи за диалога със Сърбия. \r\nKoha Ditore пише също, че председателството на народното събрание ще се срещне в понеделник, за да реши дали да свика извънредна сесия за инициативата на президента Хашим Тачи за „размяна на територии“, или „корекция на границите“. \r\nПревод и редакция:", "date": "2018.10.29", "title": "Koha Ditore (Косово): Управляващата коалиция в Косово е твърде разтревожена за рисковете от диалога със Сърбия"}
{"url": "http://www.focus-news.net/news/2018/10/29/2583858/kathimerini-edi-rama-opisa-ubitiya-ot-albanskata-politsiya-grak-kato-lud-chovek.html", "text": "Няколко часа, след като грък беше убит в Южна Албания по време на престрелка с албанската полиция, премиерът на Албания Еди Рама наля масло в огъня чрез съобщение в „Туитър“, в което описва жертвата като „луд човек“, пише  онлайн изданието на вестник Kathimerini . \r\nВ своето съобщение Рама заявява,че албанската полиция „просто е вършила работата си“. \r\n„Скъпи съседи! Вместо да описвате като недопустим инцидента, в който загуби живота си луд човек, който откри огън по полицията, която просто си вършеше работата, нека благодарим на Господ, че не загубихме невинен човек заради екстремистката лудост“, написа Рама в социалната мрежа. \r\nПревод и редакция:", "date": "2018.10.29", "title": "Kathimerini: Еди Рама описа убития от албанската полиция грък като „луд човек“"}
{"url": "http://www.focus-news.net/news/2018/10/29/2583860/nsi-patuvaniyata-na-balgarski-grazhdani-v-chuzhbina-prez-septemvri-2018-g-sa-s-110-poveche-ot-registriranite-prez-septemvri-2017-godina.html", "text": "Пътуванията на български граждани в чужбина през септември 2018 г. са 633.4 хил., или с 11.0% над регистрираните през септември 2017 година. Това сочи  статистика на Националния статистически институт (НСИ) . Увеличение на пътуванията на български граждани в сравнение със същия месец на предходната година е отчетено към: Турция - с 31.9%, Румъния - с 14.8%, Сърбия - с 12.8%, Германия - с 6.9%, Гърция - с 5.9%, бившата югославска република Македония - с 2.4%, и други. Същевременно намаляват пътуванията на български граждани към: Унгария - с 8.7%, Португалия - със 7.6%, Кипър - с 2.2%, Украйна - с 1.9%, и други.  \r\nВ сравнение със септември 2017 г. e регистрирано увеличение при всички наблюдавани цели: с цел почивка и екскурзия - с 13.4%, със служебна цел - с 11.1%, и с други цели - с 9.1%. Най-голям относителен дял от общия брой пътувания на български граждани в чужбина през септември 2018 г. формират пътуванията с други цели (гостуване, обучение, посещение на културни и спортни мероприятия) - 44.5%, следвани от пътуванията с цел почивка и екскурзия - 34.9%, и пътуванията със служебна цел - 20.6%.  \r\nПрез септември 2018 г. най-голям брой пътувания на български граждани са осъществени към: Гърция - 156.2 хил., Турция - 152.6 хил., Сърбия - 47.4 хил., Румъния - 45.5 хил., Германия - 41.4 хил., бившата югославска република Македония - 33.4 хил., Австрия - 19.9 хил., Обединеното кралство - 16.5 хил., Италия - 15.9 хил., Франция - 14.6 хиляди. \r\nПрез септември 2018 г. посещенията на чужденци в България са 1 324.2 хил., или с 4.2% повече в сравнение със септември 2017 година. Регистрирано е увеличение при пътуванията с други цели (вкл. гостувания и транзитни преминавания) - с 6.6%, и с цел почивка и екскурзия - с 5.8%, докато тези със служебна цел намаляват с 6.2%. Транзитните преминавания през страната са 25.7% (340.0 хил.) от всички посещения на чужденци в България. \r\nОт общия брой чужденци, посетили България през септември 2018 г., делът на гражданите от Европейския съюз е 62.9%, или с 3.1% повече в сравнение със същия месец на предходната година. Увеличават се посещенията на граждани от Обединеното кралство - с 19.7%, Полша - със 17.8%, Франция - с 14.6%, Италия - с 3.9%, Румъния - с 3.2%, Германия - с 2.7%, Австрия - с 2.4%, и други. Същевременно намаляват посещенията на граждани от Чешката република - с 20.7%, Белгия - с 10.9%, Гърция - с 2.6%, и други.  \r\nУвеличават се и посещенията на граждани от групата „Други европейски страни“ - с 4.1%, като най-голям е ръстът на посещенията на граждани от Украйна - с 32.5%. \r\nПрез септември 2018 г. преобладава делът на посещенията с цел почивка и екскурзия - 46.6%, следвани от посещенията с други цели - 39.2%, и със служебна цел - 14.2%.  \r\nНай-много посещения в България през септември 2018 г. са реализирали гражданите от: Германия - 184.0 хил., Румъния - 163.1 хил., Турция - 157.6 хил., Гърция - 97.0 хил., Полша - 71.5 хил., Сърбия - 58.0 хил., Обединеното кралство - 53.9 хил., Украйна - 49.7 хил., Руската федерация - 47.1 хил., Франция - 45.9 хиляди.", "date": "2018.10.29", "title": "НСИ: Пътуванията на български граждани в чужбина през септември 2018 г. са  с 11.0% повече от регистрираните през септември 2017 година"}
{"url": "http://www.focus-news.net/news/2018/10/29/2583857/evrokomisaryat-mariya-gabriel-mezhdu-1995-i-2015-godina-stoynostta-na-sektora-na-informatsionnite-i-kompyutarnite-tehnologii-e-narasnal-35-pati.html", "text": "Между 1995 и 2015 година стойността на сектора на информационните и компютърните технологии е нараснал 3.5 пъти. Това каза еврокомисарят по цифровата икономика и общество Мария Габриел по време на конференцията „Технологии и единен цифров пазар: Възможности и предизвикателства“, предаде репортер на  Агенция „Фокус“ . „Темата е важна не само за бъдещето на Европа, но и за това на България. Цифровизацията променя всичко около нас – начина, по който работим, учим, споделяме информация. Затова е важно да подчертаем, че тя е символ на нещо позитивно“, обясни тя. По думите на еврокомисарят между 1995 и 2015 година стойността на сектора на информационните и компютърните технологии е нараснал 3.5 пъти. „Най-високият растеж с добавена стойност в сектора сред държавите членки на ЕС се отбелязва в 3 държави – България, Люксембург и Полша“, уточни тя. Според нея големият анализ на данни, изкуственият интелект и изчислителните мощности могат да подобрят всеки продукт или услуга. „Но наред с ползите на цифровата трансформация, трябва да сме наясно с рисковете. За мен има нещо, което откроява европейски подход в начинът, по който подхождаме към цифровизацията – в центъра на цифровата трансформация трябва да остане човека. Той трябва да е този, който управлява и в началото в края на процеса може да даде гаранцията. Подходът на ЕС в цифровизацията е основан на ценности – неприкосновеността на личните данни, отворена търговия, недискриминация, достойнство. Именно затова ЕС създаде най-високия стандарт в защита на личните данни“, допълни още тя. По думите и в рамките на 1 година от премахването на тарифите за роуминг в ЕС трафикът на данни е нараснал 5 пъти, а 2.5 пъти са нараснали телефонните обаждания. „Стратегията за цифров единен пазар носи големи ползи“, допълни още Мария Габриел.", "date": "2018.10.29", "title": "Еврокомисарят Мария Габриел: Между 1995 и 2015 година стойността на сектора на информационните и компютърните технологии е нараснал 3.5 пъти"}
{"url": "http://www.focus-news.net/news/2018/10/29/2583861/plovdiv-56-godishen-mazh-e-zaginal-sled-kato-se-e-hvarlil-ot-4-etazh.html", "text": "56-годишен мъж е загинал, след като се е хвърлил от балкона на 4-ти етаж. Това съобщи за  Радио „Фокус“ – Пловдив  говорителят на ОДМВР. Към 8.00 часа е съобщено за мъж в безпомощно състояние в тревна площ зад жилищен блок на ул. „Стефан Стамболов“ в Пловдив. На място е констатирана смъртта на мъжа, който е скочил от 4-ти етаж на адреса. Няма данни за насилие. Образувано е досъдебно производство. \r\nЦветана ТОНЧЕВА", "date": "2018.10.29", "title": "Пловдив: 56-годишен мъж е загинал, след като се е хвърлил от 4 етаж"}
{"url": "http://www.focus-news.net/news/2018/10/29/2583859/burgas-rayonnata-prokuratura-vnese-v-sada-iskane-za-postoyanen-arest-spryamo-rumen-ya-obvinen-za-palezha-pred-apartamenta-na-burgaskiya-fotoreporter.html", "text": "Районна прокуратура – Бургас внесе в съда искане за налагане на мярка за неотклонение „задържане под стража“ спрямо Румен Я. Това съобщиха от пресцентъра на  Районна прокуратура-Бургас . Той е обвинен за това, че на 14 октомври 2018 г. около 03.25 часа в качеството си на извършител, в съучастие с Петър Б. (подбудител), запалил чуждо имущество на значителна стойност, а именно апартамент в гр. Бургас, собственост на фоторепортера Борислав Пенков и електрическо табло с 27 броя електромери, и прекъсвачи, на същия етаж и адрес собственост на „Електроразпределение ЮГ“ ЕАД, на неустановена към момента стойност на нанесените щети – престъпление по чл.330, ал.1, вр.чл.20, ал.3 от НК. \r\nРайонен съд – Бургас е насрочил заседанието си на 29.10.2018 г. от 13.30 ч.", "date": "2018.10.29", "title": "Бургас: Районната прокуратура внесе в съда искане за постоянен арест спрямо Румен Я., обвинен за палежа пред апартамента на бургаския фоторепортер"}
{"url": "http://www.focus-news.net/news/2018/10/29/2583864/plovdiv-katastrofa-mezhdu-tri-avtomobila-e-stanala-na-kragovoto-krastovishte-na-selo-krumovo-edin-chovek-e-otkaran-v-bolnitsa.html", "text": "Катастрофа между три автомобила е станала на кръговото кръстовище на село Крумово, един човек е откаран в болница. Това съобщи за  Радио „Фокус“ - Пловдив  говорителят на ОДМВР - Пловдив. Сигналът за пътния инцидент е подаден около 8.10 часа. Пътник от едната кола е транспортиран за преглед в болница. Движението в района на катастрофата е леко затруднено. \r\nМария РУСЕВА", "date": "2018.10.29", "title": "Пловдив: Катастрофа между три автомобила е станала на кръговото кръстовище на село Крумово, един човек е откаран в болница"}
{"url": "http://www.focus-news.net/news/2018/10/29/2583866/otlaga-se-tristrannata-sreshta-na-prezidentite-na-avstriya-balgariya-i-rumaniya-vav-viena.html", "text": "Тристранната срещата на президентите на Австрия, България и Румъния  - Александър Ван дер Белен, Румен Радев и Клаус Йоханис, планирана за 30 октомври т.г. във Виена, се отлага поради внезапно възникнали непредвидени обстоятелства и ще се проведе на по-късен етап. Това съобщиха от  Прессекретариата на държавния глава .", "date": "2018.10.29", "title": "Отлага се тристранната среща на президентите на Австрия, България и Румъния във Виена"}
{"url": "http://www.focus-news.net/news/2018/10/29/2583868/ministar-mladen-marinov-shte-vzeme-uchastie-v-nauchna-konferentsiya-posvetena-na-50-godishninata-ot-sazdavaneto-na-nauchnoizsledovatelskiya-institut-po-kriminalistika-kam-mvr.html", "text": "Министър Младен Маринов ще вземе участие в научна конференция, посветена на 50-годишнината от създаването на Научноизследователския институт по криминалистика към МВР. Това съобщиха от пресцентъра на  МВР . Проявата е на 30 октомври от 10.00 часа в зала „Европа“ на парк хотел „Москва“.", "date": "2018.10.29", "title": "Министър Младен Маринов ще вземе участие в научна конференция, посветена на 50-годишнината от създаването на Научноизследователския институт по криминалистика към МВР"}
{"url": "http://www.focus-news.net/news/2018/10/29/2583862/afp-angela-merkel-nyama-da-se-kandidatira-poveche-za-predsedatel-na-hds.html", "text": "След поредицата провали на регионални и парламентарни избори в Германия, Ангела Меркел повече няма да се кандидатира за председател на Християндемократическия съюз (ХДС), съобщи източник от партията пред  AFP  в понеделник. \r\n„Тя няма да се кандидатира отново за председател на партията си“, заяви неназованият източник от ХДС, един ден, след като избирателите в провинция Хесен наказаха фракцията в регионалните избори. \r\nПревод и редакция:", "date": "2018.10.29", "title": "AFP: Ангела Меркел няма да се кандидатира повече за председател на ХДС"}
{"url": "http://www.focus-news.net/news/2018/10/29/2583870/kardzhali-71-godishna-zhena-e-stanala-zhertva-na-telefonna-izmama-sas-sumata-ot-65-000-lv.html", "text": "71-годишна жена е станала жертва на телефонна измама със сумата от 65 000 лв. Това съобщиха от  ОДМВР – Кърджали . На 25 октомври на мобилния телефон на жената се обадил мъж, който се представил за инспектор Костов и поискал от нея да предаде пари, за да помогне за задържането на телефонни измамници. Изтеглени са две суми - първата сума от 40 000 била изтеглена от банка в Асеновград и предадена в Пазарджик, а втората сума от 25 000 лв. изтеглена и предадена в Пазарджик. Образувано е досъдебно производство и работата продължава от разследващ полицай.  \r\nКриминалистите призовават всички семейства да напомнят настоятелно на възрастните си близки  да не предават пари, ако им бъдат поискани по телефона, защото така действат измамниците.", "date": "2018.10.29", "title": "Кърджали: 71-годишна жена е станала жертва на телефонна измама със сумата от 65 000 лв."}
{"url": "http://www.focus-news.net/news/2018/10/29/2583867/ministar-krasimir-valchev-v-evropeyskata-sedmitsa-na-programiraneto-uchastie-vzeha-24-hil-detsa-ot-55-naseleni-mesta.html", "text": "В европейската седмица на програмирането участие взеха 24 хил. деца от 55 населени места. Това каза министърът на образованието и науката Красимир Вълчев, който награди български училища и учители, участвали в Европейската седмица на програмирането, предаде репортер на  Агенция „Фокус“ . Той обясни, че европейската седмица на програмирането се е провела от 6 до 17 октомври, в нея са взели участие 24 хил. деца и ученици от 55 населени места в близо 600 инициативи. Според него всяка една от тези инициативи сама по себе си е уникална и е допринесла за развитието и подобряване на знанията на децата. „Те имат за цел да насочат вниманието за умението, на които ние толкова много ще разчитаме за в бъдеще. Това, което можем да кажем с голяма доза увереност за следващите десетилетия е това, че светът ще продължава да търпи дигитални трансформации, “ каза той. По думите му всяка една сфера ще бъде обвързана с изкуствения интелект и технологиите. „Все по-зависими ставаме от кодирането, това не е просто техническа дейност, то до някъде оформя и обществото, в което живеем. Това ще бъде още по-видимо за следващите години. Предизвикателство пред нас е образователната система да направи така, че да имаме повече кадри с такива умения, “ посочи още министър Вълчев. \r\nТой тържествено награди училищата, включили се в инициативата.  \r\nДаяна ДЮЛГЕРОВА", "date": "2018.10.29", "title": "Министър Красимир Вълчев: В европейската седмица на програмирането участие взеха 24 хил. деца от 55 населени места"}
{"url": "http://www.focus-news.net/news/2018/10/29/2583863/sliven-obshtinata-vazstanovi-shtetite-po-sgradata-na-kmetstvoto-v-selo-samuilovo.html", "text": "Община Сливен възстанови щетите по сградата на кметството в село Самуилово, съобщиха от пресцентъра на  Общината . Промените в метеорологичната обстановка през летните месеци и честите краткотрайни валежи, примесени с градушка и вятър причиниха щети по сградата и хидроизолацията на покрива в селото. Това установи проверка на експерти от отдел „Сигурност и управление при кризи“ към Община Сливен. По заповед на кмета Стефан Радев бяха извършени спасителни и неотложни аварийно-възстановителни работи, с които ситуацията е овладяна. Според кмета на село Самуилово Пламена Костадинова, проблемът с течовете в помещенията на сградата е изцяло ликвидиран. Тя благодари на общинското ръководство за адекватната и бърза реакция. \r\nСтана ясно, че падналите дъждове са причинили също наводняване и в дворовете и приземни етажи на жителите, за което са изпълнени отводнителни мероприятия от Районна служба „Пожарна безопасност и защита на населението” – Сливен.", "date": "2018.10.29", "title": "Сливен: Общината възстанови щетите по сградата на кметството в село Самуилово"}
{"url": "http://www.focus-news.net/news/2018/10/29/2583871/dobrich-obshtinskiyat-savet-shte-razgleda-predlozhenie-za-aktualizatsiya-na-programata-za-razvitie-na-turizma-v-obshtinata-za-2018-g.html", "text": "Общинският съвет ще разгледа на своето редовно заседание предложение за актуализация на Програмата за развитие на туризма в Общината за 2018 г., предаде кореспондент на  Радио „Фокус” – Варна . Програмата за развитие на туризма на територията на община град Добрич е годишен оперативен документ за реализиране на основни приоритети и цели на Общината в областта на туризма. През миналата година Общинският съвет на Добрич прие процедура за изработване на туристическо лого на града с предвидени средства в размер на 6 600 лева. При проведения конкурс в края на 2017 г. не е излъчен победител, поради това Общинският съвет обяви стартирането на конкурса отново и тази година. До този момент изразходваните средства по Програмата за туризма са 34 380 лв. Кметът Йордан Йорданов предлага от остатъка да бъдат заделени 5 000 лв., за да бъде проведен нов конкурс за туристическо лого, който заедно с туристическия слоган ще направят общината разпознаваема и ще бъдат неразделна част при изработването на общински рекламни материали.  \r\nЖулиета НИКОЛОВА", "date": "2018.10.29", "title": "Добрич: Общинският съвет ще разгледа предложение за актуализация на Програмата за развитие на туризма в общината за 2018 г."}
{"url": "http://www.focus-news.net/news/2018/10/29/2583865/evrokomisaryat-mariya-gabriel-edna-chetvart-ot-robotite-v-sveta-sa-proizvedeni-v-es-a-20-ot-nauchno-razvoynata-deynost-v-sveta-se-sluchva-v-evropa.html", "text": "Една четвърт от роботите в света са произведени в ЕС, а 20% от научно развойната дейност в света се случва в Европа. Това каза еврокомисарят по цифровата икономика и общество Мария Габриел по време на конференцията „Технологии и единен цифров пазар: Възможности и предизвикателства“, предаде репортер на  Агенция „Фокус“ . „Изоставаме спрямо Китай и Щатите, защото когато погледнем данните, едва 4% от първите 200 платформи в света са европейски. Няма нито една европейска компания в технически най-развитите 20 в света. Това не означава, че нямаме капацитет и потенциал. ¼ от роботите в света са произведени в ЕС. 20% от научно развойната дейност в света се случва в Европа. Ние обаче не успяваме да превърнем тази научно-развойна дейност в лидерство при пазарните иновации и предприемачеството. Именно за това има едно условие – завършването на цифровия единен пазар“, допълни тя.  \r\n„Не може да не говорим за инвестиции. Европа изостава спрямо САЩ и Китай, но Европа инвестира в пъти по-малко в киберсигурност и в изкуствен интелект. За киберсигурност нашето публично-частно партньорство е 1.8 млрд. евро. САЩ за 2016 година са инвестирали 17 млрд. долара, за 2017 – 30 млрд. долара“, уточни тя. По думите и трябва ясно да се помисли как в рамките на бъдещия бюджет на ЕС можем да се отговори по-интелигентно и по-фокусирано на определен тип предизвикателства. „Няма как да не се гордея с това, че е Български принос да бъде създадена нова програма „Цифрова Европа“ в рамките на следващия бюджет на ЕС с общ бюджет от 9 млрд. евро. Идеята ѝ е Европа да просперира във високите цифрови умения, киберсигурността, изкуственият интелект. Имаме обща европейска стратегия върху изкуствения интелект“, обясни още тя.  \r\nЦветелин ДИМИТРОВ", "date": "2018.10.29", "title": "Еврокомисарят Мария Габриел: Една четвърт от роботите в света са произведени в ЕС, а 20% от научно развойната дейност в света се случва в Европа"}
{"url": "http://www.focus-news.net/news/2018/10/29/2583872/ministar-krasimir-valchev-pravim-nyakolko-promeni-svarzani-s-oblekchavane-na-administrativnata-rabota-na-uchitelite.html", "text": "Правим няколко промени, свързани с облекчаване на административната работа на учителите. Най-големите досиета, които са за личностна подкрепа, ще могат да се водят електронно. Това каза министърът на образованието и науката Красимир Вълчев, който награди български училища и учители, участвали в Европейската седмица на програмирането, предаде репортер на  Агенция „Фокус“ . „Регламентираме допълнителното обучение за преодоляване на образователни трудности до 200 часа“, обясни той. По думите му тези часове ще се финансират по Оперативна програма „Наука и растеж“. Според него това ще даде шанс на децата, които са изостанали от материала или са натрупали трудности по време на обучителния период да наваксат със знанията си. „Това ще бъде компенсирано с допълнителни занятия, които ще се провеждат в събота и неделя, както и през ваканциите“, каза той. Министър Вълчев обясни, че в тези часове ще могат да се включат и деца, които не знаят български език, защото те трябва да се възползват пълноценно от образователната система.    \r\nДаяна ДЮЛГЕРОВА", "date": "2018.10.29", "title": "Министър Красимир Вълчев: Правим няколко промени, свързани с облекчаване на административната работа на учителите"}
{"url": "http://www.focus-news.net/news/2018/10/29/2583869/politika-sarbiya-kitay-se-bori-za-provezhdane-na-zasedanie-za-kosovo-v-ss-na-oon.html", "text": "Дипломатическата битка на Пекин през ноември Косово да влезе в дневния ред на заседанията на Съвета за сигурност на ООН, след като преди три месеца Великобритания осуети подобна инициатива, е в разгара си. Въпреки това, както обясни пред  белградския ежедневник „Политика“  министърът на външните работи на Сърбия Ивица Дачич, още не е напълно ясно дали Китай ще успее да излезе като победител от борбата с противниците на тази идея. \r\n„Има големи шансове, но все още нищо не е готово“, е заявил Дачич. През последните дни, както отбеляза той, в Ню Йорк се обсъждат точките от дневния ред на следващото заседание на това тяло на ООН, което трябва да се състои в началото на следващия месец. \r\n„Дневният ред все още не е утвърден, провели са се предварителни разговори, но Великобритания, САЩ, Франция и Швеция веднага са се противопоставили на вкарването на доклада на генералния секретар за ситуацията в Косово в дневния ред на Съвета за сигурност. Окончателното решение ще бъде взето през близките дни. Китай със сигурност ще предложи тази точка“, заяви Дачич. \r\nПревод и редакция:", "date": "2018.10.29", "title": "„Политика“ (Сърбия): Китай се бори за провеждане на заседание за Косово в СС на ООН"}
{"url": "http://www.focus-news.net/news/2018/10/29/2583875/veliko-tarnovo-dadoha-nachaloto-na-proekta-za-sanirane-na-17-novi-bloka-v-svishtov.html", "text": "Санират 17 нови блока в Свищов. Символичен старт на проекта бе даден днес с встъпителна пресконференция и символична „първа копка“ при една от жилищните сгради, които ще бъдат обновени, предаде репортер на  Радио „Фокус“ – Велико Търново . Цялото наименование на проекта, по който е осигурено финансирането, е „Обновяване и внедряване на мерки за енергийна ефективност в многофамилни жилищни сгради на територията на град Свищов“. Средствата за изпълнението, в размер на 2 754 827.38 лева, са осигурени от Европейския фонд за регионално развитие и  Държавния бюджет на Република България чрез Оперативна програма „Региони в растеж“ 2014-2020 година. Размерът на безвъзмездната помощ е 100%. „Общата цел на проекта е да се осигурят по-добри условия на живот за гражданите обитаващи многофамилни жилищни сгради, топлинен комфорт и по-високо качество на жизнената среда в 17 сгради на територията на град Свищов. Повишената енергийна ефективност на сградите ще доведе до намаляването на енергийните разходи, по-ефективното им управление ще доведе до намаляване на замърсяването на околната среда. Едновременно с това ще се промени обликът на част от многофамилните жилищни сгради в града“, обясни Росен Маринов, асистент по проекта. Кметът на града обясни, че проектът е част от Интегрирания план за градско развитие и възстановяване на Свищов. „Всички знаете, че това е различно от Националната програма за енергийна ефективност на правителството, която работи. Подчертавам го, защото част от жителите на Свищов се объркват и си мислят, че това са средства от Националната  програма. Не, това са средства от Публичната инвестиционна програма на Интегрирания план за градско развитие и инвестиционната политика на Община Свищов“, каза още Генчев и изрази радостта си от това, че месната администрация успешно реализира плана си. Той уточни и, че част от сградите вече са завършени, със съгласието на управляващия орган, но въпреки това, процедурата трябва да се спази. Срокът за изпълнение на дейностите е 24 месеца и продължава до 7 септември 2020 година. Блоковете, които ще бъдат обхванати са 17 и се намират на различни улици в Свищов. Ръководител на проекта е инж. Мария Дочева, а екипът е съставен от Енвер Юсниев, координатор, Йорданка Александрова, счетоводител, Мирослав Петров, технически сътрудник и Росен Маринов, асистент. \r\nЛуиза ТРАНЧЕВА", "date": "2018.10.29", "title": "Велико Търново: Дадоха началото на проекта  за саниране на 17 нови блока  в Свищов"}
{"url": "http://www.focus-news.net/news/2018/10/29/2583876/dobrich-do-2500-lv-shte-struva-remontat-na-nadgrobnite-znatsi-zasegnati-pri-vandalska-proyava-v-myusyulmanskata-chast-v-grobishtniya-park.html", "text": "Необходими са до 2 500 лв. обща сума за ремонт и подмяна на елементите на надгробните знаци, засегнати при вандалската проява на 6 септември тази година в мюсюлманската част в Гробищния парк на Добрич, предаде кореспондентът на  Радио „Фокус” – Варна . Това става ясно от докладна записка, внесена от кмета Йордан Йорданов. На предходната редовна сесия на Общинския съвет предложението не бе прието с мотива, че е необходимо всички Постоянни комисии, които имат отношение към казуса, да го разгледат. Направен бе обстоен анализ на възникналата ситуация в Гробищния парк. Проучване и анализ е установило необходимите финансови средства за ремонт и подмяна. Общият брой на нарушените надгробни знаци е 30. Те са диференцирани в две групи - 22 надгробни знака, които са само отлепени от бетонната основа, върху която са поставени и могат да бъдат ремонтирани, като се възстанови техния първоначален вид,  и 8 надгробни знака, които са изцяло разрушени. Поради това не е възможно да бъдат ремонтирани и възобновени,  те трябва да бъдат подменени. Предложението е за лек ремонт на надгробен знак да бъдат отпуснати до 40 лв., за основен ремонт или изработка на нов надгробен знак –  до 200 лв. Необходимите финансови средства ще бъдат отпуснати след подадено заявление от правоимащо лице и представена фактура за извършената услуга. Сумата ще бъде осигурена от Резерва за непредвидени и неотложни разходи.  \r\nЖулиета НИКОЛОВА", "date": "2018.10.29", "title": "Добрич: До 2500 лв. ще струва ремонтът на надгробните знаци, засегнати при вандалска проява в мюсюлманската част в Гробищния парк"}
{"url": "http://www.focus-news.net/news/2018/10/29/2583877/pazardzhik-obshtinskiya-savet-glasuva-stipendiya-ot-500-lv-za-studentka-po-meditsina-ostanala-kragal-sirak.html", "text": "Общинския съвет в Пазарджик гласува единодушно стипендия от 500 лв за студентка по медицина, останала кръгъл сирак, съобщиха за  Радио „Фокус“ – Пазарджик  от общинската администрация. Предложението за финансово подпомагане бе направено от  Комисията по финанси към местния парламент.  Размерът на стипендията за Мария Папазова да се увеличи от 300 на 500 лева. Мария е първи курс студентка в Медицинския университет в Пловдив. Тя завършва Езикова Гимназия „Б.Брехт” с отличие. Живее сама с баба си, тъй като родителите и са починали. В писмото си до кмета на общината и председателя на Общински съвет в Пазарджик момичето отправя молба за финансова подкрепа, тъй като единствената роднина, полагаща грижи за нея, е баба и, а обучението по медицина е непосилно да се съчетае с работа. По време на сесията стана ясно, че момиче с увреждания, за което е гласувана подобна стипендия от Общинския съвет преди няколко години, вече е завършило висше образование в сферата на социалните дейности и си търси работа.", "date": "2018.10.29", "title": "Пазарджик: Общинския съвет гласува стипендия от 500 лв за студентка по медицина, останала кръгъл сирак"}
{"url": "http://www.focus-news.net/news/2018/10/29/2583878/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Албанската полиция в неделя е застреляла грък, след като той открил огън по служители на местните правозащитни органи, които свалили издигнатото от него гръцко знаме на военно гробище от Втората световна война в село Буларат, намиращо се на 6 км от границата между Албания и Гърция, пише  онлайн изданието на вестник Kathimerini . \r\nСпоред информация от албанските медии мъжът, идентифициран като 35-годишния Константинос Кацифас, е открил огън по полицаите с автомат Калашников, докато те сваляли знамето, издигнато на гръцко военно гробище. Това се случило в село, където живеят предимно гърци, които отбелязвали годишнината от влизането на Гърция във Втората световна война през 1940 година. \r\nКакто се твърди, Кацифас първо избягал в селото, като стрелял с оръжието си, а след това тръгнал към планините в опит да избегне арест, но скоро след това бил засечен от екип на албанските специални части, които свидетелстват, че 35-годишният мъж започнал да стреля по тях преди те да открият огън по него и да го убият. \r\nКацифас, чието семейство произлиза от северозападния гръцки град Йоанина, е роден и израснал в Буларат, но в последно време живял в Атина, пише изданието. Снимките в гръцките медии го показват облечен във военен камуфлаж с гръцко знаме в ръка. \r\nПолицията е потвърдила, че той е загинал след престрелката. \r\n***  Петнадесетдневният срок, който парламентът даде на правителството за изготвяне на проектоизмененията на Конституцията, след като на 19 октомври 90 депутати подкрепиха започването на процеса за промяна на Основния закон, изтича в събота. Според някои информации предложенията ще бъдат внесени в народното събрание още в понеделник, а според други това може да се случи в средата на тази седмица, пише  електронното издание на македонския вестник „Денешен“ . \r\nМеждувременно, както пише изданието, опозиционната ВМРО-ДПМНЕ се опитва да консолидира силите си за бъдещи действия, след като остана с по-малко народни представители, а някои от нейните десет депутатски групи вече не изпълняват изискванията на правилника за работа на парламента, според който всяка една група трябва да има най-малко пет депутати. Партията обяви, че в понеделник ще внесе в законодателното събрание проектозакона за амнистия на всички замесени в събитията в македонския парламент от 27 април м.г. \r\nГоворителят на правителството Миле Бошняковски миналата седмица в изявление пред МИА заяви, че все още продължава координацията около гласуването на конституционните промени. \r\n„В момента, когато те са в писмена форма, ще бъдат представени пред обществото и внесени в парламента за финализиране“, заяви Бошняковски, без да уточнява кога ще се случи това. \r\n*** Дипломатическата битка на Пекин през ноември Косово да влезе в дневния ред на заседанията на Съвета за сигурност на ООН, след като преди три месеца Великобритания осуети подобна инициатива, е в разгара си. Въпреки това, както обясни пред  белградския ежедневник „Политика“  министърът на външните работи на Сърбия Ивица Дачич, още не е напълно ясно дали Китай ще успее да излезе като победител от борбата с противниците на тази идея. \r\n„Има големи шансове, но все още нищо не е готово“, е заявил Дачич. През последните дни, както отбеляза той, в Ню Йорк се обсъждат точките от дневния ред на следващото заседание на това тяло на ООН, което трябва да се състои в началото на следващия месец. \r\n„Дневният ред все още не е утвърден, провели са се предварителни разговори, но Великобритания, САЩ, Франция и Швеция веднага са се противопоставили на вкарването на доклада на генералния секретар за ситуацията в Косово в дневния ред на Съвета за сигурност. Окончателното решение ще бъде взето през близките дни. Китай със сигурност ще предложи тази точка“, заяви Дачич. \r\n*** В началото на ноември, когато се очаква преговорите между Белград и Прищина да наберат скорост, опозиционните партии в Косово ще направят пореден опит да сложат червени линии за президента Хашим Тачи в диалога със Сърбия, а дори и лидерите на управляващите партии са твърде разтревожена за рисковете, пред които е изправена Прищина в диалога, съобщава на първа страница  косовският ежедневник Koha Ditore . \r\nПредседателят на местния парламент и лидер на Демократическата партия на Косово Кадри Весели е заявил, че вътрешните борби в Косово са довели до увеличаване на външните заплахи и засилване на ролята на Сърбия. Вестникът отбелязва още, че парламента е влязъл в криза на взимане на решения и нито един политически лагер не е успял да прокара парламентарните си инициативи за диалога със Сърбия. \r\nKoha Ditore пише също, че председателството на народното събрание ще се срещне в понеделник, за да реши дали да свика извънредна сесия за инициативата на президента Хашим Тачи за „размяна на територии“, или „корекция на границите“.", "date": "2018.10.29", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/10/29/2583873/blagoevgrad-s-ritual-po-polagane-na-tsvetya-v-grada-byaha-otbelyazani-104-godini-ot-smartta-na-peyo-yavorov.html", "text": "С ритуал по полагане на цветя бяха отбелязани 104 години от смъртта на Пейо Яворов. Това съобщиха от пресцентъра на  Община Благоевград . Пред бюст- паметника на поета - революционер цветя положиха  заместник-кметът по култура и хуманитарни дейности на община Благоевград Христина Шопова, представители на културни и обществени институции, граждани и ученици.  \r\nВ ритуала участие взеха и ученици от IX ОУ „Пейо Яворов“ в Благоевград, които припомниха част от живота и творчеството на поета и революционера. \r\nПейо Тотев Крачалов, по-известен като Пейо Яворов, е български поет символист и революционер, войвода на Вътрешната македоно-одринска революционна организация. Той е един от най- големите поети на 20- ти век. Сред неговите най- известни произведения са „Две хубави очи“, „Ще бъдеш в бяло“, „Градушка“, „Песен на песента ми“ и много други.", "date": "2018.10.29", "title": "Благоевград: С ритуал по полагане на цветя в града бяха отбелязани 104 години от смъртта на Пейо Яворов"}
{"url": "http://www.focus-news.net/news/2018/10/29/2583880/burgas-22-godishno-momiche-zhivee-chetvarti-zhivot-blagodarenie-na-lekari-ot-umbal-burgas.html", "text": "Лекари от УМБАЛ-Бургас дадоха шанс за живот на 22-годишно момиче, като се съгласиха да я оперират – нещо, което други болници отказват да направят, макар че операцията е повече от наложителна. Причината е, че момичето е с множество заболявания и се изисква кураж, професионализъм и синхрон на различни специалности, за да бъде доведен случаят до успешен край. Това съобщиха от  пресцентъра на лечебното заведение.  „Благодарна съм на лекарите от УМБАЛ-Бургас, че подариха шанс за живот на дъщеря ми. Самият факт, че се съгласиха да я оперират, е чудо за нашето семейство“, обясни майката – Зоя Рашева. \r\nДъщеря й Чанита Рашева от бебе е с бъбречна недостатъчност, а в последните години е на хемодиализа няколко пъти в седмицата. Хемодиализата се провежда в бургаската болница и в отделението, ръководено от д-р Петя Купенова, прекрасно познават младата пациентка. Освен бъбречната недостатъчност, Чанита има и редица други заболявания и силно увредено здраве. Претърпяла е сърдечни операции – сменени са двете клапи на сърцето, два пъти е изпадала в клинична смърт.  \r\nОперацията се е налага заради голямо образувание на меките тъкани около тазобедрената става. Момичето го усеща като растяща и болезнена бучка на дясното бедро, която й пречи да ходи. В последните месеци тя не може да направи и няколко крачки. Консултацията с ортопедите д-р Иван Зайков и д-р Стоян Христов показва, че образуванието трябва да се махне, за да се възстановят движенията.  \r\nРискът от операцията обаче е огромен. Единият рисков фактор е оперираното сърце, което налага антикоагулантна терапия. Тази терапия възпрепятства съсирването на кръвта, а при операцията е нужно точно обратното – да се спомогне съсирването, за да се намали кръвозагубата. На пръв поглед двете дейности изглеждат несъвместими. Третият фактор е хемодиализата – преливането на течности, което способства възстановяването, в нейния случай е противопоказано, обясни началникът на Отделението по реанимация д-р Антон Григоров, който заедно със своя колега д-р Светлин Харалампиев приема предизвикателството.  \r\nОперацията е извършена от д-р Иван Зайков и д-р Стоян Христов от Отделението по ортопедия. „Отстранихме образувание с размери 23 на 10 см. Много искахме да помогнем на това момиче и се радвам, че успяхме“, коментира д-р Христов.  Сега Чанита се възстановява, а майка й е благодарна за новия шанс за живот, който детето й получава. „За нея това е четвърти живот. Благодарна съм на всички лекари и искам това да се знае не заради мен и детето, а защото те го заслужават“, казва майката. Заслуга за добрия край имат лекарите в трите отделения – ортопедия, хемодиализа, реанимация, както и операционният блок.", "date": "2018.10.29", "title": "Бургас: 22-годишно момиче живее четвърти живот, благодарение на лекари от УМБАЛ-Бургас"}
{"url": "http://www.focus-news.net/news/2018/10/29/2583882/blagoevgrad-politsiyata-razsledva-sluchay-na-2-godishno-dete-prieto-v-bolnitsa-s-naranyavaniya-po-glavata-i-tyaloto.html", "text": "Полицията разследва случай на 2-годишно дете, прието в болница с наранявания по главата и тялото. Това съобщиха от  ОДМВР - Благоевград . Полицейски служители на РУ - Петрич работят по изясняване на фактите и обстоятелствата във връзка със случая. Сигналът е получен на 27 октомври 2018 г. около 09.45 часа от ЦСМП при МБАЛ „Югозападна“. Съобщено е за постъпило за лечение 2-годишно момченце от град Петрич, което е с травми по главата и тялото. Със заповед за задържане до 24 часа е задържан 21-годишен с инициали С.М. от Петрич. По случая е образувано досъдебно производство. Работата продължава.", "date": "2018.10.29", "title": "Благоевград: Полицията разследва случай на 2-годишно дете, прието в болница с наранявания по главата и тялото"}
{"url": "http://www.focus-news.net/news/2018/10/29/2583881/plovdiv-mikrobus-e-izgoryal-pri-umishlen-palezh-v-sopot.html", "text": "Микробус е изгорял при умишлен палеж в Сопот. Това съобщиха от  ОДМВР - Пловдив.  Сигналът за обхванат в пламъци товарен автомобил „Мерцедес“ на ул. „Ал. Стамболийски“ е подаден минути след полунощ в петък. Бусът, собственост на 47-годишен мъж, е бил напълно унищожен. От първоначалния оглед на местопроизшествието се предполага, че огънят е предизвикан умишлено. В РУ – Карлово е образувано досъдебно производство", "date": "2018.10.29", "title": "Пловдив: Микробус е изгорял при умишлен палеж в Сопот"}
{"url": "http://www.focus-news.net/news/2018/10/29/2583885/veliko-tarnovo-v-svishtov-shte-se-provede-kragla-masa-posvetena-na-efektivnoto-satrudnichestvo-mezhdu-darzhavnata-i-mestnata-vlast-obrazovanieto-i-biznesa.html", "text": "В Свищов ще се проведе кръгла маса, посветена на ефективното сътрудничество между държавната и местната власт, образованието и бизнеса. Инициатор на срещата е Община Свищов, а темата е „Образование, бизнес, местна власт“. Поканен за участие е и министъра на икономиката Емил Караниколов. Това каза за  Радио „Фокус“ – Велико Търново  началникът на отдел \"Образование\" в Общината Румяна Кузева. В мероприятието ще се включат всички средни училища, включително и професионални, както и Стопанска академия „Д. А. Ценов“. Те ще представят презентации с иновативни практики и реклама на училищата. Срещата ще се проведе от 14.00 часа днес в зала 1 на Община Свищов. \r\nЛуиза ТРАНЧЕВА", "date": "2018.10.29", "title": "Велико Търново: В Свищов ще се проведе кръгла маса, посветена на ефективното сътрудничество между държавната и местната власт, образованието и бизнеса"}
{"url": "http://www.focus-news.net/news/2018/10/29/2583883/mvr-vavezhda-se-vremenno-ogranichenie-na-dvizhenieto-po-avtomagistrala-hemus-v-posoka-sofiya-zaradi-samozapalil-se-mikrobus.html", "text": "Към 11.30 часа е постъпил сигнал за самозапалил се в движение микробус. Това съобщиха от пресцентъра на  МВР.   На място незабавно са насочени екипи на Главна дирекция \"Пожарна безопасност и защита на населението\", които са потушили огъня. При инцидента няма пострадали. За почистване на платното в посока София, при 65 км на автомагистралата, движението временно е ограничено. Трафикът се отбива при пътен възел \"Джурово\", а връщането на магистралата става при виадукт „Разлив“.", "date": "2018.10.29", "title": "МВР: Въвежда се временно ограничение на движението по автомагистрала \"Хемус\" в посока София заради самозапалил се микробус"}
{"url": "http://www.focus-news.net/news/2018/10/29/2583886/rilka-filipova-obshtina-petrich-izgrazhda-se-nova-sgrada-za-istoricheskiya-muzey-v-grada-po-programata-za-transgranichno-satrudnichestvo-balgariya-gartsiya.html", "text": "Изгражда се нова сграда за Историческия музей в Петрич по Програмата за трансгранично сътрудничество България - Гърция. Това каза за  Радио „Фокус“ - Пирин  Рилка Филипова, директор на Дирекция „Административен и правен контрол“ към Община Петрич и ръководител на проекта „Културен дипол – трансграничен район България – Гърция 2014 - 2020 година“. Тя уточни, че по проекта работят съвместно Община Петрич и Община Серес, заедно с партньори, които са от университет „Аристотел“ и Тросканският университет „Демокрит“. „Основното за този проект е, че в двете общини целта е да бъдат реконструирани 2 сгради – бивши казармени поделения, като в Община Петрич сградата ще бъде с предназначение за Исторически музей, а Община Серес – за Художествена Галерия. Преди 10 дни в Петрич беше проведена втората планувана среща по проекта с участието на всички партньори по проекта. Беше представен проекта първо от страна на Община Петрич, тоест Историческия музей в новия вариант, такъв какъвто ще бъде изграден по новия проект, след което бяха споменати експонатите подробно“, отбеляза Филипова. Тя допълни, че след това Община Серес е представила своя проект, който е съвсем различен, но въпреки това е свързан с културата. По думите ѝ те ще изграждат Художествена галерия на известен съвременен техен художник и скулптор. Филипова посочи, че стойността на самия музей, който ще бъде изграден в Петрич, е около 1 408 000 лв., като по-голямата част е финансирането по самия проект, на стойност 1 125 172 лв., а съфинансирането от бюджета на Община Петрич е в размер на 282 766 лв. \r\nНатали СТЕФАНОВА", "date": "2018.10.29", "title": "Рилка Филипова, Община Петрич: Изгражда се нова сграда за Историческия музей в града по Програмата за трансгранично сътрудничество България - Гърция"}
{"url": "http://www.focus-news.net/news/2018/10/29/2583884/vanshnoto-ministerstvo-na-albaniya-politiziraneto-na-sluchaya-s-ubitiya-grak-e-neopravdano.html", "text": "Министерството на външните работи на Албания изрази съжаление за случилото се в село Булгарат, където гръцки гражданин бе застрелян и убит от полицията и заяви, че политизирането на случилото се е неоправдано, предава  електронното издание Ablanian Daily News . \r\n„Обстоятелствата за това как гражданина Константинос Кацифас е загубил живота си бяха разкрити. Държавната полиция разкри публично обстоятелствата около ситуацията и това е бил случай на екстремна агресия“, заявиха от външното ведомство на Албания.  \r\n„Уверяваме нашите съседи, че Албания е сигурна и мирна страна за всичките си граждани, включително за тези от гръцка националност“, се казва още в изявлението на министерството. \r\nПревод и редакция:", "date": "2018.10.29", "title": "Външното министерство на Албания: Политизирането на случая с убития грък е неоправдано"}
{"url": "http://www.focus-news.net/news/2018/10/29/2583890/kyustendil-preminavaneto-na-gkpp-gyueshevo-se-osashtestvyava-normalno.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.10.29", "title": "Кюстендил: Преминаването на ГКПП „Гюешево” се осъществява нормално"}
{"url": "http://www.focus-news.net/news/2018/10/29/2583888/v-universitetskata-bolnitsa-za-lechenie-na-onkologichni-zabolyavaniya-beshe-predstaven-nay-moderniyat-lazer-za-lechenie-na-prostatata-v-iztochna-evropa.html", "text": "Университетската болница за лечение на онкологични заболявания (УСБАЛО) разполага с ново поколение лазер за лечение на заболявания на простатата и пикочната система. Това съобщиха от пресцентъра на  УСБАЛО . Апаратът е дарение от Посолството на Кувейт в България и е първият от толкова висок клас в Източна Европа. На тържественото му откриване днес присъстваха посланикът на Кувейт Н. Пр. д-р Якуб Ал Атики, Жени Начева, председател на НС на НЗОК и зам.-здравен министър, д-р Стефан Константинов, директор на УСБАЛО, проф. Красимир Нейков, началник на Клиниката по урология и член на Съвета на директорите на УСБАЛО. \r\nЛазерът е на стойност 130 хил. евро и е безвъзмездно дарение за лечебното заведение от държавата Кувейт. Той се използва, както за отстраняване на доброкачествена простатна хиперплазия, разбиване на камъни в уретера и бъбречното легенче, така и за премахване на ракови тъкани при същите локализации. Операциите с него са изключително щадящи, защото са безкръвни.  \r\n„Тази клиника има нужда от такъв апарат, за да помага на пациентите, за да може да си възвърнат усмивката на лицата. Възнамеряваме да продължим да помагаме и занапред в България“, каза Н. Пр. Д-р Якуб Ал Атики по време на официалната церемония. \r\n„Благодаря на посолството на Кувейт за това, че България е първата държава в Източна Европа, която получава този апарат. Г-н Посланикът вече каза, че впечатленията му от нашите лекари, които са в чужбина, а и тук, са изключително позитивни“, каза Жени Начева. \r\n„Въвеждането на този апарат е в унисон с идеята ни да развиваме ендоскопската хирургия в болницата, тъй като тя е бъдещето в медицината. Екип от болницата сега ще замине за едноседмично обучение за работа с лазера в Германия, където вече има инсталиран подобен апарат. Разходите отново ще бъдат поети от посолството на Кувейт, за което благодаря“, добави д-р Стефан Константинов.  \r\nНовият лазер вече работи в Клиниката по урология на УСБАЛО, а първият опериран пациенти е факт. Предимствата на апарата са, че с него могат да се правят безкръвни операции при два вида заболявания – доброкачествени и злокачествени.  \r\n\"Апаратът е много подходящ за лечението на пациенти с аденом на простата и камъни в пикочните пътища, които имат множество придружаващо заболявания, като сърдечносъдови, на белите дробове, както и при трудно подвижни болни или с противопоказания за отворени операции\", обясни проф. Красимир Нейков. \"Лазерът може да се прилага много успешно при хора, които вземат лекарства за разреждане на кръвта, той спестява много време и усилия, както и финансови средства, защото позволява на пациентите да се върнат бързо към ежедневните си задължения\", добави още проф. Нейков.  \r\nТуморите на урологичната система са сред най-честите. Средно от всички пациенти през болницата – 40% са а с аденом на простата. Статистиката показва, че всяка година новите случаи на карциином на пикочния мехур са 1825, на простата – 2545, на уретера и бъбречното легенче – 200, а на новите паренхимни тумори на бъбреците са 800. Основните рискови фактори за тези диагнози са тютюнопушенето дори, ако  и с електронни цигари, както и неправилното хранене с прекомерна употреба на животински мазнини, на продукти с канцерогенни вещества, като аспартан, оцветители, анилин, наситени мастни киселини. Също така основен рисков фактор е липсата на физическа активност, малкото течности – под 1 литър на ден, наднорменото тегло и напредването на възрастта над 60 години. Затова специалистите в УСБАЛО препоръчват хората да водят здравословен начин на живот и да не пропускат ежегодните профилактични прегледи при лекаря си.", "date": "2018.10.29", "title": "В Университетската болница за лечение на онкологични заболявания беше представен най-модерният лазер за лечение на простатата в Източна Европа"}
{"url": "http://www.focus-news.net/news/2018/10/29/2583889/sofiya-vazstanoveno-e-dvizhenieto-v-rayona-na-65-km-na-avtomagistrala-hemus-v-posoka-sofiya.html", "text": "Възстановено е движението в района на 65 км на автомагистрала „Хемус“ в посока София. Това съобщиха от  ОДМВР - София . Около 11.29 часа в ОДМВР - София постъпил сигнал за горящ микробус в района на 65 км на автомагистрала „Хемус“ в посока София. Автомобилът е изгасен от екип на РСПБЗН. Няма пострадали хора при инцидента. Движението в участъка временно бе отклонено по обходен маршрут до почистването и обезопасяването на пътното платно. Към 12.35 часа движението е възстановено.", "date": "2018.10.29", "title": "София: Възстановено е движението в района на 65 км на автомагистрала „Хемус“ в посока София"}
{"url": "http://www.focus-news.net/news/2018/10/29/2583892/mvr-za-poslednite-11-dni-v-stranata-sa-pogaseni-1721-pozhara-ot-koito-1474-v-suhi-trevi-starnishta-hrasti-i-gorski-ploshti.html", "text": "Продължаващите нехарактерни за сезона високи температури са предпоставка за увеличаване на риска от възникване и бързо разпространение на пожари в природата. Данните на ГД „Пожарна безопасност и защита на населението“ показват, че само за последните 11 денонощия в страната са локализирани и погасени 1721 пожара, като по-голямата част от тях – 1474 са били в сухи треви, стърнища, храсти и горска постеля. Това съобщиха от  пресцентъра на МВР. \r\nС цел избягване на сериозни инциденти и за опазване на гората и имуществото на хората, е важно да бъдат спазвани правилата за пожарна безопасност. От ГДПБЗН призовават да не се използва открит огън за почистване на суха тревна растителност. Експертите съветват при използването на огън за битови нужди да бъдат предприети всички превантивни действия и пожаробезопасни изисквания – начин на изграждане на огнището, обезопасяването му, подготовка на уреди и материали за първоначално пожарогасене и най-вече съобразяване с метеорологичните условия.  \r\nОт МВР припомнят основни правила за пожарна безопасност:  - недопустимо е изхвърлянето на недоизгасени кибритени клечки и угарки от цигари в горима и леснозапалима среда;  \r\n- всички моторни превозни средства, които влизат в горите или извършват селскостопанска дейност, трябва да са технически изправни, с уредба, недопускаща отделянето или изхвърлянето на искри;  \r\n- преди да запалите огън – уверете се, че не е ветровито, че имате достатъчни количества вода или други подръчни средства за гасене;  \r\n- не оставяйте огъня без наблюдение, а накрая внимателно го изгасете;  \r\n- не допускайте паленето на огън от деца или възрастни хора, които не са в състояние да контролират горенето и гасенето при реална опасност от пожар;  \r\n- разчистването на сухи треви и отпадъци в горски участъци трябва да става чрез извозването им на определените за това места, а не чрез изгаряне;  \r\n- забранено е унищожаването на сухи клони и отпадъци чрез изгаряне на място в горски участъци и в земеделски земи, забранено е паленето и опалването на стърнищата.", "date": "2018.10.29", "title": "МВР: За последните 11 дни в страната са погасени 1721 пожара, от които 1474 – в сухи треви, стърнища, храсти и горски площи"}
{"url": "http://www.focus-news.net/news/2018/10/29/2583891/ivan-totev-kmet-na-plovdiv-iztsyalo-asfaltiran-e-vhodat-na-grada-otkam-brezovsko-shose.html", "text": "Изцяло асфалтиран е входът за Пловдив откъм Брезовско шосе, предаде репортер на  Радио „Фокус” - Пловдив . Днес кметът Иван Тотев ревизира ремонтирания пътен участък. „Може да се каже, че е готов асфалтираният участък, който е дълъг 2200 м, от кръстовището на СБА до село Войводиново, заедно със съоръжението, което се намира преди селото”, каза Тотев. Той изтъкна, че когато се работи в извънградски условия и няма подземна инфраструктура, всичко става много бързо. Кметът посочи, че този ремонт е бил извършен за около месец с всички изисквания. Участъкът е асфалтиран изцяло от Община Пловдив с два пласта асфалт за около 700 000 лева. „Скъпи са тези трасета, но можем да си позволим всяка година да правим по едно, или две такива”, каза още Иван Тотев. По думите му в момента е стартирала процедура за договори за осветление и догодина това трасе ще бъде осветено. До село Войводиново вече се движи и градски транспорт, това е автобус номер 15. В момента по трасето няма мантинели, дърветата са дебели и не позволяват това, не може да бъдат поставени и лежащи полицаи, тъй като е извън града. Затова се призовават шофьорите да карат по-внимателно. „Хубавите пътища, за съжаление създават предпоставки за произшествия при невнимателните шофьори”, каза кметът. Той добави, че с асфалтирането на този участък поне 15 години Община Пловдив няма да се занимава с тази пътна артерия. \r\nЗа догодина се планира ремонт на около 3-километров участък от Рогошко шосе, както и на други входно-изходни артерии на Пловдив. За „Кукленско шосе“ засега има забавяне на ремонта от фирмата, която трябва да предложи проектното решение, тъй като общината настоява там да бъде проектирана и велоалейна мрежа. Проектът се очаква да е готов до края на тази седмица. \r\nПредстои да бъде отваряно частично и кръстовището на бул.„Менделеев” с Асеновградско шосе. По думите на кмета то няма да бъде затваряно изцяло, а само частично.  \r\nОт следващата седмица започва работа и по поставяне на осветление по Асеновградско шосе, на входа за Пловдив. Осветлението ще започва още от Караулката при околовръстния път на Пловдив. „Целта е входно-изходните артерии на Пловдив да станат още по-приветливи”, коментира кметът. \r\nЦветана ТОНЧЕВА", "date": "2018.10.29", "title": "Иван Тотев, кмет на Пловдив: Изцяло асфалтиран е входът на града откъм Брезовско шосе"}
{"url": "http://www.focus-news.net/news/2018/10/29/2583887/kathimerini-gratskoto-mvnr-poiska-palno-izyasnyavane-na-ubiystvoto-na-etnicheskiya-grak-ot-albanskata-politsiya.html", "text": "Министерството на външните работи на Гърция поиска от албанските власти „пълно изясняване“ на обстоятелствата, при които етнически грък бе застрелян и убит от албанската полиция, след като, както се твърди, е открил огън по органите на реда с автомат Калашников, пише  електронното издание на вестник Kathimerini . \r\n„Чакаме албанските власти да изяснят изцяло условията, при които гръцкият гражданин загуби живота си и ние ще продължим с всички необходими действия незабавно“, гласи съобщението от гръцкото външно ведомство. \r\nКато отбелязва, че гръцките власти са били „в тесен контакт с албанските власт“ след инцидента, случил се в неделя вечерта, министерството посочва, че очаква подробности. \r\n„При всички случаи е неприемливо, че операцията доведе до загубата на човешки живот“, се добавя в него. \r\nПревод и редакция:", "date": "2018.10.29", "title": "Kathimerini: Гръцкото МВнР поиска пълно изясняване на убийството на етническия грък от албанската полиция"}
{"url": "http://www.focus-news.net/news/2018/10/29/2583893/silistra-73-godishna-zhena-e-stanala-zhertva-na-telefonna-izmama-sas-sumata-ot-10-000-lv.html", "text": "73-годишна жена от Силистра е станала жертва на телефонна измама със сумата от 10 000 лв. Това съобщиха от  ОДМВР - Силистра . В този случай сработил популярният напоследък сценарий за участие в полицейска акция по залавяне на измамници. В петък след обаждане на непознат, представящ се за полицай, жената повярвала, че помага на органите на реда и оставила до билборд в района на автогарата сумата от 10 000 лв. По случая е образувано досъдебно производство.", "date": "2018.10.29", "title": "Силистра: 73-годишна жена е станала жертва на телефонна измама със сумата от 10 000 лв."}
{"url": "http://www.focus-news.net/news/2018/10/29/2583896/sport-rafael-nadal-ostava-nachelo-v-svetovnata-ranglista.html", "text": "Рафаел Надал остава начело на световната ранглиста със 7660 точки, следван плътно от Новак Джокович със 7445 точки. Трети е Роджър Федерер, четвърти е друг ветеран – Хуан Мартин дел Петро, пети е Александър Зверев, като всички те запазват позициите си. Кевин Андресън се придвижи с две места напред, след като спечели турнира във Виена и вече е шести, а след него остават Марин Чилич, Доминик Тийм и Джон Иснър. Първата ракета на България Григор Димитров все още запазва 10-ото си място преди изиграването на заключителния турнир на Световната тенис асоциация, който спечели миналата година.", "date": "2018.10.29", "title": "Спорт: Рафаел Надал остава начело в световната ранглиста"}
{"url": "http://www.focus-news.net/news/2018/10/29/2583898/plovdiv-80-godishen-mazh-e-blasnat-ot-lek-avtomobil-na-peshehodna-pateka-v-karlovo.html", "text": "80-годишен мъж е бил блъснат на пешеходна пътека от лек автомобил в Карлово, съобщиха от  ОДМВР - Пловдив . Към 18.00 часа вчера на кръстовище между бул. „Освобождение“ и ул. „Меден дол“ лек автомобил „Ауди“, управляван от 59-годишен, отнел предимството и ударил 80-годишен пешеходец. Пострадалият е в болница с фрактура на тазобедрена става. Взетите алкохолни проби на двамата мъже са отрицателни. По случая е образувано досъдебно производство.", "date": "2018.10.29", "title": "Пловдив: 80-годишен мъж е блъснат от лек автомобил на пешеходна пътека в Карлово"}
{"url": "http://www.focus-news.net/news/2018/10/29/2583895/kyustendil-sadat-otlozhi-deloto-za-konfiskatsiya-na-imushtestvo-na-plamen-galev-i-angel-hristov.html", "text": "Съдът отложи делото за конфискация на имущество на Пламен Галев и Ангел Христов, предаде репортер на  Радио „Фокус” – Кюстендил . В съдебната зала стана ясно, че отсъства единият от процесуалните представители по делото, което е обективна причина да не бъде даден ход на заседание. Новата дата на делото е 16 ноември от 11.00 часа. Вещите лица са изготвили назначената от съда икономическа експертиза, но тя може да бъде представена и приета в рамките на редовно заседание по делото. „Фокус” припомня , че искът за конфискация на имущество на Пламен Галев и Ангел Христов, техните съпруги и контролираните от тях дружества е за над 4 млн. лв. и е внесен от Комисията за отнемане на незаконно придобито имущество в съда в началото на 2012 година по реда на Закона за отнемане в полза на държавата на имущество, придобито от престъпна дейност. Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководена на престъпна група. \r\nВенцеслав ИЛЧЕВ", "date": "2018.10.29", "title": "Кюстендил: Съдът отложи делото за конфискация на имущество на Пламен Галев и Ангел Христов"}
{"url": "http://www.focus-news.net/news/2018/10/29/2583897/gabrovo-tri-sluchaya-na-laymska-bolest-zasyakoha-zdravni-inspektori-ot-oblastta-prez-minalata-sedmitsa.html", "text": "Три случая на лаймска болест засякоха здравни инспектори от Габровска област през миналата седмица. И тримата пациенти със заболяването са от община Севлиево и са лекувани в местната болница, съобщават за  Радио „Фокус“ – Велико Търново  от Регионалната здравна инспекция в Габрово.  Първоначалните симптоми на инфекцията са леко повишена температура, отпадналост, главоболие, болки в мускулите и ставите, подуване на лимфни възли. Характерен за болестта е и обривът по ухапаното място. При наличието им незабавно трябва да се направи консултация с лекар. В следващия стадий заразата преминава в кръвта, а оттам и в други органи, като най-често засегнати са ставите, мозъкът и нервната система, сърцето и черният дроб. Лечението е медикаментозно, а превенцията включва обработка на тревни площи срещу кърлежи, тъй като те са основният преносител. За миналата седмица в Габровска област са отчетени още 10 случая на ентероколити – пет в община Габрово и пет в община Севлиево, както и един заоблял от варицела. Средната заболеваемост от остри респираторни заболявания е била 224.07 на 10 000 души. \r\nЛуиза ТРАНЧЕВА", "date": "2018.10.29", "title": "Габрово: Три случая на лаймска болест засякоха здравни инспектори от областта през миналата седмица"}
{"url": "http://www.focus-news.net/news/2018/10/29/2583874/radio-svobodna-evropa-makedoniya-v-ponedelnik-se-ochakva-vmro-dpmne-da-otgovori-na-pismoto-na-sasho-miyalkov.html", "text": "Все още няма реакция от ВМРО-ДПМНЕ на писмото от бившия директор на македонската Служба за сигурност и контраразузнаване (УБК) Сашо Миялков, в което той отправя директни обвинения към настоящия председател на основната опозиционна партия Християн Мицковски. Високопоставени източници от фракцията заявиха, че в понеделник все пак отговор на писмото ще има, но той нямало да бъде „такъв, какъвто очаква обществеността“, без обаче да уточняват какъв ще бъде, предава  македонската редакция на Радио „Свободна Европа“ . \r\nВ неделя Миялков изпрати отворено писмо, припомня електронната медия, в което отхвърли „лъжливите обвинения“ срещу него от хора, които до вчера са се подпиралия на неговия труд, резултати и авторитет. Бившият директор на УБК се обръща лично до Мицковски и го обвинява във фалшив патриотизъм, игри в партията, свързани с осемте депутати, които гласуваха „за“ конституционните промени и директно го пита за „бизнеса с хидроцентралите“ и за предполагаемото оттегляне от разследването на прокуратурата по случая „Талир“. \r\nМиялков след заседанието на централния комитет на ВМРО-ДПМНЕ миналата седмица бе изключен от партията. Вицепредседателят на партията Александър Николоски тогава каза, че другият вицепредседател Митко Янчев, Сашо Миялков и бившият министър на здравеопазването Никола Тодоров имали силно сътрудничество Зоран Заев и организирали група за изнудване, заплахи и подкупи на депутати. \r\nПревод и редакция:", "date": "2018.10.29", "title": "Радио „Свободна Европа“ (Македония): В понеделник се очаква ВМРО-ДПМНЕ да отговори на писмото на Сашо Миялков"}
{"url": "http://www.focus-news.net/news/2018/10/29/2583899/pregled-na-mezhdunarodnite-novini-do-13-chasa-agentsiya-fokus.html", "text": "Недоволството срещу лидерството на германския канцлер Ангела Меркел в нейния Християндемократически съюз става все по-открито след лошото представяне на регионалните избори в провинция Хесен и източници от партията заявиха, че се готвят да изберат нов лидер на конгреса на фракцията през декември, съобщава Reuters. \r\nНа регионалните избори в западната германска провинция Хесен в неделя ХДС получи 28% от гласовете на избирателите – с 11% по-малко от предишния вот през 2013 година, което е поредното доказателство за загубата на доверие към системните партии във ФРГ след парламентарните избори преди една година и регионалните избори в Бавария, където сестринската партия на ХДС – ХСС (Християнсоциалния съюз) регистрира най-слабия си резултат от 1950 година. \r\nКато последствие от тези резултати председателят на младшия коалиционен партньор Германската социалдемократическа партия (ГСДП) Андре Налес заплаши с излизане от управлението през следващата година, ако тя не демонстрира по-добри политически резултати. Състоянието на ГСДП е по-лошо и от това на Съюза (ХДС/ХСС). Подкрепата за социалдемократите се срина до най-ниските си нива от 1946 година. \r\n„Резултатите от изборите показват, че хората очакват обновление от ХДС“, заяви народният представител от партията Матерн фон Маршал пред вестник Stuttgarter. \r\nНеговият съпартиец Кристиян фон Щефен беше дори по-директен: „Имаме нужда от смислена програма с ясен път и нови лица“. \r\nВисокопоставен член на ХДС заяви пред „Ройтерс“, че лидерите на партията ще обсъдят възможността Меркел да преразгледа решението си да се кандидатира за преизбиране като председател на партията през декември. \r\n„Трябва да обсъдим това“, заяви неназованият член на Управителния съвет на ХДС пред британската агенция. Лидерите на ХДС ще се съберат идната неделя, за да подготвят конгреса през декември, когато партийните членове ще гласуват за нов председател. \r\n***  Министерството на външните работи на Албания изрази съжаление за случилото се в село Булгарат, където гръцки гражданин бе застрелян и убит от полицията и заяви, че политизирането на случилото се е неоправдано, предава  електронното издание Ablanian Daily News . \r\n„Обстоятелствата за това как гражданина Константинос Кацифас е загубил живота си бяха разкрити. Държавната полиция разкри публично обстоятелствата около ситуацията и това е бил случай на екстремна агресия“, заявиха от външното ведомство на Албания.  \r\n„Уверяваме нашите съседи, че Албания е сигурна и мирна страна за всичките си граждани, включително за тези от гръцка националност“, се казва още в изявлението на министерството. \r\n*** Дипломатическата битка на Пекин през ноември Косово да влезе в дневния ред на заседанията на Съвета за сигурност на ООН, след като преди три месеца Великобритания осуети подобна инициатива, е в разгара си. Въпреки това, както обясни пред  белградския ежедневник „Политика“  министърът на външните работи на Сърбия Ивица Дачич, още не е напълно ясно дали Китай ще успее да излезе като победител от борбата с противниците на тази идея. \r\n„Има големи шансове, но все още нищо не е готово“, е заявил Дачич. През последните дни, както отбеляза той, в Ню Йорк се обсъждат точките от дневния ред на следващото заседание на това тяло на ООН, което трябва да се състои в началото на следващия месец. \r\n„Дневният ред все още не е утвърден, провели са се предварителни разговори, но Великобритания, САЩ, Франция и Швеция веднага са се противопоставили на вкарването на доклада на генералния секретар за ситуацията в Косово в дневния ред на Съвета за сигурност. Окончателното решение ще бъде взето през близките дни. Китай със сигурност ще предложи тази точка“, заяви Дачич. \r\n***  След поредицата провали на регионални и парламентарни избори в Германия, Ангела Меркел повече няма да се кандидатира за председател на Християндемократическия съюз (ХДС), съобщи източник от партията пред  AFP  в понеделник. \r\n„Тя няма да се кандидатира отново за председател на партията си“, заяви неназованият източник от ХДС, един ден, след като избирателите в провинция Хесен наказаха фракцията в регионалните избори. \r\n***  Няколко часа, след като грък беше убит в Южна Албания по време на престрелка с албанската полиция, премиерът на Албания Еди Рама наля масло в огъня чрез съобщение в „Туитър“, в което описва жертвата като „луд човек“, пише  онлайн изданието на вестник Kathimerini . \r\nВ своето съобщение Рама заявява,че албанската полиция „просто е вършила работата си“. \r\n„Скъпи съседи! Вместо да описвате като недопустим инцидента, в който загуби живота си луд човек, който откри огън по полицията, която просто си вършеше работата, нека благодарим на Господ, че не загубихме невинен човек заради екстремистката лудост“, написа Рама в социалната мрежа. \r\n*** В началото на ноември, когато се очаква преговорите между Белград и Прищина да наберат скорост, опозиционните партии в Косово ще направят пореден опит да сложат червени линии за президента Хашим Тачи в диалога със Сърбия, а дори и лидерите на управляващите партии са твърде разтревожена за рисковете, пред които е изправена Прищина в диалога, съобщава на първа страница  косовският ежедневник Koha Ditore . \r\nПредседателят на местния парламент и лидер на Демократическата партия на Косово Кадри Весели е заявил, че вътрешните борби в Косово са довели до увеличаване на външните заплахи и засилване на ролята на Сърбия. Вестникът отбелязва още, че парламента е влязъл в криза на взимане на решения и нито един политически лагер не е успял да прокара парламентарните си инициативи за диалога със Сърбия. \r\nKoha Ditore пише също, че председателството на народното събрание ще се срещне в понеделник, за да реши дали да свика извънредна сесия за инициативата на президента Хашим Тачи за „размяна на територии“, или „корекция на границите“. \r\n***  Петнадесетдневният срок, който парламентът даде на правителството за изготвяне на проектоизмененията на Конституцията, след като на 19 октомври 90 депутати подкрепиха започването на процеса за промяна на Основния закон, изтича в събота. Според някои информации предложенията ще бъдат внесени в народното събрание още в понеделник, а според други това може да се случи в средата на тази седмица, пише  електронното издание на македонския вестник „Денешен“ . \r\nМеждувременно, както пише изданието, опозиционната ВМРО-ДПМНЕ се опитва да консолидира силите си за бъдещи действия, след като остана с по-малко народни представители, а някои от нейните десет депутатски групи вече не изпълняват изискванията на правилника за работа на парламента, според който всяка една група трябва да има най-малко пет депутати. Партията обяви, че в понеделник ще внесе в законодателното събрание проектозакона за амнистия на всички замесени в събитията в македонския парламент от 27 април м.г. \r\nГоворителят на правителството Миле Бошняковски миналата седмица в изявление пред МИА заяви, че все още продължава координацията около гласуването на конституционните промени. \r\n„В момента, когато те са в писмена форма, ще бъдат представени пред обществото и внесени в парламента за финализиране“, заяви Бошняковски, без да уточнява кога ще се случи това. \r\n*** Първият полк, въоръжен със системи „Авангард“ – междуконтинентални балистични ракети с хиперзвуков маневриращ боен блок – ще застъпят на бойно дежурство до края на 2019 година, съобщи за  ТАСС  източник от руския военно-промишлен комплекс. \r\n„Директивният срок за застъпване на главния полк на бойно дежурство е края на 2019 година.Първоначално в неговия състав ще има минимум два комплекса, но в бъдеще броят им ще нарасне до щатната численост – шест“, заяви събеседникът на руската агенция. \r\nТой добави, че действащата държавна програма за въоръжение предвижда разполагането на два ракетни полка със системи „Авангард“ до 2027 година. \r\n„Срокът на разполагане и застъпване на бойно дежурство на два полка, в чийто състав ще има по шест пускови установки е 2027 година. За окомплектоването на тези полкове в Държавната програма за въоръжаване са включени 12 ракети УР-100Н УТТХ, всяка от които ще бъде снабдена с планиращ хиперзвуков боен блок“, разказа събеседникът на агенцията. \r\nИ двата блока, според официалното съобщение от Министерството на отбраната на Русия, ще влязат в състава на Краснознаменната ракетна дивизия, разположена в Оренбургска област. По думите на източника, решението за разполагане само на два блока не е окончателно. „Всичко ще зависи от обстановката по света“, добави източникът, \r\nПриемането на системите „Авангард“ на въоръжение се очаква, по думите на източника, в края на 2018 и началото на 2019 година. „В съответствие с установената процедура, преди приемането на въоръжение се предвижда изпълняването на контролен пуск на носителя на планиращия боен полк – ракетите УР-100Н УТТХ. Но, отчитайки проведените по-рано усшешни изпитания на самия блок и наличието на надеждни и отдавна отработени ракети е възможно този пуск да не бъде проведен“, отбеляза събеседникът на ТАСС. \r\n***  Шестима души са пострадали след бой между група гърци и група албанци в източното атинско предградие Геракас през нощта срещу понеделник, съобщава  електронното издание на вестник Protothema . \r\nСпоред първоначалната информация, сбиването е станало в градинка на ъгъла на улици Домокос и Геракас, като полицията е намерила пистолет на мястото. \r\nТрима от пострадалите са откарани в болница Сисманолио, а другите трима в болницата Черен кръст (Еритрос Ставрос). \r\nПравозащитните органи разследват дали сбиването е предизвикано от убийството на гръка Константинос Кацифас от албанската полиция в Албания в неделя. \r\nЕдин от пострадалите има рана от огнестрелно оръжие, докато другите са били наръгани. \r\n*** Централните, източните и южните региони на Европа трябва да засилят сътрудничеството помежду си и да осъществят проекти, които да подобрят енергийната сигурност на региона, заяви министърът на външните работи на Унгария Петер Сиярто на Евразийския енергиен форум в Белград, пише  електронното издание Hungary Today . \r\nСиярто определи сигурността на енергийните доставки, като едно от най-големите глобални предизвикателства днес, като отбеляза, че това винаги е бил ключов въпрос за Централна Европа. \r\nСпоред него, има четири принципа, които Европа трябва да спазва по отношение на енергийната сигурност. Сред тях са, отчитането на интересите на страните от Централна и Източна Европа, когато се взимат решения за енергийни проекти, елиминирането на двойните стандарти, позволяване на страните да взимат самостоятелни решения относно източниците на енергия и мащабът на евразийско сътрудничество. Той призова също за диверсификация на енергийните източници в региона. \r\nЩо се отнася до двойните стандарти, Сиярто посочи, че западноевропейските страни рядко са критикувани за мерките, които предприемат, за да осигурят енергийната си сигурност, докато страните от Централна и Източна Европа често получават критики по този въпрос. Според него, трябва ясно да се демонстрира, че страните от Източна и Западна Европа трябва да бъдат третирани еднакво. \r\nСпоред външния министър на Унгария, исторически Централна Европа винаги е губила от конфликтите между Изтока и Запада. \r\n„Не е нахално да кажем, че повече не искаме да сме губещи“, подчерта той. \r\nМинистърът добави, че Унгария не иска да взима страната на Русия или САЩ, когато решава по въпроси, свързани с енергетиката, а се съобразява с интересите на унгарците. \r\n„Важно е да има баланс между Изтока и Запада“, смята Сиярто. \r\nПървият дипломат на Будапеща отбеляза също, че руският енергиен гигант „Газпром“ строи две линии на газопровода „Турски поток“, който често е мишена на критики, които той смята за „двойни стандарти и лицемерие“, защото най-големият енергиен проект на руската компания – „Северен поток 2“, се строи в Западна Европа. \r\n„Трябва да поискаме подобен проект да бъде позволен и за Централна Европа“, категоричен е Сиярто, който уточни, че това трябва да е газопровода „Турски поток“. Спроед него двата проекти са подобни, защото и в двата газта идва от Русия, и двата са на „Газпром“, а освен това и двата представляват алтернативен път за доставка на природен газ. \r\n„Ако Европейската комисия не се противопоставя на западноевропейския газопровод, тогава защо се противопоставя на този, планиран за по-малките Централноевропейски страни?“ – попита той. \r\n***  Албанската полиция в неделя е застреляла грък, след като той открил огън по служители на местните правозащитни органи, които свалили издигнатото от него гръцко знаме на военно гробище от Втората световна война в село Буларат, намиращо се на 6 км от границата между Албания и Гърция, пише  онлайн изданието на вестник Kathimerini . \r\nСпоред информация от албанските медии мъжът, идентифициран като 35-годишния Константинос Кацифас, е открил огън по полицаите с автомат Калашников, докато те сваляли знамето, издигнато на гръцко военно гробище. Това се случило в село, където живеят предимно гърци, които отбелязвали годишнината от влизането на Гърция във Втората световна война през 1940 година. \r\nКакто се твърди, Кацифас първо избягал в селото, като стрелял с оръжието си, а след това тръгнал към планините в опит да избегне арест, но скоро след това бил засечен от екип на албанските специални части, които свидетелстват, че 35-годишният мъж започнал да стреля по тях преди те да открият огън по него и да го убият. \r\nКацифас, чието семейство произлиза от северозападния гръцки град Йоанина, е роден и израснал в Буларат, но в последно време живял в Атина, пише изданието. Снимките в гръцките медии го показват облечен във военен камуфлаж с гръцко знаме в ръка. \r\nПолицията е потвърдила, че той е загинал след престрелката. \r\n***  Младшият партньор в управляващата коалиция на Германия – ГСДП, отправи ултиматум към канцлера Ангела Меркел и нейния Съюз (ХДС/ХСС) да постигне по-добри политически резултати до следващата година, иначе социалдемократите ще излязат от управлението. Това се случи на фона на загубите за двете партии в регионалните избори в провинция Хесен, предава  Reuters. \r\nХристияндемократическия съюз спечели вота в неделя с 27,2% от гласовете на избирателите, но това е спад с 11,1% от последните избори в Хесе през 2013 година, когато ХДС получи 38,3% от гласовете. \r\nГСДП се представи дори по-зле, като получи само 19,6% от гласовете на избирателите, сривайки се от 30,7% на вота през 2013 година и регистрирайки най-лошия си резултат в западната германска провинция от 1946 година. „Зелените“ също спечелиха точно 19,6%. \r\nЛидерът на социалдемократите заяви, че ще използва пътна карта, с която да измери прогреса на раздираната от вътрешни борби управляваща коалиция. \r\n„След това бихме могли да оценим изпълнението на тази пътна карта на съгласувания междинен преглед, когато ще можем ясно да видим дали това правителство е правилното място за нас“, заяви Налес пред журналистите. „Състоянието на правителството е неприемливо“. \r\nСпоред британската агенция посланието й е било ясно: ГСДП трябва да покаже видими резултати на своите поддръжници през следващата година, или партийните лидери ще излязат от коалицията с Меркел. \r\nВолкер Буфиер, настоящият премиер на провинция Хесен от ХДС заяви, че партията е постигнала целта си да води следващото правителство на региона, но добави: „Страдаме заради загубите“. \r\n„Посланието към управляващите партии в Берлин е: Хората искат по-малко караници и съсредоточаване върху важните проблеми“, заяви той. \r\nСпоред „Ройтерс“ слабият резултат на ХДС в Хесен, след като сестринската й партия Християнсоциалния съюз регистрира най-слабия си резултат в Бавария от 1950 година насам преди две седмици може да доведе неочаквано бързо до започване на дебата за това, кой ще наследи Меркел и кога. Тя е канцлер от 13 години. \r\nАгенцията коментира още, че слабостта на германския канцлер у дома може да ограничи възможностите й да води Европейския съюз във време, когато Съюзът е изправен пред Брекзит, бюджетна криза и вероятността десните партии да постигнат много високи резултати на изборите за Европейски парламент през май. \r\n***", "date": "2018.10.29", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/10/29/2583900/shumen-v-grada-shte-se-provede-11-ata-nauchno-prakticheska-konferentsiya-vodim-badeshteto-za-raka.html", "text": "В града ще се проведе двудневната 11-а Научно-практическа конференция „Водим бъдещето за ръка“. Тя започва днес и ще продължи през утрешния ден, съобщиха от  Регионалното управление на образованието - Шумен . Конференцията е организирана от Министерството на образованието и науката и Регионалното управление на образованието – Шумен, с подкрепата на кмета на Община Шумен и на областния управител. Откриването на конференцията е в 15.30 часа в зала „Проф. Венета Вичева“ на Общината. Ще бъдат изнесени три пленарни доклада, а от 18.00 часа в Младежкия дом ще се състои тържествен концерт с участието на деца от детски градини в града. На 30 октомври през първата половина на деня участниците и гостите на конференцията ще посетят детски градини в Шумен, а от 14.00 часа ще се представят докладите по трите тематични направления на конференцията. Резултатите от конференцията ще бъдат отчетени на 31 октомври от ръководителите на тематичните направления.", "date": "2018.10.29", "title": "Шумен: В града ще се проведе 11-ата Научно-практическа конференция „Водим бъдещето за ръка“"}
{"url": "http://www.focus-news.net/news/2018/10/29/2583902/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В предаването „Садово в сърцето на Тракия” на  Радио „Фокус” - Пловдив  днес ще говорим за организацията и подготовката за зимния сезон на Община Садово. Как ще се почистват и поддържат улиците? Колко са подготвените количества сол, луга и пясък? Има ли проблем с паркирани автомобили, които пречат на почистването? На тези и още въпроси отговаря зам.-кметът на Общината Петър Георгиев. Ще се разходим и до село Милево и ще проверим каква е подготовката за зимата там. В края на предаването ще ви разкажем за Футболен клуб „Садово“. \r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Водещ е Мария Русева.", "date": "2018.10.29", "title": "Акценти в предаването „Садово в сърцето на Тракия” на Радио „Фокус” - Пловдив"}
{"url": "http://www.focus-news.net/news/2018/10/29/2583894/reuters-visokopostaveni-iztochnitsi-ot-hds-tvardyat-che-na-kongresa-prez-dekemvri-mozhe-da-bade-izbran-nov-lider.html", "text": "Недоволството срещу лидерството на германския канцлер Ангела Меркел в нейния Християндемократически съюз става все по-открито след лошото представяне на регионалните избори в провинция Хесен и източници от партията заявиха, че се готвят да изберат нов лидер на конгреса на фракцията през декември, съобщава Reuters. \r\nНа регионалните избори в западната германска провинция Хесен в неделя ХДС получи 28% от гласовете на избирателите – с 11% по-малко от предишния вот през 2013 година, което е поредното доказателство за загубата на доверие към системните партии във ФРГ след парламентарните избори преди една година и регионалните избори в Бавария, където сестринската партия на ХДС – ХСС (Християнсоциалния съюз) регистрира най-слабия си резултат от 1950 година. \r\nКато последствие от тези резултати председателят на младшия коалиционен партньор Германската социалдемократическа партия (ГСДП) Андре Налес заплаши с излизане от управлението през следващата година, ако тя не демонстрира по-добри политически резултати. Състоянието на ГСДП е по-лошо и от това на Съюза (ХДС/ХСС). Подкрепата за социалдемократите се срина до най-ниските си нива от 1946 година. \r\n„Резултатите от изборите показват, че хората очакват обновление от ХДС“, заяви народният представител от партията Матерн фон Маршал пред вестник Stuttgarter. \r\nНеговият съпартиец Кристиян фон Щефен беше дори по-директен: „Имаме нужда от смислена програма с ясен път и нови лица“. \r\nВисокопоставен член на ХДС заяви пред „Ройтерс“, че лидерите на партията ще обсъдят възможността Меркел да преразгледа решението си да се кандидатира за преизбиране като председател на партията през декември. \r\n„Трябва да обсъдим това“, заяви неназованият член на Управителния съвет на ХДС пред британската агенция. Лидерите на ХДС ще се съберат идната неделя, за да подготвят конгреса през декември, когато партийните членове ще гласуват за нов председател. \r\nПревод и редакция:", "date": "2018.10.29", "title": "Reuters: Високопоставени източници от ХДС твърдят, че на конгреса през декември може да бъде избран нов лидер"}
{"url": "http://www.focus-news.net/news/2018/10/29/2583901/peycho-peychev-zam-kmet-na-varna-balgariya-e-svidna-prarodina-za-diasporata-ni-v-moldova-i-ukrayna.html", "text": "Българите в Украйна и Молдова пазят много съкровен спомен за страната ни. За тях България и прародина, за която те говорят с много мили и топли думи. Страната е изключително свидна за тях. Това каза в интервю за  Радио „Фокус“ – Варна  зам.-кметът на града Пейчо Пейчев, който е бил дипломатически представител на страната ни в Молдова. По думите му Денят на бесарабските българи – 29 октомври е много важен за диаспората в Молдова и Украйна. „На тази дата се честват повече от 200 години, откакто е станало това голямо преселение на една голяма българска общност. Големи маси народ са се изселили с цел да запазят българщината, българския си корен и православието, спасявайки се от гоненията на турците“, обясни зам.-кметът Пейчо Пейчев. Той припомни, че в Молдова едно от селата с българско население е село Чадър с 400-годишна история. Според негов Прутската зона, около поречието на река Прут около град Льова, също има много български села. „В Приднестровието се намира едно от най-големите български села Паркани, над 12 000 българи живеят в него. В Молдова българската общност е много пръсната, в Украйна също. Много голяма общност има в Одеса, в Тарутино, в Татарбунар, в Измаил, в Арциз. Това са все райони с преобладаващо българско население“, каза още Пейчо Пейчев. По думите му Болград е център на българската общност в Украйна. Във всички тези райони на 29 октомври се празнува съвместно с църквата и българските училища. Акцентира се върху историята, спомените от времето на изселването. „Във всяко семейство се пазят много старателно спомените от времето назад. В много къщи има създадени кътове, музейни сбирки, почти всички семейства са направили изследване на родословните си дървета и са успели да намерят връзката с България“, обясни Пейчо Пейчев. \r\nДиана СТОЕВА", "date": "2018.10.29", "title": "Пейчо Пейчев, зам.-кмет на Варна: България е свидна прародина за диаспората ни в Молдова и Украйна"}
{"url": "http://www.focus-news.net/news/2018/10/29/2583904/dots-presiyan-burgov-psiholog-namalyavaneto-na-slanchevata-svetlina-i-po-kasite-dni-sa-osnovnite-prichini-za-esennata-depresiya.html", "text": "Намаляването на слънчевата светлина и по-късите дни са основните причини за есенната депресия. Това каза за  Радио „Фокус“ – Велико Търново  психологът доц. Пресиян Бургов. Той уточни, че проблемът с т.нар, есенна депресия или сезонно адаптивно разстройство, е доста спорен. Според Бургов някои специалисти изобщо отричат съществуването им. По думите му е факт, че депресивните състояния се увеличават през есента и пролетта. „Като сериозност на проблема – тя зависи от това колко дълго продължава състоянието. Обикновено депресивната симптоматика или „нормалната депресия“, да кажем, обикновено варира не повече от две седмици. Проблемът идва тогава, когато симптомите се усложнят и станат по-тежки. Появяват се проблеми с храненето, например, или усилване на чувството за отчаяние и безнадеждност. Тогава проблемът става по-сериозен и се доближава до клиничните депресии, които са по-тежки. Но за т.нар. сезонни депресии не можем да твърдим нещо подобно. Те са по-скоро по-леки депресивни състояния“, коментира психологът. Симптомите включват апатия, потиснато настроение, загуба на интереси, нежелание за физическа активност. Според експертите, обикновено, хората сами излизат от тези състояния, без нужда от консултация с психолог или някакво медикаментозно лечение. Обикновено периодът на продължение е около седмица – две. \r\n„По-високата физическа активност, повече часове навън и правилното хранене могат да помогнат за бързото излизане от леките депресии. В това число влиза и т.нар. есенна депресия\", каза още Бургов. Той уточни, че в менюто трябва да има повече плодове и зеленчуци. „Що се отнася до това какви са начините, за да се излезе от това състояние или то да премине по-леко, те са свързани с по-обикновени неща като да се правят повече разходки на слънце. Хубаво е, макар и с усилие на волята, да се проявява някаква физическа активност, тоест човек да не се застоява вкъщи. Другото важно е да се направи някаква структура за деня, тоест на дейностите, които предстои да бъдат свършени. Трябва да се повиши активността, да се стои повече навън – на свеж и чист въздух“, обясни психологът. Той допълни, че при по-дълга продължителност на симптомите или тяхното усложняване консултацията с психолог става задължителна. В редки случаи, когато проблемите са сериозни, е необходима среща и с психиатър. \r\nЛуиза ТРАНЧЕВА", "date": "2018.10.29", "title": "Доц. Пресиян Бургов, психолог: Намаляването на слънчевата светлина и по-късите дни са основните причини за есенната депресия"}
{"url": "http://www.focus-news.net/news/2018/10/29/2583906/pazardzhik-tsenite-na-gorivata-se-povishiha-s-okolo-040-lvl-samo-za-dva-mesetsa-v-oblastta.html", "text": "Масово повишение на цените на горивата се наблюдава в повечето бензиностанции в Пазарджик и областта последния месец, показа репортерска проверка на  Радио „Фокус” – Пазарджик . Към момента цената на бензин А-95 в повечето обекти за горива е 2.38 лв./л, а на газта – 1.09 лв./л. Дизелът е на цена от 2.42 лв./л, а бензин А-98 се търгува за 2.64 лв./л. Най-високите цени на горивата в Пазарджик в някои обекти са: за бензин А-95 – 2.44лв./л, за бензин A-98 – 2.73 лв./л, дизел – 2.46 лв./л, за газ – 1.14 лв./л и метан – 1.41 лв./л. На няколко места, предимно в малките селища, бензин А-95 струва 2.10 лв./л. Общо 16 са бензиностанциите на територията на областния град, където ежедневно зареждат гориво по около 4 500 клиенти на обект. Повечето бензиностанции в града дават и подарък на клиентите си при зареждане на 20 литра гориво. \r\nАлбена ЖИЛЕКОВА", "date": "2018.10.29", "title": "Пазарджик: Цените на горивата се повишиха с около 0.40 лв./л само за два месеца в областта"}
{"url": "http://www.focus-news.net/news/2018/10/29/2583909/stara-zagora-blizo-100-signala-sa-registrirani-na-goresht-telefon-na-obshtinata-za-perioda-ot-26-do-28-oktomvri.html", "text": "На безплатния „горещ телефон“ на Община Стара Загора - 0800 157 37, от 26 до 28 октомври, са отчетени близо 100 сигнала. Това съобщиха от пресцентъра на  Общината . Граждани са подали информация за около 40 неправилно паркирани МПС. Информация е получена за ПТП с каруца при изхода на Стара Загора в посока АМ „Тракия“. При произшествието е пострадал кон. Съобщено е за падаща мазилка от южната част на фасадата на блок №23 в кв. „Казански“. При проверка е установено, че има нужда от мерки на етажната собственост, за да се избегнат инциденти. Оплакване е постъпило за неспиране на автобусна спирка от шофьор на градския транспорт по Линия №13 – кв. „Зора“ – кв. „Железник“. Установено е нарушение от водача. Санкцията е спрямо Вътрешния правилник на дружеството. По сигнал е извършена проверка и съставен Акт за установяване на административно нарушение на водач на тежкотоварен автомобил, който е компрометирал шахта на тротоара, минавайки през нея, на пресечката на ул. „Цар Калоян“ и „Екзарх Антим I”. За бездомни кучета е съобщено в района на площад „Берое“. Информацията за насочена към Общинския приют за безстопанствени животни. Извършени са проверки и по сигнали за шум от строителни дейности и неспазване на часовия диапазон за домашни ремонти. Зачестяват оплакванията за струпване на строителни и едри битови отпадъци около контейнерите за смет. След получена информация на Горещия телефон е отремонтирано улично осветление, обезопасени са шахти.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.10.29", "title": "Стара Загора: Близо 100 сигнала са регистрирани на „горещ телефон“ на Общината за периода от 26 до 28 октомври"}
{"url": "http://www.focus-news.net/news/2018/10/29/2583910/pazardzhik-9-godishno-momche-e-postradalo-pri-paten-intsident-v-grada.html", "text": "9-годишно момче е пострадало при пътен инцидент в Пазарджик в края на миналата седмица, съобщиха от  ОДМВР - Пазарджик . Случаят е регистриран на улица в областния град. Деветгодишното дете излязло от входа на блока, в който живее, като пресякло улицата без да се огледа. Така се ударил в страничното огледало на преминаващ лек автомобил „Фиат“, управляван от 65-годишен жител на село Ивайло. Детето е настанено в МБАЛ - Пазарджик с фрактура на лявата ръка. Алкохолната проба на водача е отрицателна. На мястото е извършен оглед от дежурна група при РУ - Пазарджик, води се дознание.", "date": "2018.10.29", "title": "Пазарджик: 9-годишно момче е пострадало при пътен инцидент в града"}
{"url": "http://www.focus-news.net/news/2018/10/29/2583903/poveche-ot-chetiri-chasa-prodalzhava-aktsiyata-na-spetsializiranata-prokuratura-v-darzhavnata-agentsiya-za-balgarite-v-chuzhbina.html", "text": "Повече от четири часа продължава акцията на Специализираната прокуратура в Държавната агенция за българите в чужбина, предаде репортер на  Агенция \"Фокус\" . По неофициална информация, разследването е във връзка с подаден сигнал за корупция в институцията и в рамките му е задържан председателят на дружеството Петър Харалампиев, както и 20 служители от ведомството с обвиненение за издаване на българско гражданство на лица с чуждестранен произход. Основно документи са били издавани на граждани от Молдова и Украйна, като цената на един екземпляр е варирала от над 5 000 евро. Към момента официалните органи не са съобщили информация за разследването, но се очаква това да стане по-късно през деня. В сградата на Държавната агенция за българите в чужбина процесуално-следствените действия продължават. По тази причина работната дейност на институцията е спряна.  \r\nДаяна ДЮЛГЕРОВА", "date": "2018.10.29", "title": "Повече от четири часа продължава акцията на Специализираната прокуратура в Държавната агенция за българите в чужбина"}
{"url": "http://www.focus-news.net/news/2018/10/29/2583908/tsvetan-tsvetanov-gerb-zakonat-za-kibersigurnost-shte-vleze-v-plenarna-zala-tazi-sedmitsa.html", "text": "Законът за киберсигурност ще влезе в пленарна зала тази седмица. Това каза председателят на ПГ на ГЕРБ и зам.-председател на партията Цветан Цветанов пред журналисти, предаде репортер на  Агенция „Фокус“ . „По Закона за защита на личните данни, работната група работи активно, за да може текстовете и законодателството, което приемем да съответстват изцяло на европейското и да можем да покрием критериите, за да няма наказателни процедури към страната ни и същевременно да гарантираме защитата на личните данни на българските граждани. България, както всички останали европейски държави, трябва да приеме такова законодателство“, уточни той. „Що се касае до Закона за киберсигурност – там вече стартират наказателни процедури към държавите членки, които не са приели подобен тип законодателство“, обясни Цветанов. \r\nЦветелин ДИМИТРОВ", "date": "2018.10.29", "title": "Цветан Цветанов, ГЕРБ: Законът за киберсигурност ще влезе в пленарна зала тази седмица"}
{"url": "http://www.focus-news.net/news/2018/10/29/2583914/sport-tsska-vdigna-tsenite-na-biletite-za-domakinskite-sreshti.html", "text": "ЦСКА пусна билетите за осминафиналната среща от турнира за Купата на България, който ще се играе от 19:00 часа във вторник на стадион „Българска армия“. За изненада на мнозина въпреки липсата на успехи и подобрения по съоръжението в Борисовата градина цените на пропуските са увеличени чувствително, като билет за Сектор „Г“ вече ще струва 10 лева, вместо 5, за сектор „В“ – 15 лева, вместо 10, а за сектор „А“ пропуските ще са на стойност 20 лева, вместо досегашните 15. Цената за VIP ложата остава непроменена – 150 лева.", "date": "2018.10.29", "title": "Спорт: ЦСКА вдигна цените на билетите за домакинските срещи"}
{"url": "http://www.focus-news.net/news/2018/10/29/2583913/kmetat-na-plovdiv-ivan-totev-raboti-se-aktivno-po-izpalnenieto-na-proekta-za-nay-noviya-bulevard-severen.html", "text": "Работи се активно по изпълнението на проекта за най-новия булевард в Пловдив – „Северен”. Това съобщи пред журналисти кметът на Пловдив Иван Тотев, предаде репортер на  Радио „Фокус”- Пловдив . В момента са приключили отчуждителните процедури при кръстовището на \"Кауфланд\". Продължава работата по придобиване на имоти от общината по продължението на моста на Адата. Работи се по процедура за отчуждаване имот на „Градски транспорт“ под Карловския надлез. По план там трябва да минават „ушите“ към надлеза. Междувременно общината е подготвила проект за кръгово кръстовище на бул.”България”, със светофари, за да се вземе строителното разрешение. „След това, на един по-късен етап, може би до месец април, ще изградим и кръговото кръстовище”, каза кметът. По думите му, завършеният булевард „Северен” ще бъде с кръгово кръстовище. В момента започва работа и по втория участък на булеварда, като целта е да той да бъде качен на Карловския надлез. „След тези дейности до голяма степен ще облекчим трафика през двете колела на Панаира и движението ще бъде разтоварено значително“, каза още пловдивският кмет. \r\nЦветана ТОНЧЕВА", "date": "2018.10.29", "title": "Кметът на Пловдив Иван Тотев: Работи се активно по изпълнението на проекта за най-новия булевард „Северен”"}
{"url": "http://www.focus-news.net/news/2018/10/29/2583912/rayka-hristova-regionalna-biblioteka-dimitar-talev-spechelihme-proekt-za-programa-balgarskite-biblioteki-i-tsentrove-za-chetene-i-informiranost.html", "text": "Спечелихме проект за програма „Българските библиотеки и центрове за четене и информираност“. Това каза за  Радио „Фокус“ – Пирин  Райка Христова, директор на Регионална библиотека „Димитър Талев“ – Благоевград. Тя уточни, че стойността на проекта е 8 200 лева. „Очакваме парите да бъдат преведени от Министерство на културата и до месец се очаква да влязат много нови книги в библиотеката, до които ще могат да се докоснат, както нашите нови, така и редовни читатели“, каза още Райка Христова. Тя съобщи, че библиотеката участва и по проекта „Еразъм+“, който е свързан със знанията, уменията и иновациите. „Идеята му е да повиши качеството на неформалното образование в обществените библиотеки. Проектът се финансира от програмата. Във връзка с това аз и компютърния специалист на библиотеката, бяхме на едноседмично обучение в Холандия, като се върнахме с много впечатления от там“, каза още Райка Христова. \r\nДенис НИКИФОРОВ", "date": "2018.10.29", "title": "Райка Христова, Регионална библиотека „Димитър Талев“: Спечелихме проект за програма „Българските библиотеки и центрове за четене и информираност“"}
{"url": "http://www.focus-news.net/news/2018/10/29/2583916/komisar-mariya-gabriel-realiziraneto-na-tsifroviya-edinen-pazar-e-predvaritelno-uslovie-da-varnem-evropa-kato-lider-v-svetovniya-tsifrov-sektor.html", "text": "Стойността  на сектора на информационните и комуникационни технологии за икономиката на Европа е нараснала близо 4 пъти през последното десетилетие. Най-високият растеж с добавена стойност в сектора сред държавите членки на ЕС се отбелязва в три държави и една от тях е България наред с Люксембург и Полша. Това заяви българският еврокомисар по цифровата икономика и общество Мария Габриел при откриването на конференцията \"Технологии и цифров единен пазар: възможности и предизвикателства\". Форумът предостави поле за обмен на мнения и идеи за засилване на цифровото лидерство на Европа, за да могат гражданите и бизнеса да се възползват от всички преимущества, предоставяни от цифровизацията, съобщава  пресслужбата на Европейската комисия  . \r\nВеднага след откриването, комисар Мария Габриел очерта измеренията на цифровия единен пазар, постигнатото до момента и оставащите предизвикателства пред европейското лидерство в цифровизацията. Тя наблегна на няколко ключови постижения с положително влияние върху почти всеки сектор на икономиката, публичните услуги, предприятията и ежедневието на гражданите. \"ЕС създаде най-високите стандарти в света за защита на данните и затова имаме същата амбиция за неприкосновеността на електронните съобщения. Премахването на тарифите за роуминг доведе до това, че европейците ползват мобилни данни в чужбина над пет пъти повече и 2,5 пъти повече, що се отнася до обажданията\", отчете българският еврокомисар. По отношение на текущите инициативи, Мария Габриел акцентира на предстоящото премахване на необоснованото блокиране на географски принцип на онлайн продажбите от края на тази година, пакета мерки за киберсигурност, инициативата за европейски суперкомпютър, мерките срещу дезинформацията онлайн и незаконното съдържание в интернет, подкрепата за МСП и стартъпите – все инициативи, които да увеличат ползите от цифровизацията за гражданите и бизнеса. \r\nНаред с ползите, комисарят отбеляза предизвикателствата, пред които цифровата трансформация изправя пазара на труда, неприкосновеността и сигурността. \"Европа остава лидер в научно-развойната дейност – 20% от нея се случва на европейска територия. В същото време обаче не успяваме да превърнем това в лидерство при пазарните иновации и предприемачеството. Трябва да инвестираме повече в ключови области като киберсигурността, цифровите умения, изкуствения интелект, цифровизирането на предприятията, за да засилим нашата способност да се конкурираме с големи пазари като американския и китайския\", отбеляза Мария Габриел. Според нея анализът на големи обеми от данни, съчетан с изкуствен интелект и необходимите изчислителни мощности, може да подобри начина, по който се проектира, произвежда и доставя един продукт или услуга. Подобряването на сфери като здравеопазването, транспорта, енергетиката или публичните услуги също зависи до голяма степен от внедряването на иновации и цифрови технологии.  \r\n\"Цифровият единен пазар е съвместен проект, чийто успех зависи от усилията на многото отговорни играчи. Нуждаем се от приноса на техническите и академичните среди, на гражданите и бизнеса, за да гарантираме, че ще бъдем подготвени да приспособим своя подход към скоростта на развитие на цифровите технологии. Но  за това се нуждаем от достатъчно средства. Включването в дългосрочния бюджет  2021-2027 г. на новата програма \"Цифрова Европа\" с предложен бюджет 9,2 милиарда евро и всички останали заложени средства за цифровизация на обща стойност 28 милиарда евро е предварително условие, за  да върнем Европа като лидер на световната цифрова сцена и гражданите и бизнеса да усетят реалните ползи от цифровата трансформация\", заяви българският еврокомисар по цифровата икономика и общество Мария Габриел.", "date": "2018.10.29", "title": "Комисар Мария Габриел: Реализирането на цифровия единен пазар е предварително условие да върнем Европа като лидер в световния цифров сектор"}
{"url": "http://www.focus-news.net/news/2018/10/29/2583917/burgas-v-kulturen-tsentar-morsko-kazino-se-provede-kragla-masa-po-povod-deynostta-na-kronoshpan-i-zamarsyavaneto-na-atmosferniya-vazduh.html", "text": "В Културен център „Морско казино“ се проведе кръгла маса по повод дейността на „Кроношпан“ и замърсяването на атмосферния въздух, предаде репортер на  Агенция „Фокус“ . На кръглата маса присъстваха Живко Табаков от ПП „Движение България на гражданите“ и други общински съветници и представители на политически партии, неправителствени организации и членове на Инициативен комитет. Беше обсъдена целта инициативата да се проведе местен референдум за дейността на „Кроношпан“ в Бургас. Въпросите за местния референдум са следните: Пречи ли ви по някакъв начин, че дейността на завод „Кроношпан“ се намира на територията на гр. Бургас? Искате ли Община Бургас да стартира разговори и процедури в сътрудничество с МОСВ, в рамките на техните компетенции, за изместване дейността на завод „Кроношпан“ извън населено място? Искате ли Община Бургас да сключи договор с независима международна организация за изготвяне пълен анализ на състава на въздуха в община Бургас и извършване на ежемесечен мониторинг чрез измерване показателите на вредните емисии във въздуха от същата организация? \r\nМария КУРТЕВА", "date": "2018.10.29", "title": "Бургас: В Културен център „Морско казино“ се проведе кръгла маса по повод дейността на „Кроношпан“ и замърсяването на атмосферния въздух"}
{"url": "http://www.focus-news.net/news/2018/10/29/2583918/ivan-totev-kmet-na-plovdiv-obshtinskiyat-savet-tryabva-da-obsadi-tri-varianta-za-nastilka-na-ploshtad-tsentralen.html", "text": "На свое заседание Общинският съвет в Пловдив трябва да обсъди три варианта за настилка на площад „Централен“ при ремонта му. Това съобщи пред журналисти кметът Иван Тотев, предаде репортер на  Радио „Фокус” - Пловдив . Тотев посочи, че в петък е имало разширен експертен съвет, в който са участвали представители на Съюза и Камарата на архитектите, както и заинтересовани граждански организации. Три са били най-коментираните решения. Първото е да се направи настилка, както община Пловдив предложи, второто е да има гранитна настилка само в рамките на Форума и третото е да има 100% гранитна настилка. Всички предложения имат и плюсове, и минуси. „Поехме ангажимент всички варианти да бъдат остойностени и да се внесат в Общинския съвет за последно решение“, каза кметът. \r\nСпоред кмета това няма да забави работата по ремонта на площада, тъй като в момента се работи по подлеза на ул. “Гладстон“. Ще трябва, обаче, решението да се вземе в рамките на един месец, тъй като ще трябва да се поръчват големи количества материали. \r\nЦветана ТОНЧЕВА", "date": "2018.10.29", "title": "Иван Тотев, кмет на Пловдив: Общинският съвет трябва да обсъди три варианта за настилка на площад „Централен“"}
{"url": "http://www.focus-news.net/news/2018/10/29/2583920/vecherne-novosti-sarbiya-vladimir-putin-podpisa-ukaz-za-nagrazhdavane-na-aleksandar-vuchich-s-orden-sveti-aleksandar-nevski.html", "text": "Президентът на Русия Владимир Путин е подписал указ за награждаване на сръбския държавен глава Александър Вучич с орден „Свети Александър Невски“, съобщава  белградския ежедневник „Вечерне Новости“ . \r\nТова е най-голямо признание се дава отново на сърбин след близо 100 години и според изданието говори за отношенията между руския лидер и сръбския президент. \r\nПоследният лауреат е добре известният бивш сръбски премиер Никола Пашич, а досега подобно признание са получавали още граф Сава Владиславич Рагузински, барон Петър Дука (сръбски генерал в Хабсбургската войска), княз Никола Петрович Ниегош, крал Милан Обренович и крал Александър Караджорджевич (като престолонаследник). \r\nПревод и редакция:", "date": "2018.10.29", "title": "„Вечерне новости“ (Сърбия): Владимир Путин подписа указ за награждаване на Александър Вучич с орден „Свети Александър Невски“"}
{"url": "http://www.focus-news.net/news/2018/10/29/2583915/sofiya-sluzhiteli-na-spetsializiranata-prokuratura-iznesoha-ot-darzhavnata-agentsiya-za-balgarite-v-chuzhbina-dva-kodirani-kompyutara-i-plikove-s-dokumenti.html", "text": "Служители на Специализираната прокуратура изнесоха от Държавната агенция за българите в чужбина два кодирани компютъра и пликове с документи, предаде репортер на  Агенция \"Фокус\". \r\nПовече от четири часа продължава акцията на Специализираната прокуратура в Държавната агенция за българите в чужбина. По неофициална информация е задържан председателят на дружеството Петър Харалампиев, както и 20 служители от ведомството с обвинение за издаване на българско гражданство на лица с чуждестранен произход. \r\nДаяна ДЮЛГЕРОВА", "date": "2018.10.29", "title": "София: Служители на Специализираната прокуратура изнесоха от Държавната агенция за българите в чужбина два кодирани компютъра и пликове с документи"}
{"url": "http://www.focus-news.net/news/2018/10/29/2583921/burgas-targovski-obekt-v-grada-e-bil-evakuiran-zaradi-signal-za-bomba.html", "text": "Търговски обект в града е бил евакуиран заради сигнал за бомба. Това каза за  Радио „Фокус” – Бургас  говорителят на ОДМВР – Бургас Цветелина Рандева. „В 11.32 часа в Пето Районно управление – Бургас е получено съобщение от възрастна жена за това, че двама непознати мъже ѝ заявили, че в магазин в град Бургас има поставена бомба“, посочи Рандева. По думите ѝ районът около търговския обект е отцепен, служителите и клиентите са изведени и е започнала щателна проверка, като съмнителни вещи или предмети не са открити. „Управителят на магазина е подписала протокол за поемане на отговорност, като обектът продължи да работи с нормален ритъм“, допълни Цветелина Рандева. Работата по случая продължава от служителите на Пето Районно управление – Бургас. \r\nМария КУРТЕВА", "date": "2018.10.29", "title": "Бургас: Търговски обект в града е бил евакуиран заради сигнал за бомба"}
{"url": "http://www.focus-news.net/news/2018/10/29/2583922/haskovo-narodni-sabori-se-provedoha-v-selata-ustrem-i-balgarska-polyana.html", "text": "Димитровденски народни събори в селата Устрем и Българска поляна събраха близки и познати, обединени от любовта към родното село. Много гости на събора посрещна кметът на Устрем Христо Илчев. Това съобщиха от пресцентъра на  Община Тополовград . Събитието уважиха народният представител от ГЕРБ д-р Георги Станков, председателят на Общинския съвет - Тополовград Васил Сяров, председателят на читалището в Тополовград Трифон Ламбов, Красимира Ятакчиева - н-к отдел „Хуманитарни и социални дейности“ в Общинската администрация. Народният представител д-р Георги Станков поздрави устремци за ентусиазма, с който обновяват своето село. „Важно за хората е традиционните събори да бъдат съхранени. Защото това е единственият ден в годината, когато от близо и далеч в селото се прибират местните хора, срещат се близки, роднини, приятели и така укрепват родовите връзки. Няма по-важно от здравата родова памет”, коментира депутатът д-р Георги Станков. Той проведе официална среща с кмета на селото, на която се коментираха въпроси за подадените проекти за центъра на Устрем, за необходимостта от физкуртурен салон и други, разговаря с местни жители на планинското село.  \r\nПоздравителен адрес за събора устремци получиха от кмета на Общината Божин Божинов. В неделния ден света божествена литургия в храм „Св.Димитър“ отслужи агатополски епископ Иротей, в която се включиха  свещеници от епархията. Раздаден бе и курбан за здраве. Два дни в Устрем се проведоха културни и спортни събития. За доброто настроение допринесе радневският оркестър „Настроение“. На събора гостува и Мажоретният състав „Сияйни звезди“ от читалището в Тополовград.  \r\nТържествената част на събора в Българска поляна започна с приветствено слово на кметският наместник Станка Ставрева. Тя поздрави своите съселяни и гости, отправи пожелания за здраве и добри бъднини на селото. Поздравителен адрес за събитието изпрати кметът на общината Божин Божинов. В него се казва: „Нека този празник Ви събира всяка година, за да се съхрани обичта към свидното родно огнище! Бъдете горди с историята, културата и традициите на село Българска поляна! Нека днешният празник Ви зареди с мъдрост и вяра, сила и воля, дух и единство, за да правите възможното за създаване на по-добър живот в общия Ви дом – село Българска поляна!“ Полянци и гостите им повеселиха оркестър „Старозагорски ритми“ със солистка Петя Гочева и любителски състави от село Черепово.", "date": "2018.10.29", "title": "Хасково: Народни събори се проведоха в селата Устрем и Българска поляна"}
{"url": "http://www.focus-news.net/news/2018/10/29/2583923/plovdiv-nagradiha-s-pocheten-znak-za-horata-s-dobri-sartsa-lekarite-koito-spasiha-patsientite-na-urologichnoto-otdelenie-v-umbal-sv-georgi-ot-pozhar.html", "text": "Областният управител Здравко Димитров награди с почетния знак – медал „За хората с добри сърца“ д-р Тодор Горанов и медицинската сестра Варта Шопова от УМБАЛ „Св. Георги“, за проявения героизъм и саможертва при спасяването на 52-ма пациенти от отделението по урология. Това съобщиха за  Радио „Фокус“ - Пловдив  от Областната администрация. С бързата си и адекватна намеса, двамата медици предотвратиха жертви по време на пожара, който избухна в най-голямата болница в Пловдив в нощта на 3 срещу 4 октомври. Урологът д-р Горанов е на 27 години, а медицинската сестра Варта Шопова е 25 годишна. \r\nНаградата „За хората с добри сърца“ е учредена от Георги Найденов, изпълнителен директор на фондация „Помогни на нуждаещите се” и се присъжда на личности, допринесли със своята обществено-полезна дейност за хуманното развитие на гражданското общество. \r\nОбластният управител поздрави медицинския екип за проявената смелост и доблест в критичната ситуация, в която те са запазили самообладание и са реагирали адекватно, извеждайки болните от отделението, след което са започнали сами да гасят избухналия пожар. „Аз съм изключително горд от постъпката на тези млади хора. Когато има героизъм в мирно време, трябва да отдадем заслуженото на онези, които са го извършили. Нека обществото не забравя, че добротата не трябва да е анонимна. Благодаря ви от името на Областна администрация и лично от свое име, и пожелавам много бъдещи успехи в отговорната професия, която упражнявате“, каза в приветствието към отличените областният управител Здравко Димитров. \r\nТой връчи и акредитационно писмо на преподавателя по литература д-р Галина Димитрова, с което фондацията „Помогни на нуждаещите се” я удостоява със званието Посланик на добра воля в Европа, Азия, Африка и Америка. \r\nЦветана ТОНЧЕВА", "date": "2018.10.29", "title": "Пловдив: Наградиха с почетен знак „За хората с добри сърца“ лекарите, които спасиха пациентите на Урологичното отделение в УМБАЛ „Св. Георги“ от пожар"}
{"url": "http://www.focus-news.net/news/2018/10/29/2583924/tsvetan-tsvetanov-gerb-za-aktsiyata-v-dabch-imame-nuleva-tolerantnost-kam-vseki-koyto-zaema-otgovorna-pozitsiya-i-vliza-v-nyakakvi-shemi.html", "text": "Имаме нулева толерантност към всеки един, който заема определена отговорна позиция и влиза в някакви схеми. Това каза председателят на ПГ на ГЕРБ и зам.-председател на партията Цветан Цветанов пред журналисти по повод подозренията на прокуратурата, че от ДАБЧ издават български гражданства за определена сума пари, предаде репортер на  Агенция „Фокус“ . „Винаги много се е говорило за корупционни схеми, свързани с получаване на гражданство. Това е тема, която се дискутира в обществото от много дълго време. Това, което предприемат компетентните органи по случая е да покажат, че имаме нулева толерантност към всеки един, който заема определена отговорна позиция и влиза в някакви схеми, които биха могли да оронят престижа на страната ни. Докато не чуем какви са събраните доказателства, не смятам, че трябва да коментираме“, уточни той. „Ние като политици проявяваме изключително голяма подкрепа към подобни действия, за да може държавата да покаже, че се бори със всяко едно явление, което уронва престижа на институциите“, допълни Цветанов. \r\n„Доколкото имам информация, за тази агенция (ДАБЧ) „Обединени патриоти“ имаха свой кандидат, но не са го предложили, за да бъде закрилян“, заяви още той. „Ние ще подкрепим всяко едно действие, на всяка една институция, което е в посока законът да бъде над всякакви предпоставки за злоупотреби с него“, обясни той. По думите му вниманието не трябва да бъде фокусирано върху определена институция или ведомство, а трябва да бъдат обединени общите усилия, за да може управлението да бъде успешно.  \r\nЦветелин ДИМИТРОВ", "date": "2018.10.29", "title": "Цветан Цветанов, ГЕРБ, за акцията в ДАБЧ: Имаме нулева толерантност към всеки, който заема отговорна позиция и влиза в някакви схеми"}
{"url": "http://www.focus-news.net/news/2018/10/29/2583905/21-tv-makedoniya-izklyuchenite-ot-vmro-dpmne-formiraha-sobstvena-parlamentarna-grupa-v-makedonskiya-parlament.html", "text": "Осемте изключени депутати от ВМРО-ДПМНЕ за това, че гласуваха „за“ пристъпване към промяна на Конституцията на страната, информираха председателя на парламента Талат Джафери, че в бъдеще ще действат под нова парламентарна група, която се нарича „Независима депутатска група от ВМРО-ДПМНЕ и коалиция за по-добра Македония“, предава  скопският телевизионен канал „ТВ 21“ . \r\nВ нея ще членуват Елизабета Кънчевска-Милевска, Владанка Авирович, Зечир Рамчилович, Емилия Александрова, Нола Исмаиловска Старова, Кръсто Муковски, Сашо Василевски и Любен Арнаудов. \r\nПревод и редакция:", "date": "2018.10.29", "title": "„21 ТВ“ (Македония): Изключените от ВМРО-ДПМНЕ формираха собствена парламентарна група в македонския парламент"}
{"url": "http://www.focus-news.net/news/2018/10/29/2583925/vitseprezidentat-iliyana-yotova-shte-otkrie-v-sofiyskiya-universitet-mezhdunarodna-konferentsiya-posvetena-na-dvizhenieto-na-neobvarzanite-strani.html", "text": "На 30 октомври в Аулата на Софийския университет „Св. Климент Охридски“ от 10.00 часа вицепрезидентът Илияна Йотова ще открие международна конференция „Движението на необвързаните страни в многополюсния свят: неговата роля в поддържането и насърчаването на международния мир и сигурност“. Това съобщиха от  Прессекретариата на държавния глава .   \r\nВ създадената през 1961 г. организация участват 120 държави, които не са членки на военни блокове. Те представляват почти две трети от членовете на ООН и 55% от световното население.", "date": "2018.10.29", "title": "Вицепрезидентът Илияна Йотова ще открие в Софийския университет международна конференция, посветена на Движението на необвързаните страни"}
{"url": "http://www.focus-news.net/news/2018/10/29/2583919/dimitar-brachkov-kmet-na-obshtina-petrich-petrichani-vinagi-sa-bili-osobeno-chuvstvitelni-hora-imenno-na-tema-rodolyubie.html", "text": "Петричани винаги са били особено чувствителни хора именно на тема родолюбие. Това каза в интервю за  Радио „Фокус“-Пирин  Димитър Бръчков, кмет на Община Петрич. Той отбеляза, че Петрич се освобождава значително по-късно от другите части на България, и заради това усещането за българска принадлежност е било още по-силно, жаждата за свобода още по-голяма, самата свобода по-изстрадана. Кметът на Община Петрич посочи, че младите хора биват възпитавани в родолюбие и патриотизъм още в семейството, където тези корени са наистина дълбоки. По думите му участието на петричани в мероприятия, посветени на големите дати от историята ни, е доказателство, че родолюбивият дух е жив, че петричани познават историята си, че искат да заявяват националната си принадлежност пред света. Според Бръчков Петрич е един добре организиран и развит край на България, който е привлекателно място за инвестиции, в това число от съседните държави. Той уточни, че много гръцки, македонски, а от няколко години и шведската АВВ развиват успешно дейността си в общината. „Стремим се да докажем, че има смисъл в това да бъде избран Петрич и заради похвалното трудолюбие на хората и заради далновидността и предприемчивостта. Ние като местна управа оказваме необходимото съдействие,когато става въпрос за инвестиции. Същевременно за нас остава открит въпросът и за привличане на допълнителни инвеститори и разкриване на нови работни места, които биха способствали да задържим младите хора и да дадем сигурност и бъдеще“, каза още Димитър Бръчков. \r\nНатали СТЕФАНОВА", "date": "2018.10.29", "title": "Димитър Бръчков, кмет на Община Петрич: Петричани винаги са били особено чувствителни хора именно на тема родолюбие"}
{"url": "http://www.focus-news.net/news/2018/10/29/2583927/peycho-peychev-zam-kmet-na-varna-migratsionni-protsesi-zaplashvat-ot-asimilatsiya-obshtnostta-na-besarabskite-balgari-v-chuzhbina.html", "text": "„За съжаление тази българска общност, която се намира на територията на Молдова и Украйна, страда от общите проблеми, които съществуват в обществото. А това са големите миграционни процеси, които съществуват в съвременното общество. Голяма част от младите хора заминават в по-големите градове, защото не могат да намерят препитание и работа в населените места, където живеят“. Това каза в интервю за  Радио „Фокус“ – Варна  зам.-кметът Пейчо Пейчев, който е бил дипломатически представител на страната ни в Молдова. „Разбира се тези хора запазват своя дух, своето българско начало, но в голямата маса от други народности, те постепенно започват да се претопяват. Това е един много сериозен проблем – невъзможността да се запази идентичността. Разбира се в много голяма част от българските села постоянно се популяризират българските традиции и обичаи“, коментира Пейчо Пейчев. Според него в Молдова и Украйна с умиление може да се чуе езикът на Вазов и на Ботев. „Ролята на църквата е изключително силна. Те са силно вярващи хора. Това ги е съхранило. Това е достойно за уважение. Повече от 200 години, тези хора далече от нашата родина са успели да запазят българските традиции и обичаи. Изучаването на българския език е било общо взето в семейството“, допълни зам.-кметът. По думите му процесът за запазване на българските училища в Молдова и Украйна трябва да продължи с усилията на държавата. „Към момента проблемът е меко казано обезпокоителен, свързан с това, че в някои от българските села, вследствие на тези асимилационни и миграционни процеси българските училища започват да бъдат закривани“, обясни Пейчо Пейчев. По думите му Болградската гимназия може да служи за пример, защото в 150-годишната си история и е запазила своето съществено влияние за обучението на българите в региона. Той допълни, че в Одеса в момента се обсъжда възможността за откриване на гимназия. „При последното посещение на премиера преди около месец в Украйна, се обсъди този въпрос. Аз съм разговарял там по време на моите посещения с кмета на града. Той също подкрепя идеята, работи изключително добре с българската общност, има тесни контакти с българите там“, каза още зам.-кметът на Варна. \r\nДиана СТОЕВА", "date": "2018.10.29", "title": "Пейчо Пейчев, зам.-кмет на Варна: Миграционни процеси заплашват от асимилация общността на бесарабските българи в чужбина"}
{"url": "http://www.focus-news.net/news/2018/10/29/2583928/dobrich-hudozhestvenata-galeriya-predstavya-izlozhba-sol-za-zhivite-posvetena-na-poeziyata-na-yordan-krachmarov.html", "text": "Художествената галерия представя изложба „Сол за живите“, предаде кореспондент на  Радио „Фокус” – Варна . В изложбата участват 34 автори с 56 творби – рисунки и колажи, вдъхновени от поезията на Йордан Кръчмаров (1947-1986). Изложбата е по повод 70 години от рождението на добруджанския поет. Роден в село Гурково, отишъл си на 38 години, той е оставил вълнуващо поетично творчество, а лириката му е оценявана като значимо национално литературно явление. Изложбата е съпътствана с каталог на творбите, създаден по проект „Сол за живите“, финансиран от бюджета на Община град Добрич по Програмата за финансиране на граждански инициативи в полза на местната общности и  Кооперация - с. Гурково, с председател Тодор Моралийски. На пресконференция в Художествената галерия ще бъде представен каталогът. В изложбата участват художниците Андрей Даниел, Ангел Станев, Атанас Тотляков, Бисера Вълева, Божидар Тонев, Валентин Шалтев, Валери Чакалов, Велина Христова, Вера Пенева, Веселин Дамянов – Вес, Галина Иванова-Халачева, Георги Демирев, Георги Лечев, Гинка Димова, Даниел Дянков, Димитър Грозданов, Димитър Кулев, Дона Стоянова, проф. Димитър Чолаков, Евелина Ханджиева, Елена Панайотова, Киро Мавров, Красимир Трифонов, Матей Матеев, Митко Събев, Недко Недков, Пенка Димитрова-Дамбулова, Петър Петров, Румен Богданов, Славко Славков, Стелиян Стоянов, Стефан Лютаков, Христо Константинов, Цветан Казанджиев. Екипът на галерията отправя благодарност към всички, които даряват своите рисунки за обогатяване фонда на галерията в Добрич. Официалното откриване на изложбата е на 31 октомври от 17,30 часа. Творбите ще бъдат експонирани в две от залите на Художествената галерия. Изцяло със съдействие на неговите приятелите от Добрич излизат посмъртно поетичните книги на Йордан Кръчмаров „Нощен залив“ (1987), Сашо Серафимов, „Сол за живите“ (1992) ИК, съставители Елка Няголова и Сашо Серафимов, „Риза за Христос“ (1993) съставители Красимира Атанасова и Константин Младенов, „След XX века“, съставител Константин Младенов, и „Полюшвана от вятъра мишена“ (2008), съставител – Сашо Серафимов. През 2003 година излиза телевизионният документален филм  „Йордан Кръчмаров — един забравен поет“ с автор поета Владо Любенов. \r\nЖулиета НИКОЛОВА", "date": "2018.10.29", "title": "Добрич: Художествената галерия представя изложба „Сол за живите“, посветена на поезията на Йордан Кръчмаров"}
{"url": "http://www.focus-news.net/news/2018/10/29/2583930/spetsializiraniyat-nakazatelen-sad-shte-prochete-prisadata-po-deloto-sreshtu-bivshiya-ministar-na-vanshnite-raboti-daniel-mitov-i-zamestnika-mu-hristo-angelichin.html", "text": "Специализираният наказателен съд ще прочете присъдата по делото срещу бившия министър на външните работи Даниел Митов и заместника му Христо Ангеличин. Това съобщиха от пресцентъра на  Специализирания наказателен съд . Присъдата ще бъде оповестена от 6-ти състав в 16.30 часа днес.", "date": "2018.10.29", "title": "Специализираният наказателен съд ще прочете присъдата по делото срещу бившия министър на външните работи Даниел Митов и заместника му Христо Ангеличин"}
{"url": "http://www.focus-news.net/news/2018/10/29/2583911/24-vesti-makedoniya-zoran-zaev-shte-provede-konsultatsii-za-konstitutsionnite-promeni-s-osemte-izklyucheni-ot-vmro.html", "text": "В понеделник следобед в македонския парламент премиерът Зоран Заев, министърът на външните работи Никола Димитров и министърът на правосъдието Рената Десковска ще се срещнат с осемте изключени от опозиционната ВМРО-ДПМНЕ депутати за консултации във връзка с конституционните промени, потвърди пред  македонската медия „24 Вести“  високопоставен функционер от правителството. \r\nСпоред източника, представителите на правителството и осемте депутати ще се координират около условията, които поставиха бившите опозиционни народни представители, за да гласуват за отваряне на Конституцията .Те искат промени за усилване на защитата на идентичността, македонския език и употребата на термина Северна Македония за вътрешна употреба да бъде обвързана с членството в Европейския съюз. \r\nОчаква се да се те да обсъдят и т.нар. орган за помирение за събитията в македонския парламент от 27 април м.г. Според източници от депутатската група на бунтовниците от ВМРО-ДПМНЕ, те ще представят конкретно писмено предложения на премиера Заев и министрите, а очакванията са на срещата да присъстват и тримата обвинени депутати за гореспоменатите събития, въпреки че в понеделник Наказателният съд ще заседава по случая. \r\nПревод и редакция:", "date": "2018.10.29", "title": "„24 Вести“ (Македония): Зоран Заев ще проведе консултации за конституционните промени с осемте изключени от ВМРО"}
{"url": "http://www.focus-news.net/news/2018/10/29/2583933/dobrich-obshtinskite-savetnitsi-shte-razgledat-predlozhenie-za-zakupuvane-na-meditsinska-aparatura-za-dkts-i.html", "text": "Общинските съветници на редовното си заседание утре ще разгледат предложение за закупуване на медицинска апаратура за Диагностично консултативен център (ДКЦ) – I, предаде кореспондент на  Радио „Фокус” – Варна . Предложението е направено от зам.-кмета „Хуманитарни дейности“ д-р Емилия Баева. За нуждите на лечебното заведение ще бъдат закупени стерилизатор за амбулаторните кабинети и операционни сектори, приблизителната стойност на тази апаратура е 35 000 лв. с ДДС, също и електрокардиограф за манипулационна, неговата приблизителна стойност е 1 700 лв. с ДДС. Предвидено е също изграждане на система за видеонаблюдение с приблизителна стойност 3 000 лв. с ДДС. Закупуването на тези дълготрайни материални активи ще даде възможност за предоставяне на още по-качествена медицинска услуга на пациентите, а изграждането на системата за видеонаблюдение ще гарантира сигурността в района. Управителят на „ДКЦ – I Добрич” ЕООД е декларирал, че дружеството е в състояние да осигури финансовите средства за тези инвестиции. \r\nЖулиета НИКОЛОВА", "date": "2018.10.29", "title": "Добрич: Общинските съветници ще разгледат предложение за закупуване на медицинска апаратура за ДКЦ – I"}
{"url": "http://www.focus-news.net/news/2018/10/29/2583926/tass-generalniyat-sekretar-na-hds-kramp-karenbauer-shte-se-kandidatira-da-zameni-angela-merkel-nachelo-na-partiyata.html", "text": "Генералният секретар на Християндемократическия съюз (ХДС) Анегрет Крамп-Каренбауер има намерение да се кандидатира за поста председател на партията след освобождаването на длъжността от германския канцлер Ангела Меркел, съобщи германският телевизионен канал NTV, предава  ТАСС . \r\nИзборите за лидер на партията ще се състоят на конгреса на ХДС на 8 декември в Хамбург. По-рано медиите съобщиха, че Меркел има намерение да се оттегли от поста председател на ХДС след провала на регионалните избори в провинция Хесен. \r\nТАСС посочва, че Крамп-Каренбауер се смята за близък съратник на Меркел и ще бъде очевиден фаворит в гонката за поста председател на ХДС. Много наблюдатели я наричат „престолонаследница“ на канцлера, намеквайки за възможното й бъдещо изкачване по кариерната стълба. Тя бе избрана за генерален секретар през февруари т.г. и бе издигната от самата Меркел. \r\nПревод и редакция:", "date": "2018.10.29", "title": "ТАСС: Генералният секретар на ХДС Крамп-Каренбауер ще се кандидатира да замени Ангела Меркел начело на партията"}
{"url": "http://www.focus-news.net/news/2018/10/29/2583932/ivaylo-krachunov-borisov-i-arestite-i-obvineniyata-na-prokuraturata-pokazaha-che-nyama-nedosegaemi.html", "text": "Борисов и арестите, и обвиненията на прокуратурата показаха, че няма недосегаеми. Това каза Ивайло Крачунов, управител на информационна агенция Блиц, в разговор с Илиана Беновска в предаването „Беновска пита“ по „Канал 3“ и „Радио К2“, съобщиха от  екипа на предаването . \r\nВодещата Илиана Беновска покани в студиото госта си Ивайло Крачунов и зададе веднага своя въпрос дали ще има последица от искането на ДПС да има оставка на Валери Симеонов, ако няма оставка на Симеонов, то тогава на цялото правителство, а ако няма оставка на цялото правителство, „то позорът е за всички и за цялата страна“, така водещата цитира председателя на ДПС Карадайъ. \r\nИвайло Крачунов отговори, че предстои да се разбере какви конкретни действия ще предприеме ДПС и, че те ясно са изложили своите искания по отношение на вицепремиера Валери Симеонов. „Той от своя страна заяви, че няма да подава оставка в името на стабилността на правителството така, че аз лично не очаквам някакви трусове да се случат скоро“, заяви Крачунов. \r\n„Карадайъ заяви, че не изключва възможността да има и предсрочни избори“, попита водещата.  Събеседникът ѝ отговори, че според него предсрочни избори не биха били реални по-рано от догодина през октомври, когато са кметските избори. Той допълни също, че дотогава това би било пилеене на ресурси и на пари. „Няма ситуация, която да налага предсрочни избори на този етап. Кабинетът е стабилен“, коментира Крачунов. \r\nВодещата продължи с въпрос дали Валери Симеонов е полезен за България? Ивайло Крачунов коментира, че това е много общ въпрос, а Илиана Беновска заяви на свой ред, че това е много хубав въпрос и един политик трябва да бъде полезен на родината си и на своите избиратели. Събеседникът й заяви, че това го решават членовете на кабинета и министър-председателят дали той е полезен. „Неговите действия на моменти преминават добрия тон. В крайна сметка той се извини за постъпката си и се надяваме да има едно отговорно политическо поведение“, каза още Крачунов. \r\n„А защо никой не иска оставката на президента Румен Радев, който също много често преминава добрия тон и нарича България блато, както и, че в страната липсва осветеност, понякога иска „радиомълчание“, а друг път иска говорене“, попита водещата Илиана Беновска. Ивайло Крачунов отговори, че голяма част от политиците, вместо каузата да служат на България, влизат в редица локални конфликти. „Всеки ден си разменят задочни реплики, било то лидерите на партии или президентът, който напада кабинета в опит да натрупа личен рейтинг“, заяви още гостът. Водещата попита защо никой не поиска оставката на Радев, съпоставимо с искането на оставката на Симеонов по критерия – „минаване на добрия тон“? Ивайло Крачунов коментира, че отдавна българската политическа система е заприличала на едно блато. Илиана Беновска попита своя събеседник дали и той мисли ,като президента че е България е „блато“. Той отвърна, че няма реални действия, а само размяна на реплики. „Хората ги интересува да имат по-добри доходи, да няма увеличение на горивата и хранителните продукти, а не ги интересува какво е казал един политик на друг“, каза още Крачунов. \r\n„Права ли е Корнелия Нинова предлагайки своята „Визия за България“, която подчертавам, че не е минала на Национален съвет на БСП и в която Нинова заявява, че „има алтернатива за по-добър живот“, попита водещата Илиана Беновска. \r\nИвайло Крачунов коментира, че една опозиция винаги ще казва, че е алтернатива и ако няма такава, то тази опозиция няма място на политическата сцена. Той добави, че изборите през май месец за ЕП ще покажат дали има алтернатива и промяна на конфигурацията, защото те ще са генералната репетиция преди местните избори. Илиана Беновска попита дали той смята, че Корнелия Нинова ще успее да изтика Сергей Станишев от листата на евродепутатите. Гостът ѝ отговори, че това е тясно партиен въпрос и Станишев още не е заявил ясно своите намерения да оглави листата на Европейските социалисти. Водещата продължи, питайки, дали това би навредило на Станишев на изборите за пореден мандат на председател на Партията на европейските социалисти? Крачунов коментира, че Станишев е натрупал богат международен опит.  \r\n„Добре е да има уважение между политиците, а не постоянни ежби, от които потърпевши са гражданите“, каза още той. \r\n„Предният ни гост, Ани Пиринска, член на НС на БСП, заяви, че Корнелия Нинова не може да бъде ефективен и работещ за благото на България министър-председател,защото не е и ефективен лидер на БСП“, попита водещата Илиана Беновска. \r\nИвайло Крачунов отговори, че това го решават избирателите и това кой какво е казал той не би искал да коментира, тъй като не познава Ана Пиринска. Водещата каза на госта си, че това е дъщерята на Георги Пирински, който е член на НС на БСП и е инициирал подписката, която поставя на дневен ред пред Корнелия Нинова въпроса, че тя  пренебрегва уставната сила на Националния съвет на БСП и взема важни решения само в ИБ, което противоречи на устава на БСП. Г-н Крачунов отвърна, че на този етап Нинова е председател на втората по сила партия и сега са възможни много хипотези каква роля ще заеме за напред. „Политическата система е динамична. Виждаме как трима министри за един ден си отиват и идват нови. Същото е и с политическите партии“, коментира още той. Илиана Беновска поясни, че задава този въпрос, тъй като тази подписка срещу Корнелия Нинова поставя един шумен въпрос дали Нинова няма да бъде свалена като председател на БСП. Ивайло Крачунов заяви, че това е въпрос, който трябва да се обсъди от партията, а и било нормално дъщерята на Георги Пирински да мисли така, тъй като Нинова ясно е заявила, че няма да търпи „старите муцуни“ в БСП, а те правят и съответно ответна реакция. Водещата коментира, че Георги Пирински е достатъчно авторитетен, а събеседникът ѝ заяви, че е така, но е от времето на Тодор Живков. „Не може да има пожизнени личности от времето на Тодор Живков. Време е по-млади хора да влязат в българската политика.“ Беновска контрира Крачунов , че Пирински е историческа фигура в БСП и има огромна тежест и в партията и в ЕП. \r\n„Какво е твоето отношение за това, което каза главният прокурор Сотир Цацаров, че ще има още арести и още разследвания след арестите на Баневи, екстрадицията на Митьо Очите, търсенето на семейство Арабаджиеви и най-вече повдигнатото обвинение на Иво Прокопиев за приватизация и пране на пари“, попита водещата Илиана Беновска. Ивайло Крачунов коментира, че прокуратурата е показала ясна воля за борба срещу организираната престъпност в страната. „Видяхме, че няма недосегаеми и хора, които дълги години се измъкваха от правосъдието в момента има срещу тях повдигнати обвинения. Много хора се питат защо точно сега и дали това не е „лов на вещици“, но в крайна сметка това е добре да има конкретни и реални резултати срещу фигури, които допреди години бяха недосегаеми и се изплъзваха от българското правосъдие.“, каза още Крачунов. Илиана Беновска продължи със своите въпроси, като попита своя събеседник защо наистина се случват арестите сега и дали държавата е „спала“ досега? Той ѝ отговори, че такива разследвания изискват време и е процес, за който трябва да се съберат доказателства, както и време за прецизиране на обвинителни документи. \r\n„Премиерът заяви, че може би тези арестувани олигарси и с повдигнати обвинения също имат нужда от предсрочни избори и също, че те са продукт на БСП. Ще успее ли той да докаже, че БСП са виновниците на прехода“, попита водещата Беновска. Ивайло Крачунов коментира, че вината не е само в БСП, а това е така наречения кръг от „агнешки главички“ - бандитската приватизация. Водещата го попита дали говори за СДС и Иван Костов, а гостът потвърди. „Премиерът показа една голяма решителност да се разрови бандитската приватизация и в крайна сметка да има възмездие за виновниците и справедливост за българските граждани.“, каза още Крачунов. Илиана Беновска продължи с въпрос дали в крайна сметка след 30 години ще настъпи просветление и кой и защо се намира на съответното място? Събеседникът ѝ отговори, че се надява да има такова просветление в името на поколението, което идва и да се покаже, че има чувство за справедливост и хората, които са ограбвали ще получат своето справедливо наказание.  \r\nТака завърши предаването „Беновска пита“ в ефира на Радио К2 и Канал 3 на 28.10.2018 г.", "date": "2018.10.29", "title": "Ивайло Крачунов: Борисов и арестите, и обвиненията на прокуратурата показаха, че няма недосегаеми"}
{"url": "http://www.focus-news.net/news/2018/10/29/2583931/tsvetan-tsvetanov-gerb-protivorechiyata-v-koalitsiyata-sa-na-mezhdulichnostno-nivo-ne-na-politichesko.html", "text": "Противоречията в коалицията са на междуличностно ниво, не на политическо. Това каза председателят на ПГ на ГЕРБ и зам.-председател на партията Цветан Цветанов пред журналисти, предаде репортер на  Агенция „Фокус“ . „Трябва да отчитаме добрите неща, които се случват и същевременно да кажем, че имаме определени противоречия, които излизат на база нарушената комуникация, но не толкова от това, че имаме разминавания на секторните ни политики по изпълнение на 4-годишната ни управленска програма. Ако погледнем внимателно, всичко, което е възникнало като някакви спорове и противоречия не е било на база политики и кадрови решения, а на други, междуличностни отношения“, обясни той. Цветанов заяви убеденост, че българските граждани добре разбират какви са политиките, които управляващите са поели като ангажимент и какви са  резултатите от тях. Според него няма как БСП да бъде алтернатива. „Те с „Визия за България“ допълнително допринасят за това, че не могат да бъдат алтернатива. Не може една визия за България да няма строителство. Не може в една визия за България здравеопазването да ти бъде на някакъв връщащ се модел от преди десетилетия, а ние говорим за здравноосигурителни модели в развитите демокрации“, поясни председателят на ПГ на ГЕРБ. \r\n„Повече от всякога ние се нуждаем от една силна управленска воля, защото няма да можем да си изпълним ангажиментите пред избирателите за управленската програма. Вчерашното заседание на МС отвори възможност НС през сряда и четвъртък да можем да предвидим във съответните ресорни комисии гледането на бюджета по дадени ведомства и другата седмица съм убеден, че ще можем да направим първо гласуване на бюджета за 2019 година“, допълни още той. \r\nЦветелин ДИМИТРОВ", "date": "2018.10.29", "title": "Цветан Цветанов, ГЕРБ: Противоречията в коалицията са на междуличностно ниво, не на политическо"}
{"url": "http://www.focus-news.net/news/2018/10/29/2583929/varna-protestite-na-maykite-na-detsa-s-uvrezhdaniya-v-grada-prodalzhavat-i-utre.html", "text": "Протестите на майките на деца с увреждания във Варна продължават утре пред сградата на Община Варна в 19.00 часа. Това съобщи в интервю за  Радио „Фокус“ – Варна  Диана Димитрова, една от протестиращите майки на дете с увреждане. Настояването на протестиращите отново е за оставката на Валери Симеонов. „Не приемаме извиненията на вицепремиера, такова отношение на политик към български граждани не може да се толерира“, каза още Диана Димитрова. Във връзка с искането за премахване на ТЕЛК, тя коментира, че не е възможно процедурата да стартира толкова бързо. „Реформата е много дълбока, мисля, че в новите закони я има заложена тази индивидуална оценка, за която настояваме, и с това тя ще стане водеща, а не медицинската такава, каквато е ТЕЛК“, допълни още Диана Димитрова.", "date": "2018.10.29", "title": "Варна: Протестите на майките на деца с увреждания в града продължават и утре"}
{"url": "http://www.focus-news.net/news/2018/10/29/2583938/kmetat-na-plovdiv-ivan-totev-do-kraya-na-2019-g-v-grada-nyama-da-ima-hora-koito-da-prodavat-biletite-za-parkirane-po-ulitsite.html", "text": "До края на 2019 година в Пловдив няма да има хора, които да продават билетите за паркиране по улиците. Това каза пред журналисти кметът на Пловдив Иван Тотев, предаде репортер на  Радио „Фокус” - Пловдив . „На Колодрума ще направим първата система в Пловдив за платено паркиране, която да работи без служители на общината”, каза кметът. „В момента се разглеждат оферти от фирми за паркинг системи, които да бъдат устойчиви срещу вандализъм и да не изискват човешки фактор там, освен осигурено наблюдение там и за връзка с камери”, каза Тотев. По думите му, това ще бъде първият паркинг, който ще работи без служители на „Синя зона”.  Друга такава ще бъде поставена на бул. „Източен”, на „Шести септември” и на паркинга на ТЕЛК. „Имаме договори за закупуване на още 30 нови машини за „Синя зона”. За следващата година от бюджета ще бъдат отделени пари за още 30 паркомата”, каза Тотев. Той добави, че общината не е конкурентна в заплащането на служители за \"Синя зона\" и все по-трудно намира хора за това. „Това са процеси, които още вървят, и паркингите,в които инвестираме, ще бъдат платени дори цените да са преференциални”, добави Тотев. \r\nЦветана ТОНЧЕВА", "date": "2018.10.29", "title": "Кметът на Пловдив Иван Тотев: До края на 2019 г. в града няма да има хора, които да продават билетите за паркиране по улиците"}
{"url": "http://www.focus-news.net/news/2018/10/29/2583935/yanis-varufakis-dzhordzh-soros-iskashe-da-bada-otstranen-panos-kamenos-e-neofashist-kato-orban-i-salvini.html", "text": "Бившият финансов министър на Гърция Янис Варуфакис твърди, че американският милиардер е искал отстраняването му от правителството на „Коалицията на радикалната левица“ (СИРИЗА) и описа министъра на отбраната Панос Каменос, който е и лидер на младшия коалиционен партньор „Независимите гърци“ (АНЕЛ), като „неофашист“, подобно на унгарския премиер Виктор Орбан и италианския вицепремиер Матео Салвини, пише  електронното издание на гръцкия вестник Kathimerini . \r\nВ изказване пред местната телевизия Skai, Варуфакис заяви, че Сорос се е обаждал на премиера Алексис Ципрас през юли 2015 година и е искал неговото отстраняване от кабинета. \r\n„Моите отношения със Сорос се ограничават до този телефонен разговор“, заяви той, очевидно визирайки изказванията на Каменос за това, че американският милиардер е плащал на членове от гръцкия кабинет. \r\nВаруфакис описа министъра на отбраната като неофашист в същата категория като министър-председателя на Унгария Виктор Орбан и министъра на вътрешните работи на Италия Матео Салвини. \r\nПревод и редакция:", "date": "2018.10.29", "title": "Янис Варуфакис: Джордж Сорос искаше да бъда отстранен, Панос Каменос е неофашист, като Орбан и Салвини"}
{"url": "http://www.focus-news.net/news/2018/10/29/2583940/ria-novosti-mvnr-na-rusiya-opredeli-dumite-na-boltan-za-druzhbata-mezhdu-armeniya-i-rusiya-kato-beztseremonni.html", "text": "Министерството на вътрешните работи на Русия определи като „безцеремонни“ думите на съветника на американския президент по националната сигурност Джон Болтън, изказани по време на визитата му в Ереван. Политикът призова Армения да се откаже от дружбата с Москва и направи реклама на американското оръжие, предава  РИА Новости . \r\nОт ведомството сравниха думите на Болтън с по-ранното изказване на американския посланик в Ереван Ричард Милс, в което дипломатът разказа за продължителната и целенасочена подкрепа на Вашингтон за определени групи в Армения. Той също обеща да предостави на страната 26 милиона долара за „укрепване на гражданското общество и медиите“. \r\n„Изглеждаше, че по-голяма безцеремонност, неотличима от директна намеса във вътрешните работи, не може да има. Оказа се, че това не е така“, подчертават от външното ведомство на Русия. \r\nОт там отбелязват още, че Болтън е „поискал Армения да се откаже от „историческите клишета“ в своите международни отношения“, без да скрива особено, че става дума за традиционната дружба с Русия. \r\n„Той също заяви, че очаква от Пашинян инициативни ходове за разрешаване на нагорно-карабахския проблем след парламентарните избори. Естествено, той не забрави да направи реклама на американското оръжие, което Армения е длъжна да купува вместо руското“, добавят от министерството. \r\nБолтън беше на визита в Ереван миналата седмица. Коментирайки конфликта около Нагорни Карабах политикът заяви, че американското „оръжие при всички случаи е по-добро от руското“. Освен това американският политик посъветва Ереван „да се избави от историческите клишета“. \r\nПревод и редакция:", "date": "2018.10.29", "title": "РИА Новости: МВнР на Русия определи думите на Болтън за дружбата между Армения и Русия като „безцеремонни“"}
{"url": "http://www.focus-news.net/news/2018/10/29/2583942/plovdiv-vazstanoveno-e-dvizhenieto-po-yuzhnoto-platno-na-bul-balgariya-pri-krastovishteto-s-bul-vasil-aprilov-kadeto-se-polagashe-nov-toploprovod.html", "text": "Пуснаха движението по южното платно на бул. „България“ при кръстовището с бул. „Васил Априлов“, където се полагаше нов топлопровод. Това съобщиха за  Радио „Фокус“ - Пловдив  от Топлофикация. Мястото на изкопа е възстановено с временна настилка до края на проекта. Движението се извършва по две ленти в южното платно на булеварда, като третата лента остава затворена. Дружеството вече стартира строително-ремонтните дейности по втория етап, който се осъществява по бул. „Васил Априлов“. Те включват направа и укрепване на изкоп, както и полагане на новите тръби. В този участък също е създадена схема за временна организация на движението, без то да бъде спирано. Затворено е част от източното платно на бул. „Васил Априлов“, като движението ще се осъществява двупосочно в западното платно. \r\nСлед приключване на изкопните дейности ще бъде възстановена изцяло асфалтовата настилка както по бул. „България“, така и по бул. „Васил Априлов“. \r\nНовият главен топлопровод ще увеличи значително възможността Топлофикация да осигури екологично отопление през зимата за здравни, социални и частни обекти.", "date": "2018.10.29", "title": "Пловдив: Възстановено е движението по южното платно на бул. „България“ при кръстовището с бул. „Васил Априлов“, където се полагаше нов топлопровод"}
{"url": "http://www.focus-news.net/news/2018/10/29/2583939/veliko-tarnovo-nad-50-besarabski-balgari-shte-vzemat-uchastie-v-kontsert-v-chitalishte-nadezhda-na-30-oktomvri.html", "text": "Над 50 бесарабски българи ще зарадват жителите и гостите на Велико Търново с концерт, който ще състои на 30 октомври в емблематичното за града Читалище „Надежда – 1869“. Това съобщиха от пресцентъра на  Община Велико Търново . Гостите на града са от Украйна и Молдова, а повод за изненадата, която те поднасят на великотърновската общественост, е Денят на бесарабските българи – 30 октомври.  \r\nКонцертът започва в 18.30 часа, а участие ще вземат 23 деца на възраст между 13 и 16 години, част от Детска танцова група „Кадънджа“ – село Кубей, музиканти и танцьори от ансамблите „Български сърца“ (село Нови Троян), „Хор на учителите“ (село Чийший“) и „Мюзик Драйв“ (Всеукраински център за българска култура, Одеса). Входът е свободен. \r\nГрупата бесарабски българи е на посещение в България, а идеята и желанието за гостуването в Старата столица възникват спонтанно. Организацията на концерта и визитата веднага получават подкрепата на кмета на Велико Търново Даниел Панов, на „Лайънс клуб Велико Търново – Арбанаси“ и на местния бизнес.  \r\nБесарабските българи ще бъдат посрещнати лично от Даниел Панов, ще посетят крепостта Царевец и други исторически забележителности и паметници на културата. Подарък за тях ще бъде прожекция на аудиовизуалния спектакъл „Царевград Търнов – звук и светлина“.", "date": "2018.10.29", "title": "Велико Търново: Над 50 бесарабски българи ще вземат участие в концерт в Читалище „Надежда“ на 30 октомври"}
{"url": "http://www.focus-news.net/news/2018/10/29/2583936/petar-paunov-kmet-na-kyustendil-prez-poslednite-godini-se-otchita-rast-mezhdu-5-i-20-na-turisticheskite-poseshteniya.html", "text": "През последните години се отчита ръст между 5 и 20% на туристическите посещения. Това каза на пресконференция по повод Шестата работна среща между бизнеса и местната власт кметът на Община Кюстендил Петър Паунов, предаде репортер на  Радио „Фокус” – Кюстендил . Според кмета на Кюстендил легловата база се е удвоила. „В момента сме далеч от оптимума. Наличните около 1 500 легла, смятаме че би следвало да преследваме един оптимум от около 2 500 – 3 000 лева, който е за региона. С изключително високо ниво на обслужване и за щастие съхранените традиции в балнеологията. Акцентите които напоследък преследваме са развитието на екологията. Както по отношение на въздуха, така и екологичното земеделие, което предлагаме и на потребителите в туристическия сектор”, каза Петър Паунов. По думите му единственото нещо, което трябва да се предложи на туриста, е уют и солидно партньорство. „Друга стъпка в правилната посока е това, че няма бизнес начинание, което да е с чист ресурс и да не е подкрепено при нас. Кюстендил не е презастроен и вече започваме да усещаме плюсовете от това нещо”, каза Петър Паунов. По думите му е изключително приятно, когато видиш усмивките на хората, когато си тръгват, а след това когато се връщат отново. \r\nВенцеслав ИЛЧЕВ", "date": "2018.10.29", "title": "Петър Паунов, кмет на Кюстендил: През последните години се отчита ръст между 5 и 20% на туристическите посещения"}
{"url": "http://www.focus-news.net/news/2018/10/29/2583944/pleven-58-godishen-mazh-e-zadarzhan-za-pritezhanie-na-nezakonni-kulturni-tsennosti.html", "text": "58-годишен мъж е задържан за притежание на незаконни културни ценности. Това съобщиха от пресцентъра на  МВР . Иманярът е задържан в района на крепостта \"Сторгозия\" - защитена територия за опазване на културното наследство. На 28 октомври, в хода на специализирана операция по противодействие на незаконното придобиване и продажба на културно-исторически ценности, криминалистите засекли 58-годишен плевенчанин на територията на крепостта с металотърсач. В близост установили изкопна дупка и малка лопатка. При извършения личен обиск у мъжа е открит куршум, който по негови данни е старинен турски и е от времето на руско-турската война. При последвало претърсване в гараж, негова собственост, полицаите намерили 14 монети, 73 метални предмета, част от които наподобяващи остриета за стрели, 69 керамични парчета - различни по вид, размер, форма и цвят. Намерените предмети  са иззети и предадени за експертизи. Предстои изясняването на културно-историческата им стойност. Плевенчанинът е задържан за срок до 24 часа. Уведомен е дежурен прокурор при Окръжна прокуратура - Плевен. По случая е образувано досъдебно производство, по което работата продължава.", "date": "2018.10.29", "title": "Плевен: 58-годишен мъж е задържан за притежание на незаконни културни ценности"}
{"url": "http://www.focus-news.net/news/2018/10/29/2583934/diana-dimitrova-mayka-na-dete-s-uvrezhdane-ot-varna-nyakolko-pati-sam-mislila-da-emigriram-ne-e-kasno.html", "text": "Няколко пъти съм мислила да емигрирам, дори все още тази възможност не съм я отхвърлила. Това каза в интервю за  Радио „Фокус“ – Варна  Диана Димитрова, една от протестиращите майки на деца с увреждания от палатковия лагер в града. Тя смята, че нейният 20-годишен син без нейна помощ ще остане сам и няма да получи подкрепа от никого. „В България няма условия за хората, които са сами и безпомощни“, допълни още Диана Димитрова. \"Протестите във Варна продължават, като следващият ще бъде утре вечер в 19.00 часа пред сградата на Община Варна\", съобщи тя. Искания на протестиращите са отново същите – оставката на вицепремиера Валери Симеонов, както и приемането на Закона за хората с увреждания.", "date": "2018.10.29", "title": "Диана Димитрова, майка на дете с увреждане от Варна: Няколко пъти съм мислила да емигрирам, не е късно"}
{"url": "http://www.focus-news.net/news/2018/10/29/2583943/rilka-filipova-obshtina-petrich-proektat-za-izgrazhdaneto-na-nova-sgrada-za-istoricheski-muzey-tryabva-da-bade-finaliziran-nay-kasno-do-kraya-na-2019-godina.html", "text": "Проектът за изграждането на нова сграда за Исторически музей трябва да бъде финализиран най-късно до края на 2019 година. Това каза за  Радио „Фокус“ - Пирин  Рилка Филипова, директор на дирекция „Административен и правен контрол“ към Община Петрич и ръководител на проекта „Културен дипол – трансграничен район България – Гърция 2014-2020 година“. Тя посочи, че работата по проекта вече е започнала. По думите ѝ в чисто изпълнително отношение по самия проект строително-монтажните работи ще започнат, когато приключи обявената процедура по избор на изпълнител по обществената поръчка. Филипова уточни, че в момента се разглеждат постъпили оферти и след като бъде класиран съответният участник, тъй като те са няколко, и след като влезе в сила решението на възложителя, срокът за изпълнение на проекта е предвиден да бъде между 4 и 5 месеца и той стартира от Протокол №2. Ръководителят на проекта подчерта, че след като бъдат приключени строително-монтажните работи, експонатите от сега съществуващия музей ще бъдат преместени в новата сграда и всъщност това ще бъде новият Исторически музей на град Петрич. \r\nНатали СТЕФАНОВА", "date": "2018.10.29", "title": "Рилка Филипова, Община Петрич: Проектът за изграждането на нова сграда за Исторически музей трябва да бъде финализиран най-късно до края на 2019 година"}
{"url": "http://www.focus-news.net/news/2018/10/29/2583937/tsvetan-tsvetanov-gerb-darzhavata-e-mnogo-po-silna-ot-vseki-koyto-iska-da-ya-razklati.html", "text": "Държавата е много по-силна от всеки, който иска да я разклати. Това каза председателят на ПГ на ГЕРБ и зам.-председател на партията Цветан Цветанов пред журналисти, предаде репортер на  Агенция „Фокус“ . „Смятам, че органите на реда реагират адекватно там, където възникне някой конфликт. Това, което трябва да се направи, е да се обезпечи даденото населено място със съответните контролно-пропускателни пунктове, за да не допуснем допълнително създаване на напрежение от някои, които биха могли да го създадат“, обясни той. По думите му, когато има посегателства срещу полицейски органи, държавата трябва да бъде изключително безкомпромисна. „Всеки, който реши да противодейства на закона – държавата трябва да покаже голяма способност да противодейства“, допълни Цветанов.  \r\nЦветелин ДИМИТРОВ", "date": "2018.10.29", "title": "Цветан Цветанов, ГЕРБ: Държавата е много по-силна от всеки, който иска да я разклати"}
{"url": "http://www.focus-news.net/news/2018/10/29/2583947/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в Община Петрич. На 28 октомври Петрич отбеляза 106-ата годишнина от освобождението на града от турско робство. В тази връзка цялото предаване днес ще бъде посветено на този паметен ден в историята на града, в полите на Огражден и Беласица. Първо поглед ще отправим към честванията и тържествата, за да ви помогнем да се пренесете и Вие в тази празнична атмосфера. Няма как да говорим за освобождение, преди да уточним какво е било развитието на Петрич по време на робството. Кои петричани се открояват най-силно след освобождението на Петрич и какво можем да направим днес, за да съхраним паметта на българските герои, ще научим от Илияна Попова, заместник-кмет на Община Петрич. По темата ще разговаряме и с Ани Гегова, ръководител на клуб „Родолюбие“ в Център за подкрепа на децата – Общински детски комплекс в Петрич. Говорейки за важните събития през месец октомври в Петрич, няма как да пропуснем Петричкият инцидент. Наш събеседник по темата ще бъде Методи Бисерков, началник на отдел „Образование“ в Община Петрич. В навечерието на празника, само ден преди него, беше поставено началото и на друга изключително важна инициатива за развитието на Петрич, а именно изграждането на нов градски парк. Ще ви представим и повече информация за това как премина церемонията „първа копка“ на обекта. \r\nТлефоните в студиото са: 0885 303 373 и 073/ 88-55-81. Имейлът на предаването pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Натали Стефанова.", "date": "2018.10.29", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/10/29/2583946/ministar-petya-avramova-shte-bade-v-gabrovo-za-posledniya-polufinal-na-kampaniyata-na-mrrb-moyat-grad-e-moyata-krepost.html", "text": "Министърът на регионалното развитие и благоустройството Петя Аврамова ще бъде в Габрово за последния полуфинал на кампанията на МРРБ „Моят град е моята крепост“. Това съобщиха от пресцентъра на  Министерство на регионалното развитие и благоустройството . Четвъртият и последен полуфинал от образователно-патриотичната кампания „Моят град е моята крепост“ ще се проведе на 30 октомври от 14.30 часа в зала „Възраждане“. Водещи на патриотично-образователната инициатива са популярните актьори и водещи Димитър Рачков и Васил Василев – Зуека, които ще „изпитват“ ученическите отбори от областите Велико Търново, Видин, Враца, Монтана, Ловеч, Габрово и Плевен.", "date": "2018.10.29", "title": "Министър Петя Аврамова ще бъде в Габрово за последния полуфинал на кампанията на МРРБ „Моят град е моята крепост“"}
{"url": "http://www.focus-news.net/news/2018/10/29/2583941/afp-merkel-potvardi-che-se-otteglya-ot-kantslerskiya-post-sled-kraya-na-mandata-si.html", "text": "Ангела Меркел потвърди, че ще се оттегли от канцлерския пост след края на мандата си, съобщава  AFP . \r\nОчаквайте подробности. \r\nПревод и редакция:", "date": "2018.10.29", "title": "AFP: Меркел потвърди, че се оттегля от канцлерския пост след края на мандата си"}
{"url": "http://www.focus-news.net/news/2018/10/29/2583945/diana-stefanova-ekolog-kampaniyata-za-sabirane-na-opasni-otpadatsi-ot-domakinstvata-stana-traditsionna-za-obshtinata.html", "text": "Кампанията за събиране на опасни отпадъци от домакинствата стана традиционна за Общината. Това каза за  Радио „Фокус“ – Пирин  Диана Стефанова, главен еколог на Община Благоевград. „Започнахме през миналата година, като направихме няколко поредни такива кампании“, каза Стефанова. По думите ѝ кампанията протича в рамките на два дни. За целта се организира мобилен пункт за извозване на отпадъци. Безплатно се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. „Целта е чрез реализиране на кампанията жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци“, каза Стефанова. \r\nЛора КАЛЧЕВА", "date": "2018.10.29", "title": "Диана Стефанова, еколог: Кампанията за събиране на опасни отпадъци от домакинствата стана традиционна за Общината"}
{"url": "http://www.focus-news.net/news/2018/10/29/2583952/veliko-tarnovo-politsiyata-v-polski-trambesh-ustanovi-chetiri-nepalnoletni-momcheta-ot-selo-petko-karavelovo-schupili-predno-panoramno-staklo-na-tovaren-avtomobil.html", "text": "Четири непълнолетни момчета от село Петко Каравелово, счупили предно панорамно стъкло на товарен автомобил, установиха служители на Районното управление в Полски Тръмбеш. Това съобщиха от пресцентъра на  ОДМВР – Велико Търново . Сигнал за случая е получен на 8 октомври тази година, в 23.50 часа, от водач на товарен автомобил, движещ се в посока Русе. Мъжът обяснил, че докато пътувал по главния път видял на пътното платно група малчугани, които след като ги приближил с автомобила си започнали да хвърлят камъни по него. В резултат на това те счупили предното му панорамно стъкло. От проведените действия по разследването младежите са установени – четири момчета на 14 и 16 години, всички от село Петко Каравелово. Материалите по случая ще бъдат докладвани в прокуратурата с мнение за налагане на възпитателни мерки.", "date": "2018.10.29", "title": "Велико Търново: Полицията в Полски Тръмбеш установи четири непълнолетни момчета от село Петко Каравелово, счупили предно панорамно стъкло на товарен автомобил"}
{"url": "http://www.focus-news.net/news/2018/10/29/2583953/sofiya-golyamo-kolichestvo-marihuana-e-otkrito-pri-proverka-na-chasten-imot-v-selo-vlado-trichkov.html", "text": "Голямо количество марихуана е открито при проверка на частен имот в село Владо Тричков. Това съобщиха от пресцентъра на  МВР . През вчерашния ден служители на РУ - Своге предприели проверка на частен адрес в село Владо Тричков, обитаван от 42- годишен мъж от София. На различни места в къщата криминалистите открили и иззели тревиста маса, реагираща на канабис, с общо тегло 1.755 кг. На място е извършен оглед и по случая е образувано досъдебно производство. Обитателят на адреса е задържан за срок до 24 часа. \r\nПри идентична полицейска операция през вчерашния ден в ареста на РУ - Ихтиман попаднал и криминално проявен непълнолетен младеж. Той бил проверен от полицейските служители около 17 часа, в района на жп гарата. 17-годишният е задържан за срок до 24 часа, след като у него били открити и иззети две полиетиленови опаковки с общо 25.66 грама суха зелена тревиста маса, реагираща на канабис. По случая е образувано бързо производство за извършено престъпление по чл. 354А от НК.", "date": "2018.10.29", "title": "София: Голямо количество марихуана е открито при проверка на частен имот в село Владо Тричков"}
{"url": "http://www.focus-news.net/news/2018/10/29/2583950/zhivko-tabakov-pp-dvizhenie-balgariya-na-grazhdanite-neednokratno-obshtestvoto-se-e-opitvalo-da-izrazi-mnenie-po-otnoshenie-na-deynostta-na-kronoshpan.html", "text": "Нееднократно обществото се е опитвало да изрази мнение по отношение на дейността на „Кроношпан“. Това каза пред журналисти Живко Табаков от ПП „Движение България на гражданите“ по време на кръглата маса, която се проведе в Културен център „Морско казино“ по повод дейността на „Кроношпан“ и замърсяването на атмосферния въздух, предаде репортер на  Радио „Фокус“ – Бургас . „Смятам, че за първи път общинските съветници имаме възможността да изразим нашето мнение и целта на срещата е именно да съберем 11 общински съветници, за да можем да внесем докладна записка в Общински съвет – Бургас относно свикване на местен референдум\", добави Табаков. По думите му според закона минималният брой от хора, който трябва да бъде събран, е от 11 човека, за да бъде входирана докладната записка. \"Искам да призная, че преди да стигнем до тази кръгла маса, още предходния месец с инициативния комитет, който беше създаден относно дейността на „Кроношпан“, проведохме разговори и създадохме една докладна записка, която беше разпратена до почти всички политически партии. Тази докладна записка трябваше да бъде разгледана и преди да стигнем до общо решение какви да бъдат конкретните въпроси, решихме да направим една последна кръгла маса\", посочи Табаков. Той допълни още, че изборът на тази дата за провеждане на кръглата маса не е случаен. „Нееднократно в Общински съвет – Бургас сме разглеждали теми, които са значими за града, когато става въпрос за екология и въздух. Утре не е по-малко важен ден, защото пред нас ще стои въпросът относно това, какво ни е отношението спрямо новата европрограма за закупуване на нови отоплителни уреди за намаляване на фините прахови частици. И тъй като пред нас като общински съветници е стоял въпросът какво е нашето мнение по този въпрос за нас на тази кръгла маса е много важно мнението на колегите от други политически партии, които обаче липсват на тази маса“, допълни още Живко Табаков. \r\nМария КУРТЕВА", "date": "2018.10.29", "title": "Живко Табаков, ПП „Движение България на гражданите“: Нееднократно обществото се е опитвало да изрази мнение по отношение на дейността на „Кроношпан“"}
{"url": "http://www.focus-news.net/news/2018/10/29/2583951/petar-paunov-kmet-na-kyustendil-oshte-predi-godina-i-polovina-sme-predstavili-svoya-plan-za-reforma-v-profesionalnite-gimnazii.html", "text": "Още преди година и половина сме представили своя план за реформа в професионалните гимназии. Това каза на пресконференция по повод Шестата работна среща между бизнеса и местната власт кметът на Община Кюстендил Петър Паунов, предаде репортер на  Радио „Фокус” – Кюстендил . По думите му плановете са представени пред Министерство на образованието и науката. Кметът заяви, че през 2008 година именно от Кюстендил е започнала и целодневната форма на обучение, въпреки тогавашните правила на министерството. „За да може децата да тръгват не в 7.15 часа, а в 8.00 часа. За да може след това да има следобедни занимания, спокойна среда. Първият формат беше направен тук”, каза Петър Паунов. По думите му от година и половина Община Кюстендил е заявила своя формат за преработване на структурата на професионалните гимназии в града, един от акцентите е действащата и в момента Професионална гимназия по туризъм, чиито формат трябва да бъде разширен и да има различни специалности. Според кмета на Кюстендил може да се очаква и допълнителна работна ръка в сферата на туризма. „Ние имаме големият шанс да наследим една добре работеща преди две десетилетия професионална инфраструктура. Имаме солиден резерв, който в момента облагодетелстваща други дестинации, но този резерв ще се присъедини когато тук са на лице реализираните и модерни инфрастрктурни проекти”, каза Петър Паунов. \r\nВенцеслав ИЛЧЕВ", "date": "2018.10.29", "title": "Петър Паунов, кмет на Кюстендил: Още преди година и половина сме представили своя план за реформа в професионалните гимназии"}
{"url": "http://www.focus-news.net/news/2018/10/29/2583949/daniela-stoeva-abtta-kyustendil-ima-golyam-potentsial-po-otnoshenie-na-razvitieto-na-kulturniya-turizam-i-balneologiyata-si.html", "text": "Кюстендил има голям потенциал по отношение на развитието на културния туризъм и балнеологията си. Това каза на пресконференция Даниела Стоева, член на Управителния съвет на Асоциацията на българските туроператори и туристически агенции, която провежда Шестата работна среща между бизнеса и местната власт в Кюстендил, предаде репортер на  Радио „Фокус” – Кюстендил . „Община Кюстендил има ресурса да съчетае два изключително конкурентноспособни туристически продукта – СПА и Уелнес и културен туризъм. Има тенденция тези два продукта да се съчетават. Смятам, че минералните извори като природно наследство, те са и културно наследство в своето развитие”, каза Даниела Стоева. Според нея потенциалът на Кюстендил е много голям. В рамките на пресконференцията беше представена и информация по отношение на културния туризъм в страната. Данните сочат, че има ръст. През 2017 година ръстът е бил по-голям, но тази година той е по-малък. По средни данни за Велико Търново той е около 20 %, което е до месец август 2018 година. За Пловдив се отчита ръст 10 %. За София е между 7-8 %. В област Кюстендил ръстът при културния туризъм средно е 15 – 20 %. „Това е ръстът на брой пренощували лица – чужденци”, каза Даниела Стоева. \r\nВенцеслав ИЛЧЕВ", "date": "2018.10.29", "title": "Даниела Стоева, АБТТА: Кюстендил има голям потенциал по отношение на развитието на културния туризъм и балнеологията си"}
{"url": "http://www.focus-news.net/news/2018/10/29/2583948/tass-angela-merkel-nyama-da-se-kandidatira-za-kantslerskiya-post-na-sledvashtite-izbori.html", "text": "Германският канцлер Ангела Меркел потвърди, че няма да претендира за поста председател на кабинета на министрите на следващите парламентарни избори в страната през 2021 година. Тя заяви това в понеделник на пресконференция в Берлин, съобщава  ТАСС . \r\n„Четвъртият мандат като канцлер ми е последен“, отбеляза Меркел. „През 2021 година няма да бъда кандидат за длъжността канцлер и няма да претендирам за място в Бундестага“. \r\n„Казвам го за протокола – аз въобще повече няма да заемам длъжности в политиката“, добави тя. \r\nМеркел потвърди също, че повече няма да издига кандидатурата си за длъжността председател на Християндемократическия съюз. „На следващия конгрес на ХДС през декември няма да претендирам за длъжността председател (на партията)“, заяви тя, като посочи, че се отстранява от дискусиите за неин приемник на поста лидер на ХДС. \r\nПри това Меркел изрази готовност изцяло да изпълнява функциите на глава на правителството, независимо от предстоящото й освобождаване на председателския пост в ХДС. „Готова съм и за напред да работя на длъжността канцлер (до 2021 година)“, отбеляза тя. \r\nМеркел добави, че след края на управлението си няма намерение да заем политически постове. \r\nПревод и редакция:", "date": "2018.10.29", "title": "ТАСС: Ангела Меркел няма да се кандидатира за канцлерския пост на следващите избори"}
{"url": "http://www.focus-news.net/news/2018/10/29/2583957/sport-shte-obyavyat-ofitsialno-uvolnenieto-na-lopetegi-ot-real-madrid-v-ponedelnik-vecherta.html", "text": "15:00 Решението за съдбата на старши-треньора на Реал Мадрид е взето и той повече няма да води отбора, твърдят испанските медии. Обявяването на новината трябва да се случи след заседанието на борда на директорите на испанския гранд в понеделник след 20:00 часа българско време. Очаква се тогава президента Флорентино Перес да информира колегите си за решението, а те да го подкрепят единодушно. Очаква се на мястото на Лопетеги да бъде назначен италианският специалист Антонио Конте.", "date": "2018.10.29", "title": "Спорт: Ще обявят официално уволнението на Лопетеги от Реал Мадрид в понеделник вечерта"}
{"url": "http://www.focus-news.net/news/2018/10/29/2583958/pazardzhik-naves-malko-konche-i-darven-material-sa-izgoreli-pri-pozhar-v-selo-kovachevo.html", "text": "На 27 сигнала са се отзовали огнеборците в Пазарджишки регион през почивните дни, съобщиха от  ОДМВР - Пазарджик . В събота следобед е възникнал пожар в навес, ползван за обор в къщата на 25-годишния К.А. от септемврийското село Ковачево. На мястото е изпратен екип от противопожарния участък в Септември. Стихията успяла да унищожи навесната конструкция, около 4 кубически метра сух дървен материал и малко конче. Всички останали повикванията в дежурните части на районните служби в региона са за пожари в резултат на запалване на сухи треви и храсти и отпадъци.", "date": "2018.10.29", "title": "Пазарджик: Навес, малко конче и дървен материал са изгорели при пожар в село Ковачево"}
{"url": "http://www.focus-news.net/news/2018/10/29/2583956/rumen-hristov-sds-dobre-e-za-obshtestvoto-predsrochnite-parlamentarni-izbori-da-sa-po-rano.html", "text": "Един от основните моменти в работата на СДС през следващата година е участието в различните видове избори. Това каза на пресконференция в Пазарджик председателят на СДС Румен Христов, предаде репортер на  Радио „Фокус“ – Пазарджик . По думите му Националният съвет на партията е дал свобода на структурите за коалиции, като от тях са изключени само БСП и ДПС, с които СДС няма допирни точки. „По отношение на участието в евроизборите не са провеждани преговори с други партии, но са обсъждани три възможности за явяване. Първата е за самостоятелно представяне на СДС, втората за консервативно-патриотична коалиция, а третата за така наречената идейна коалиция“, коментира Христов. Той коментира и възможността за предсрочни парламентарни избори, като отбеляза, че сме свидетели на скандал след скандал и протест след протест. „Гражданите ще решат дали да има такива избори, но най-вероятно управляващите ще бъдат принудени да ги направят. Те няма да завършат този мандат“, уточни Румен Христов. По думите му се очаква гореща политическа зима и е добре за обществото предсрочните парламентарни избори да са по-рано. \r\nВаня НИКОЛОВА", "date": "2018.10.29", "title": "Румен Христов, СДС: Добре е за обществото предсрочните парламентарни избори да са по-рано"}
{"url": "http://www.focus-news.net/news/2018/10/29/2583959/kyustendil-v-ramkite-na-dva-dni-v-grada-se-provezhda-obuchenie-za-preventsiyata-na-psihoaktivni-veshtestva.html", "text": "В рамките на два дни в Кюстендил се провежда обучение за превенцията на психоактивни вещества. Това съобщи за  Радио „Фокус” – Кюстендил  Камелия Иванова, експерт в Общинския съвет по наркотични вещества и превантивния консултативен съвет в Кюстендил. По думите й обучението се провежда на 29 и 30 октомври. Семинарът е на тема \"Новите подходи и професионални роли в превенцията на психоактивни вещества\". „На 29 октомври обучението е за медицинските специалисти и персонала от училищата, то е с подкрепата на Община Кюстендил и Съвета по наркотични вещества. Допълнително от Националния център по наркомания има експерти, които обучават наши служители. А на 30 октомври обучението ще бъде на специалисти, работещи в сферата на превенцията, педагогически съветници и други хора, които се занимават с този проблем”, каза Камелия Иванова. \r\nВенцеслав ИЛЧЕВ", "date": "2018.10.29", "title": "Кюстендил: В рамките на два дни в града се провежда обучение за превенцията на психоактивни вещества"}
{"url": "http://www.focus-news.net/news/2018/10/29/2583960/ministerstvo-na-turizma-poseshtenieto-s-tsel-gostuvane-na-blizki-rodnini-ili-priyateli-bi-opredelilo-kato-turist-samo-chovek-koyto-e-otsednal-v-myasto-za-nastanyavane.html", "text": "Министерство на туризма: Посещението с цел гостуване на близки, роднини или приятели би определило като турист само човек, който е отседнал в място за настаняване. Това се посочва в  позиция на Министерство на туризма  по повод Закона за изменение и допълнение на Закона за туризма. Във връзка с различни тълкувания, направени от представители на туристически организации във връзка с текстове и определения в Закона за изменение и допълнение на Закона за туризма, Министерството на туризма прави няколко уточнения.  \r\n\"Посещението при роднини, близки и приятели не е туристическа дейност. Какво е туристическа дейност е разписано в чл. 3 от Закона за туризма - такива са туроператорската, туристическата агентска дейност, хотелиерство, ресторантьорство.  \r\nПосещението с цел гостуване на близки, роднини или приятели би определило като турист само човек, който е отседнал в място за настаняване - хотел, мотел, пансион, туристическо селище и т. н. Ако нощува в дома на роднините си и този дом не е регистриран като хотел, мотел и т. н., неговата визита не изисква и не предполага никакви финансови ангажименти като данъци, такси и нужда да се регистрира като турист\", посочват от Министерството. От позицията им става ясно, че определението за „туристическо посещение“, включено в предложенията за промени в Закона за туризма, се прави основно със статистически цели и за да се уеднакви с определенията, изисквани от Световната организация по туризъм. \"То е свързано с определението „турист“, съгласно разпоредбите на Закона за туризма, чийто престой е най-малко 24 часа и е отседнал в място за настаняване по смисъла на Закона за туризма\", добавиха от Министерството.   \r\n\"Като туристически по смисъла на проекта за ЗИД на Закона за туризма се определят още посещенията, които са част от вътрешния входящ или изходящ туризъм и чиято цел е ваканция, отдих, спорт, лечебни процедури, бизнес, поклонничество, участие в културно, конгресно, конферентно или друго събитие\", се казва още в позицията.  \r\nСпоред Министерство на туризма на практика няма съдържателна промяна с действащия Закон за туризма, където определението на понятието „турист“ включва идентични цели на туристическите посещения. В проектозакона определенията са детайлизирани в  съответствие с  международните стандарти.", "date": "2018.10.29", "title": "Министерство на туризма: Посещението с цел гостуване на близки, роднини или приятели би определило като турист само човек, който е отседнал в място за настаняване"}
{"url": "http://www.focus-news.net/news/2018/10/29/2583961/dobrich-obshtina-kavarna-shte-otbelezhi-mezhdunarodniya-den-na-cherno-more-na-31-oktomvri.html", "text": "„Черно море – грижата ми за него днес, ще е моят подарък за теб утре“ е темата на беседата, която Община Каварна организира на 31 октомври - Международен ден на Черно море. Това съобщиха от пресцентъра на  Общината . В нея със своите рисунки и ръчно изработени творби от морски материали ще вземат участие деца от предучилищна възраст.  \r\nМеждународният ден на Черно море се отбелязва от 16 милиона души в 6 държави - това са хората, които живеят по крайбрежието на Черно море. На този ден през 1996 година е подписан Стратегическия план за Черно море. През 1996 година правителствата на черноморските държави приемат, че замърсяването на общото ни море създава рискове за всички гранични страни.", "date": "2018.10.29", "title": "Добрич: Община Каварна ще отбележи Международния ден на Черно море на 31 октомври"}
{"url": "http://www.focus-news.net/news/2018/10/29/2583962/kyustendil-bivshiyat-direktor-na-instituta-po-zemedelie-dimitar-domozetov-e-otlichen-s-nay-visokata-stepen-na-selskostopanskata-akademiya.html", "text": "Бившият директор на Института по земеделие в Кюстендил е отличен с най-високата степен на Селскостопанската академия. Пред   Радио „Фокус” – Кюстендил  професор д-р Димитър Домозетов каза, че е управлявал научния институт в града в продължение на 26 години. Почетното звание „Доктор хонорис кауза” е най-високото звание в академията. „Това е признание за моя всеотдаен 43–годишен труд в областта на селското стопанство за успешно създадените от мен над 100 000 дка насаждения у нас, Македония, Сърбия и Китай. На 60-годишнината си станах „Почетен член”, на 65 години взех втората степен „Дончо Костов”, а сега – на 70 години, най-голямата награда”, каза Димитър Домозетов. По думите му в момента има процедура по избор на нов директор на Института по земеделие в Кюстендил. \r\nВенцеслав ИЛЧЕВ", "date": "2018.10.29", "title": "Кюстендил: Бившият директор на Института по земеделие Димитър Домозетов е отличен с най-високата степен на Селскостопанската академия"}
{"url": "http://www.focus-news.net/news/2018/10/29/2583963/rumen-hristov-sds-otchita-se-zakasnyavane-s-privlichaneto-na-investitsii-koeto-dovede-do-migratsiya-na-znaeshti-i-mozheshti-hora.html", "text": "Поводът за посещението ми в Пазарджик е Областен съвет на СДС, на който ще бъде избрано ново ръководство на партията. Това каза на пресконференция председателят на СДС Румен Христов, предаде репортер на  Радио „Фокус“ – Пазарджик . Той обясни, че ще посети всички структури в страната. „В Пазарджик виждам проблемите, които са характерни за по-малките областни градове в страната, а именно обезлюдяване, липса на инвеститори, на инвестиции, на разкриване на нови работни места. Същевременно парадокс е, че там, където има инвестиции, да не могат да бъдат намерени достатъчно работници. Такъв е и случаят в Пазарджик. Като цяло се отчита закъсняване с привличането на инвестиции, което доведе до миграция на знаещи и можещи хора, които заминаха в Западна Европа, и в момента все по-трудно се намират работници. По статистика на работодателите в България липсват между 150 и 200 хиляди работници за икономиката ни като цяло“, коментира Христов. Той отбеляза също, че българската икономика има възможности да се движи с по-голям ръст. \r\nВаня НИКОЛОВА", "date": "2018.10.29", "title": "Румен Христов, СДС: Отчита се закъсняване с привличането на инвестиции, което доведе до миграция на знаещи и можещи хора"}
{"url": "http://www.focus-news.net/news/2018/10/29/2583965/bdzh-dvizhenieto-na-vlakovete-v-uchastaka-mezhdu-garite-ruse-i-ruse-razpredelitelna-e-spryano-zaradi-intsident-pri-koyto-vlak-e-udaril-dete.html", "text": "В 13:35 ч., при преминаване на локомотив с три вагона в участъка между гарите Русе и Русе-разпределителна влакът е ударил дете на видима възраст около 11-12 години. Това съобщиха от пресцентъра на  \"Холдинг БДЖ\" ЕАД . При преминаването на композицията машинистът забелязва детето да стои в близост до железния път и подава многократен звуков сигнал. Въпреки това детето не се е отместило от железния път.  \r\nДвижението на влаковете в района е преустановено поради извършване на следствени действия. До тяхното приключване е организиран превоз с автобуси за пътниците от преминаващите през участъка пътнически влакове. \r\nНационалният железопътен превозвач призовава всички граждани да бъдат внимателни и да подхождат съзнателно към опасността, която се крие при приближаването на влак.", "date": "2018.10.29", "title": "БДЖ: Движението на влаковете в участъка между гарите Русе и Русе-разпределителна е спряно заради инцидент, при който влак е ударил дете"}
{"url": "http://www.focus-news.net/news/2018/10/29/2583955/organi-na-kpkonpi-i-mvr-izvedoha-sluzhitel-ot-sgradata-na-darzhavna-agentsiya-za-balgarite-v-chuzhbina.html", "text": "Органи от КПКОНПИ и МВР изведоха служител от сградата на Държавна агенция за българите в чужбина, предаде репортер на  Агенция \"Фокус\" . \r\nДаяна ДЮЛГЕРОВА", "date": "2018.10.29", "title": "Органи на КПКОНПИ и МВР изведоха служител от сградата на Държавна агенция за българите в чужбина"}
{"url": "http://www.focus-news.net/news/2018/10/29/2583966/biovet-ad-izgradi-i-dari-na-obshtina-peshtera-mnogofunktsionalna-sportna-ploshtadka.html", "text": "На 30 октомври (вторник) в гр. Пещера ще бъде открита Многофункционална спортна площадка, състояща се от игрище за минифутбол, комбинирана площадка за баскетбол и волейбол, фитнес площадка, маси за тенис, външно осветление, алеи, беседка, озеленяване и видеонаблюдение. Това съобщиха от пресцентъра на  \"Биовет\" АД .  \r\n„Биовет“ АД изгради и дари тази спортна площадка на Община Пещера. Стойността на проекта надхвърля 270 000 лв. Основната цел е създаването на по-добри условия за масов спорт сред децата, младежите и гражданите като цяло в  гр. Пещера.  \r\nПредседателят на Надзорния Съвет на \"Биовет\" АД Кирил Домусчиев заявява, че \"Биовет\" е най-големият работодател и инвеститор в Община Пещера и региона. \"В края на миналата година Дружеството стартира мащабна инвестиция за разширяване на производствените си мощности на стойност от 150 милиона евро. В резултат на това ще увеличим броя на работните места от 1110 на 1300. Основната част от нашия персонал са висококвалифицирани специалисти: биолози, химици и инженери. Това не е първата наша социална инициатива в помощ на Общината и населението. Поредната стъпка в тази посока е този проект. Решението да направим това дарение отново идва да покаже нашата дългосрочна ангажираност към града и региона. „Биовет“ АД инвестира не само в нови производствени мощности и откриването на нови работни места, но и в подпомагане на Община Пещера за изграждане на добра градска среда и условия за живеене, спорт и отдих на децата и жителите на Община Пещера\", заявява още Кирил Домусчиев.", "date": "2018.10.29", "title": "\"Биовет\" АД изгради и дари на Община Пещера многофункционална спортна площадка"}
{"url": "http://www.focus-news.net/news/2018/10/29/2583967/sliven-regionalna-direktsiya-pozharna-bezopasnost-i-zashtita-na-naselenieto-shte-otbelezhi-tarzhestveno-140-godini-pozharno-delo-na-30-oktomvri.html", "text": "Регионална дирекция „Пожарна безопасност и защита на населението” ще отбележи тържествено 140 години пожарно дело в град Сливен. Това съобщиха от  ОДМВР – Сливен . Регионалната дирекция и регионалната служба „ПБЗН” канят гражданите и гостите на Сливен да отбележат заедно с тях празника на 30 октомври от 10.00 часа на площад „Хаджи Димитър”. Ще се проведат демонстративни действия на пожарните екипи и части от единната спасителна система. От 11.00 часа в зала „Сливен” ще се проведе тържествено събрания по повод 140 години пожарно дело.", "date": "2018.10.29", "title": "Сливен: Регионална дирекция „Пожарна безопасност и защита на населението” ще отбележи тържествено 140 години пожарно дело на 30 октомври"}
{"url": "http://www.focus-news.net/news/2018/10/29/2583968/sport-milan-shte-se-opita-da-privleche-zlatan-ibrahimovich-oshte-prez-noemvri.html", "text": "Неочакваният неуспех на Лос Анджелис Галакси да се класира за плейофите на Мейджър сокър лигата на САЩ може да помогне на Милан да привлече Златан Ибрахимович в отбора още през ноември, като според авторитетния сайт „Калчомеркато“ италианският гранд вече е подновил преговорите за завръщане на шведската звезда в Милано. Съгласно информацията на медиите, спортният директор на „червено-черните“ Леонардо ще е срещал с агента на голмайстора Мино Райола, за да обсъди с него условията на Ибрахимович за завръщане в бившия му отбор. 37-годишният швед отбеляза 22 гола в 27 мача за ЛА Галакси този сезон.", "date": "2018.10.29", "title": "Спорт: Милан ще се опита да привлече Златан Ибрахимович още през ноември"}
{"url": "http://www.focus-news.net/news/2018/10/29/2583970/burgas-oblastniyat-upravitel-valcho-cholakov-i-poslanikat-na-belarus-aleksandr-lukashevich-dogovoriha-podnovyavane-na-sporazumenieto-za-satrudnichestvo-mezhdu-oblast-burgas-i-gomelska-oblast.html", "text": "Областният управител Вълчо Чолаков и посланикът на Република Беларус Александр Лукашевич договориха подновяване на Споразумението за сътрудничество между област Бургас и Гомелска област, подписано през 2004 година, съобщиха от пресцентъра на  Областна управа . Дипломатът е на първо посещение в Бургас, след като зае позицията през юни месец 2018. От думите на посланика стана ясно, че гражданите от страните членки на ЕС могат да пребивават до 30 дни без виза в Беларус, когато полетите им са до и от летището в Минск. Тези промени са в сила от лятото на 2018-а година и са предприети с цел увеличаване на туристическия поток в т.ч. и с туристи от България. Посланикът изтъкна традиционно доброто сътрудничество между България и Беларус и изрази желание за по-задълбочена съвместна дейност. Обект на разговор бяха провежданите по българското Черноморие детски лагери, които както в миналото, така и днес, представляват интерес за гражданите на Беларус. Този тип туризъм изисква по-завишени мерки за контрол и, от своя страна, Чолаков се ангажира при възникване на всякакви въпроси, отнасящи се до деца-туристи, да съдейства лично. В хода на разговорите областният управител сподели положителни впечатления за Беларус, натрупани по време на визитата му в област Брест през 2015-а година. Тогава Чолаков посети традиционния за областта бизнес форум и се запозна на място с възможните сфери за икономическо взаимодействие. Като добра съвместна практика областният управител изтъкна обмена на кадри в сферата на туризма и положителния ефект за бранша, до който това води. По време на срещата стана ясно още, че Беларус проявява интерес към българските вина и това е тема, по която може да се работи в бъдеще. \r\nДипломатът бе придружен от почетния консул на Република Беларус в Бургас Атанас Попов и съветника по търговските въпроси към мисията в София Олег Белов.", "date": "2018.10.29", "title": "Бургас: Областният управител Вълчо Чолаков и посланикът на Беларус Александр Лукашевич договориха подновяване на Споразумението за сътрудничество между област Бургас и Гомелска област"}
{"url": "http://www.focus-news.net/news/2018/10/29/2583969/prof-georgi-rachev-klimatolog-v-nedelya-v-silistra-beshe-otbelyazan-temperaturen-rekord-a-vremeto-v-zapadna-balgariya-vliza-v-sastezanie-za-nay-suhata-esen-za-poslednite-50-godini.html", "text": "В неделя в Силистра беше отбелязан температурен рекорд, а времето в Западна България влиза в състезание за най-сухата есен. Това каза климатологът проф. Георги Рачев в интервю за  Агенция „Фокус“  във връзка с необичайното топло време за есента и за това каква е очакваната зима. Проф. Рачев отчете, че температурите са много по-високи от нормалните за този период на годината. „Дори в Западна България средните денонощни температури са по-високи и почти два пъти повече от нормалното. Вместо да бъдат между 5 и 8 градуса, колкото са средните ноемврийски температури, те в момента са почти два пъти по-високи“, каза проф. Рачев. Климатологът допълни, че в неделя е отбелязан температурен рекорд. „Североизточна България е много податлива на южния вятър и в Силистра температурата достигна почти 30 градуса. Това е рекорд от 70 години. Веднага искам да кажа, че преди 70 години никой не е говорил за глобално затопляне, а пак е имало рекорди. Те са за това от време на време да се подобряват. Няма нищо неестествено“, коментира още климатологът.  \r\nПо думите му периодът на много високи температури продължава доста време и Западна България започва да влиза в състезание за най-сухата есен през последните 50 години. „Времето започва да се доближава до топ пет на най-сухите есени, наблюдавани в Западна България. Има места, в които не е валяло 100 дни вече. В горния почвен слой на дълбочина 30-50 см практически няма влага. Това вече не е добре. Още повече, че това топло време ще продължи може би поне още две седмици. Поне такива са средносрочните прогнози до този момент“, допълни още проф. Рачев.  \r\nДеница КИТАНОВА Пълния текст на интервюто четете по-късно в „Мнение”", "date": "2018.10.29", "title": "Проф. Георги Рачев, климатолог: В неделя в Силистра беше отбелязан температурен рекорд, а времето в Западна България влиза в състезание за най-сухата есен за последните 50 години"}
{"url": "http://www.focus-news.net/news/2018/10/29/2583974/ana-mpa-boyko-borisov-posochi-satrudnichestvoto-mezhdu-balgariya-i-gartsiya-kato-primer-za-drugite-sasedi.html", "text": "Премиерът на България Бойко Борисов посочи в понеделник, че сътрудничеството между България и Гърция е пример за другите съседи по време на изказването си пред 3-ата Евро-Арабска среща на върха в Атина, съобщава  гръцката държавна агенция АНА-МПА. \r\n„Ние винаги ще сме добри приятели с Гърция и искаме другите да последват примера ни“, заяви Борисов, като подчерта важността на енергийното сътрудничество между двете страни. \r\nПремиерът заяви, че ще обсъди в детайли сътрудничеството за останалите 25% от проекта за газовия тръбопровод, които трябва да бъдат изяснени, с министър-председателя на Гърция Алексис Ципрас. \r\nОсвен това той говори за личните си отношения с Ципрас и президента на Кипър Никос Анастасиадис, като отбеляза, че „ние сме малка група хора, които настояват за единство“. \r\nПревод и редакция:", "date": "2018.10.29", "title": "АНА-МПА: Бойко Борисов посочи сътрудничеството между България и Гърция като пример за другите съседи"}
{"url": "http://www.focus-news.net/news/2018/10/29/2583971/veliko-tarnovo-dvizhenieto-po-pat-i-4-veliko-tarnovo-sevlievo-pri-razklona-za-selo-momin-sbor-vremenno-se-izvarshva-v-edna-lenta-poradi-ptp.html", "text": "Движението по път I-4 Велико Търново - Севлиево, при разклона за село Момин сбор, временно се извършва в една лента поради ПТП. Това съобщиха от пресцентъра на  Агенция \"Пътна инфраструктура\" . Шофьорите да карат с повишено внимание и съобразена скорост, като следват указанията на Пътна полиция.", "date": "2018.10.29", "title": "Велико Търново: Движението по път I-4 Велико Търново - Севлиево, при разклона за село Момин сбор, временно се извършва в една лента поради ПТП"}
{"url": "http://www.focus-news.net/news/2018/10/29/2583964/reuters-angela-merkel-otkaza-da-podkrepi-nyakoy-ot-kandidatite-za-predsedatelskiya-post-v-hds.html", "text": "Германският канцлер Ангела Меркел в понеделник отказа да подкрепи някой от кандидатите за председателския пост в Християндемократическия съюз (ХДС), предава  Reuters . \r\n„Вярно е, че Анегрет Крамп-Каренбауер и Йенс Шпан обявиха, че се кандидатират днес“, заяви Меркел пред репортерите след среща на партийното ръководство при затворени врата. Тя добави, че не иска да влияе върху избора на неин наследник на лидерския пост в ХДС. \r\nПопитана дали обявлението й да не се кандидатира за пети мандат като канцлер важи също за евентуални предсрочни избори пред 2021 година, Меркел заяви, че вече е изказала ясно позицията си по въпроса и не иска да участва в по-нататъшни спекулации. \r\nПревод и редакция:", "date": "2018.10.29", "title": "Reuters: Ангела Меркел отказа да подкрепи някой от кандидатите за председателския пост в ХДС"}
{"url": "http://www.focus-news.net/news/2018/10/29/2583973/n-pr-aleksandr-lukashevich-v-burgas-sa-katsnali-400-chartarni-samoleta-i-okolo-40-50-000-dushi-sa-pochivali-po-chernomorieto-tova-lyato.html", "text": "Първото ми посещение в Бургас е свързано с няколко обстоятелства - тук се намира почетното консулство на Беларус, второ. Бургас се явява място, където се развиват сериозни икономически отношения между Бургас и Гомел в Беларус и не на последно място в областта на туризма. Това каза пред журналисти новият посланик на Беларус Н.Пр. Александр Лукашевич, предаде репортер на  Радио „Фокус“-Бургас . На въпроса дали можем да говорим за някакви бъдещи инвестиции на Беларус в Бургас, Н.Пр. Александр Лукашевич отговори, че може, но това е въпрос, свързан с разговори и преговори. По думите му въпросът с инвестициите е сложен и той ще бъде разглеждан на бъдеща среща, която ще се проведе в София, на която ще присъстват представители на бизнеса, Република Беларус в България. И чак тогава можело да се отиде на конкретни програми, които ще се изпълняват при взаимен интерес. \r\nОтносно броя на туристите от Беларус в България през летния сезон, Лукашевич каза, че тази година имало намаляване на броя на туристите. „Но тази година в Бургас са кацнали 400 чартърни самолета за сезона“, каза още посланикът на Беларус. По думите му това ще рече, че около 40-50 000 души са почивали по Черноморието. \r\nПо този повод другата причина за визитата на посланика е да се изяснят въпросите, които пречат за разширяването на туристическия поток на Беларус в Бургас. Като главна причина той изтъкна трудностите при издаването на визи. „Този въпрос е много интересен, тъй като в Беларус вече има безвизов режим на български граждани там за 30 дни. И поради тази причина единият въпрос, който ще постави Н.Пр. Александр Лукашевич на кмета Димитър Николов, като един от лидерите на управляващата партия е за това дали не може да бъде облекчен този режим, относно визите, което според него веднага би довело до сериозно развитие на туризма в България. \r\nДеница ДИМИТРОВА", "date": "2018.10.29", "title": "Н. Пр. Александр Лукашевич: В Бургас са кацнали 400 чартърни самолета и около 40-50 000 души са почивали по Черноморието това лято"}
{"url": "http://www.focus-news.net/news/2018/10/29/2583954/kremal-glavnata-tsel-na-sreshtata-putin-tramp-e-sveryavane-na-chasovnitsite.html", "text": "Главната цел на предстоящата среща между президентите на Русия и САЩ Владимир Путин и Доналд Тръмп е „сверяване на часовниците“, съобщи прессекретарят на Кремъл Дмитрий Песков, цитиран от  РИА Новости . \r\nТой отбеляза, че президентите на Русия и САЩ традиционно имат много теми, по които трябва да обменят мнения. \r\n„Както и преди, има много въпроси, касаещи се до стратегическата стабилност, още повече в контекста на озвученото намерение на САЩ да излязат от ДРСМО“, уточни Песков. \r\nОсвен това лидерите ще обсъдят двустранните отношения. \r\nПутин и Тръмп трябва да се срещнат на 11 ноември в Париж, където ще се проведат мероприятия, посветени на 100-годишнината от края на Първата световна война. \r\nПредишната среща между двамата се състоя през юли в Хелзинки. На нея президентите обсъдиха практически целия спектър на двустранните отношения и международния дневен ред, като по някои теми бяха постигнати договорки. \r\nПревод и редакция:", "date": "2018.10.29", "title": "Кремъл: Главната цел на срещата Путин – Тръмп е сверяване на часовниците"}
{"url": "http://www.focus-news.net/news/2018/10/29/2583972/sofiya-zam-glavniyat-prokuror-ivan-geshev-i-zam-predsedatelyat-na-kpkonpi-anton-slavchev-shte-dadat-informatsiya-za-hoda-na-razsledvaneto-v-dabch-pred-sgradata-na-sdvr.html", "text": "Днес, 29 октомври 2018 г., от 16.00 ч. пред официалния вход на СДВР, г-н Иван Гешев, зам.-главен прокурор, и г-н Антон Славчев, зам.-председател на КПКОНПИ, ще направят кратко изявление по повод хода на разследването в ДАБЧ. Това съобщиха от пресцентъра на  прокуратурата . С оглед текущите процесуално-следствени действия, нова информация ще бъде предоставена не по-рано от сряда, 31 октомври 2018 г.", "date": "2018.10.29", "title": "София: Зам.-главният прокурор Иван Гешев и зам.-председателят на КПКОНПИ Антон Славчев ще дадат информация за хода на разследването в ДАБЧ пред сградата на СДВР"}
{"url": "http://www.focus-news.net/news/2018/10/29/2583978/rumen-hristov-sds-byudzhetat-ni-tryabva-da-e-balansiran-i-bez-zalozhen-defitsit.html", "text": "Намираме се в период, в който се коментира бюджетът на България за следващата година. СДС разгледа този бюджет. Ние смятаме, че въпреки заявеното, той не е достатъчно амбициозен, както обяви правителството, защото заложеният ръст е под 4%, а една икономика като българската би следвало да се движи с по-голям ръст – между 5 и 6%. Това каза на пресконференция в Пазарджик председателят на СДС Румен Христов, предаде репортер на  Радио „Фокус“ – Пазарджик . По думите му друг елемент, който не би трябвало да бъде залаган в бюджета, е дефицитът. „Ние смятаме, че той трябва да е балансиран и да се харчи, това което е заделено, а не да се трупат дефицити. Изпуснахме момента да заделим резерви, но е добре да ги имаме“, коментира Христов. По думите му въпреки, че макроикономическите показатели не са лоши, не се изпълняват очакванията за реформи. „Позицията на СДС е за европейски граждани с европейски доходи, но пътят, който ние предлагаме, е различен от този на левицата. Търсенето на консенсус с останалите политически формации за двойно увеличение на БВП е много важно, защото ако той не се увеличи, няма как да се увеличават доходите“, каза също Христов. \r\nВаня НИКОЛОВА", "date": "2018.10.29", "title": "Румен Христов, СДС: Бюджетът ни трябва да е балансиран и без заложен дефицит"}
{"url": "http://www.focus-news.net/news/2018/10/29/2583977/varna-dvama-dushi-sa-postradali-pri-katastrofa-v-zhk-galata.html", "text": "Двама души са пострадали при катастрофа в ж.к. „Галата“. Това съобщиха от пресцентъра на  ОДМВР-Варна . Инцидентът е станал на 28 октомври около 00.20 часа, в ж.к. „Галата“. Водачът на л.а. „Фолксваген“ Б.Д. (40 г.) от Варна, поради движение с несъобразена с пътните условия скорост, е загубил контрол над МПС и се е блъснал в крайпътно дърво. Вследствие на инцидента, мъжът е получил фрактура на десен крак и контузия на глава, като е настанен за лечение в МБАЛ „Св. Анна“, без опасност за живота. Пострадала е също и жена (28 г.), пътуваща в автомобила, която също е настанена за лечение без опасност за живота. По случая има образувано досъдебно производство.", "date": "2018.10.29", "title": "Варна: Двама души са пострадали при катастрофа в ж.к. „Галата“"}
{"url": "http://www.focus-news.net/news/2018/10/29/2583979/peycho-peychev-zam-kmet-na-varna-mnogo-studenti-ot-moldova-i-ukrayna-idvat-da-uchat-v-grada.html", "text": "Във Варна има много студенти от Украйна и Молдова, които идват да учат в нашите университети. Част от тях остават, друга част се връщат, зависи каква реализация са намерили. Това каза в интервю за  Радио „Фокус“ – Варна  зам.-кметът на града Пейчо Пейчев, който е бил дипломатически представител на страната ни в Молдова. Според него обаче, много от тези млади хора не са готови да останат тук поради различната си ценностната система. „Това е тяхна силна емоционална свързаност с поколенията назад. Затова мнозина се връщат по родните си места. Може би ни се иска да има една голяма, сериозна общностна група, която да дойде в България и да помогне в трудностите за намиране на работна ръка“, добави зам.-кметът. Той посочи, че в качеството си на съветник по икономическите въпроси в Молдова е опитвал да осигури хора, които да дойдат да работят в България, но не е успявал. „Не съм успявал поради това, че законодателството не е било решено. Макар че сега бюрократичните пречки са по-малко, емоционалната свързаност с поколенията при тях е много силна и те държат на тази ценностна система“, посочи още Пейчо Пейчев. Той добави, че представители на българската диаспора в Молдова имат желание да бъде проведена една конференция във връзка с проблемите за запазване на възможността за изучаване на български език в населените места. В Украйна този въпрос също стои на много сериозно внимание. \r\nДиана СТОЕВА", "date": "2018.10.29", "title": "Пейчо Пейчев, зам.-кмет на Варна: Много студенти от Молдова и Украйна идват да учат в града"}
{"url": "http://www.focus-news.net/news/2018/10/29/2583981/dimitar-brachkov-kmet-na-obshtina-petrich-viziyata-ni-za-razvitieto-na-obshtinata-e-v-nyakolko-nasoki-poddarzhana-infrastruktura-bogat-kulturen-i-sporten-zhivot-razvit-turizam.html", "text": "Визията ни за развитието на Общината е в няколко насоки – поддържана инфраструктура, богат културен и спортен живот, развита туристическа дестинация. Това каза в интервю за  Радио „Фокус“ - Пирин  Димитър Бръчков, кмет на Община Петрич. „Продължаваме да работим по дневен ред, зададен от хората. Започваме работа по изграждането на един възлов обект – градският парк. Надявам се, че след извървяните сериозни и тежки процедури, вече остават само строителните дейности и обектът ще бъде приключен в срок. Приключваме и други важни инфраструктурни проекти, които значително ще се отразят на живота на петричани“, коментира той. Кметът допълни, че има и други области, в които не щадят сили и средства, като социалната сфера например. Той отбеляза, че работят по много проекти, които са в услуга на петричани. Бръчков уточни, че продължават да разширяват дейността на социалния патронаж, така че обхващат всички населени места и хората, които се нуждаят от услугите на патронажа. „Приоритетите ни като местна власт задават до голяма степен жителите на общината, като поставят въпроси, дават мнения и правят предложения. Както се казва, глас народен, глас Божий. Ще продължим да се съобразяваме с хората, защото така ще развиваме пълноценно нашата община и през следващите месеци“, каза още той. \r\nНатали СТЕФАНОВА", "date": "2018.10.29", "title": "Димитър Бръчков, кмет на Община Петрич: Визията ни за развитието на Общината е в няколко насоки – поддържана инфраструктура, богат културен и спортен живот, развит туризъм"}
{"url": "http://www.focus-news.net/news/2018/10/29/2583975/diana-stefanova-glaven-ekolog-chrez-kampaniyata-za-sabirane-na-opasni-otpadatsi-kmetat-na-obshtina-blagoevgrad-izpalnyava-chast-ot-svoite-zadalzheniya-po-chl-19-ot-zakona-za-upravlenie-na-otpadatsite.html", "text": "Чрез кампанията за събиране на опасни отпадъци кметът на Община Благоевград изпълнява част от своите задължения по чл. 19 от Закона за управление на отпадъците. Това каза за  Радио „Фокус“ - Пирин  Диана Стефанова, главен еколог на Община Благоевград. По думите й има интерес към кампанията. „Хората следят датите, които обявяваме и се подготвят. Интересът не е толкова голям колкото на нас ни се иска, но виждаме една възходяща тенденция. В сравнение с миналата година повече хора предават опасни отпадъци. Трябва да отбележа, че кампанията е само за опасни отпадъци от домакинствата. Юридическите лица, от дейността на които се отделят опасни отпадъци са длъжни да си сключват индивидуални договори с лица, които притежават необходимите документи по закона за управление на отпадъците, така че да могат да събират такъв вид отпадъци“, каза още Стефанова. \r\nЛора КАЛЧЕВА", "date": "2018.10.29", "title": "Диана Стефанова, главен еколог: Чрез кампанията за събиране на опасни отпадъци кметът на Община Благоевград изпълнява част от своите задължения по чл. 19 от Закона за управление на отпадъците"}
{"url": "http://www.focus-news.net/news/2018/10/29/2583983/shumen-za-treta-poredna-godina-gradat-be-domakin-na-sreshta-po-povod-svetovniya-den-na-tyutyunoproizvoditelite.html", "text": "За трета поредна година Шумен бе домакин на среща по повод Световния ден на тютюнопроизводителите - 28 октомври, предаде репортер на  Радио „Фокус“ - Шумен . Форумът събра отраслови и общински координатори на НАТ-2010, членовете на Управителен съвет на Националната асоциация, представители на търговски дружества членки на Асоциация Български тютюн, тютюнопроизводители и др. В началото участниците в срещата бяха приветствани от областният управител на Шумен проф. Стефан Желев. „През последните години държавата много ясно изпълнява финансовите ангажименти, които е поела към сектора. По данни на земеделското министерство през тази година са изплатени 85 млн. лв., насочени към 41 000 тютюнопроизводители директно, което е показателно, че секторът е много важен за българската икономика“, посочи проф. Желев. Вилдан Шабанова, зам.- председател на НАТ-2010, представи доклад на Република България пред 36-ия конгрес на UNITAB-Брюксел, провел се в периода 15-17 октомври. „По отношение на разсадени с тютюн площи, статуквото от 2016 година с около 10-11 хил. хектара се запази през 2017 г., а такива са прогнозните данни и за настоящата 2018 г. стопанска година. Подобна е ситуацията и при обемите на производство“, посочи Вилдан Шабанова. Тя подчерта, че България е единствената държава от Европейски съюз, която никога не е получавала европейско финансиране за тютюн, от 2007 г. до днес. „Благодарение на активната дейност на НАТ-2010 и добрата комуникация с българските институции и власти, тютюнопроизводителите от страната получават преходна национална помощ за тютюн, с цел преориентиране към други браншове и производства. Това ще продължи до 2020 година“, посочи Вилдан Шабанова. Мястото на сектор „Тютюн“ в общата селскостопанска политика презентира Георги Ралчев от МЗХГ. Статистиката сочи, че при площите и производството на тютюн в периода 2015-2017 година има спад с над 40%. 6 775 са регистрираните тютюнопроизводителите за 2018 година, докато през 2015 година техният брой е бил 2 164. Общо регистрираната към момента площ възлиза на около 68 000 дка, а количества по договори за изкупуване- 11 493 тона. По експертна оценка- до 30% от потенциала от сектора не е обхванат в регистъра на тютюнопроизводителите, бе посочено в презентацията. „Мястото на сектор „Тютюн“ в общата селскостопанска политика е тема, която буди много въпроси. В момента нямаме взети решения за бъдещото, имаме стартирал дебат, който е на ниво Съвет на Европа. Знаете, че ЕК предлага цялостно нова рамка по отношение на разработката и прилагане на новата ОСП“, каза Георги Ралчев. „МЗХГ ще направи така, че подкрепата, от която имате нужда под формата на финансови средства,  да я ползвате и през новия програмен период, въпреки че тютюнът като култура е изключен от обхвата на т.нар. европейски средства по първи и втори стълб“, каза още Георги Ралчев. \r\nИвелина ИВАНОВА", "date": "2018.10.29", "title": "Шумен: За трета поредна година градът бе домакин на среща по повод Световния ден на тютюнопроизводителите"}
{"url": "http://www.focus-news.net/news/2018/10/29/2583986/nad-79-mln-chuzhdestranni-turisti-sa-posetili-balgariya-za-perioda-yanuari-septemvri-2018-g-rastat-e-55.html", "text": "7 903 692 са туристическите посещения на чужденци в България за периода януари-септември тази година. 5,5% е ръстът, който се отбелязва спрямо същия период на миналата година, сочат последните данни на Националния статистически институт (НСИ). Това съобщиха от пресцентъра на  Министерството на туризма .  \r\nЗа месеците от юни до септември общият брой туристически посещения на чужденци у нас възлиза на 5 467 298, което е увеличение от 3,1 на сто в сравнение с летния сезон на миналата година. Само през септември 984 199 чуждестранни туристи са избрали дестинация България, като отчетения ръст е от 2,6 на сто. \r\nСтатистиката потвърждава нашите прогнози за ръст на туризма, както и това, че страната ни се утвърждава на международния пазар като конкурентна и разпознаваема дестинация за четири сезона. От изключително значение е и фактът, че месец септември вече е част от активния летен сезон и все повече туристи избират България за своята почивка, коментира министърът на туризма Николина Ангелкова.  \r\nКласацията за входящ туризъм за деветте месеца на 2018 г. се оглавява от Румъния с 1 124 307 визити и 27,5 на сто увеличение спрямо същия период на миналата година. Втора позиция заема Гърция с 852 277 посещения, а на трето място се нарежда Германия, откъдето са дошли 790 972 туристи. През месеците юни-септември отново в Топ 3 се нареждат Румъния, Германия и Гърция.  \r\nОт януари до септември значителни ръстове се отбелязват на повечето от пазарите, включени в топ 50 за входящ туризъм у нас. Гостите от Великобритания са с 15,9% повече, от Украйна – 26,2 на сто увеличение, от Израел се отбелязва 22,4 на сто ръст. От САЩ нарастването на туристите е с 12,2 на сто, а от Испания и Финландия чуждестранните посещения нарастват съответно с 17,6% и 16,8%.", "date": "2018.10.29", "title": "Над 7,9 млн. чуждестранни туристи са посетили България за периода януари-септември 2018 г., ръстът е 5,5%"}
{"url": "http://www.focus-news.net/news/2018/10/29/2583984/blagoevgrad-normalno-intenziven-e-trafikat-na-gkpp-kulata-promahon.html", "text": "Нормално интензивен е трафикът на ГКПП „Кулата - Промахон“. Това съобщиха за  Радио „Фокус“ - Пирин  от ГД \"Гранична полиция\". Без забавяне се осъществява преминаването на ГКПП „Илинден - Ексохи“. Нормално интензивно е движението и на останалите гранични пунктове с Република Гърция. Спокойно се осъществява преминаването през ГКПП „Златарево - Ново село“. \r\nНатали СТЕФАНОВА", "date": "2018.10.29", "title": "Благоевград: Нормално интензивен е трафикът на ГКПП „Кулата -  Промахон“"}
{"url": "http://www.focus-news.net/news/2018/10/29/2583987/burgas-esennite-literaturni-praznitsi-shte-badat-zakriti-s-predstavyane-na-almanah-burgas-v-doma-na-pisatelya-na-31-oktomvri.html", "text": "В 18.00 часа на 31 октомври, сряда, закриват Есенните литературни празници с представяне на алманах Бургас в Дома на писателя. Това съобщиха от пресцентъра на  Община Бургас . Това издание излиза веднъж в годината и включва избрани произведения предимно от бургаски автори. За него ще говорят редакторите на списание \"Море\".", "date": "2018.10.29", "title": "Бургас: Есенните литературни празници ще бъдат закрити с представяне на алманах Бургас в Дома на писателя на 31 октомври"}
{"url": "http://www.focus-news.net/news/2018/10/29/2583976/prezidentat-rumen-radev-izprati-saboleznovatelno-pismo-do-prezidenta-na-sasht-donald-tramp-po-povod-napadenieto-sreshtu-sinagoga-v-pitsbarg.html", "text": "Държавният глава Румен Радев изпрати съболезнователно писмо до президента на САЩ Доналд Тръмп по повод кървавото нападение срещу синагогата „Дървото на живота“ в Питсбърг, при което загинаха и бяха ранени много хора. Tова съобщиха от  прессекретариата на държавния глава . В писмото си Румен Радев изразява своите и на българския народ най-искрени съболезнования на близките на жертвите и пожелания за възстановяване на ранените.  „Грубото покушаване срещу свободата на вероизповедание води до опустошителни последици през вековете. Уроците от миналото са най-добрите съветници как да избегнем неговото повторение“, се казва още в писмото на президента Румен Радев до президента Доналд Тръмп.", "date": "2018.10.29", "title": "Президентът Румен Радев изпрати съболезнователно писмо до президента на САЩ Доналд Тръмп по повод нападението срещу синагога в Питсбърг"}
{"url": "http://www.focus-news.net/news/2018/10/29/2583982/prokuror-tanya-shuleva-8-sa-svidetelite-po-deloto-za-palezha-v-bloka-na-fotoreportera.html", "text": "8 са свидетелите по делото за палежа в блока на фоторепортера. Това каза пред журналисти прокурорът Таня Шулева по време на връчване на мярката за неотклонение „задържане под стража“ на обвиняемия Румен Я., предаде репортер на  Радио „Фокус“ – Бургас . Шулева обясни, че са назначени 4 експертизи върху записите, с които прокуратурата разполага.  \r\nТя добави, че обвиняемият е бил издирван в продължение на 3-4 дни.  \r\n„По оперативни данни знаем, че се е укривал, но след като е разбрал, че подбудителят е бил за държан под стража, е решил да се предаде“, допълни още прокурорът. \r\n„Фокус” припомня, че Румен Я. е обвинен за това, че на 14 октомври 2018 г. около 03.25 часа в качеството си на извършител, в съучастие с Петър Б. (подбудител), запалил чуждо имущество на значителна стойност, а именно апартамент в гр. Бургас, собственост на фоторепортера Борислав Пенков и електрическо табло с 27 броя електромери, и прекъсвачи, на същия етаж и адрес собственост на „Електроразпределение ЮГ“ ЕАД, на неустановена към момента стойност на нанесените щети – престъпление по чл.330, ал.1, вр.чл.20, ал.3 от НК. Решението по делото ще бъде произнесено в 16 часа днес. \r\nМария ГЕОРГИЕВА", "date": "2018.10.29", "title": "Прокурор Таня Шулева: 8 са свидетелите по делото за палежа в блока на фоторепортера"}
{"url": "http://www.focus-news.net/news/2018/10/29/2583980/kathimerini-gratskoto-vanshno-ministerstvo-privika-poslanika-na-albaniya-za-da-mu-vrachi-protest-vav-vrazka-s-ubiystvoto-na-gratskiya-grazhdanin.html", "text": "Министерството на външните работи на Гърция ще връчи протестна нота на албанския посланик във връзка с убития 35-годишен грък в село в южна Албания в неделя, пише  онлайн изданието на вестник Kathimerini . \r\nМинистерството ще връчи протестната нота официално на посланика на Албания в Атина Дашнор Дервиши, който е привикан във ведомството в понеделник следобед. \r\nМеждувременно източници от гръцката полиция са заявили, че няма доказателства, нито показания на свидетели, които свързват престрелката в Албания в неделя вечерта с издигането на гръцкото знаме на гръцко военно гробище от 35-годишния Константинос Кацифас. \r\nОт гръцките правозащитни органи си сътрудничат с албанските си колеги в разследването на истинските обстоятелства около смъртта на Кацифас. \r\nСпоред гръцката полиция, той и други членове на гръцката общност в Албания са участвали в издигане на гръцки знамена в памет на влизането на Гърция във втората световна война срещу Италия в неделя, като няма данни за възникнали проблеми около техните действия. \r\nСпоред някои твърдения, Кацифас, облечен във военен камуфлаж, е стрелял с автомат Калашников във въздуха, а след това и по патрулка на албанската полиция. \r\nТвърди се, че колата е уцелена два пъти, докато на мястото са намерени 17 гилзи. \r\nСлед това е последвала гонитба, изпратени са специални части и хеликоптери и Кацифас е убит при престрелка. \r\nТвърди се, че до тялото на Кацифас са намерени осем гилзи заедно с патрондаш със 100 патрона, както и военен нож. \r\nПревод и редакция:", "date": "2018.10.29", "title": "Kathimerini: Гръцкото външно министерство привика посланика на Албания, за да му връчи протест във връзка с  убийството на гръцкия гражданин"}
{"url": "http://www.focus-news.net/news/2018/10/29/2583985/anton-minev-zam-kmet-na-karlovo-naslednitsite-na-balgarskite-narodni-buditeli-tryabva-da-sahranyavat-rodovata-pamet-za-badeshtite-pokoleniya.html", "text": "Наследниците на българските народни будители трябва да съхраняват родовата памет за бъдещите поколения. Това каза за предаването „Без Ботев няма България“ на  Радио „Фокус“  заместник-кметът на Карлово Антон Минев за официалната програма по повод деня на народните будители. В града са родени цяла плеяда от народни будители в различни сфери на обществения, политическия живот, революционното движение, просветата и културата, обясни той. „Опитваме се да съхраним духа на карловските възрожденци. В близкото минало възстановихме част от къщите в старинно Карлово. Днес те посрещат много посетители, които могат да видят какъв е бил бита и ежедневието на българина през XIX век. Училища също залагат в своята програма опазване и съхраняване на българския дух. В Карлово всяко училище и всеки учител носи това призвание в ежедневието си“, обясни Антон Минев. Той каза още, че мероприятията по повод деня на народните будители включват фото-документална изложба на видния карловски общественик Стефан Мазаков, награждаване на участниците в националния конкурс, посветен на поета-революционер Христо Ботев – „Свобода или смърт юнашка“ и връчване на наградата за чистота на българския език на името на д-р Иван Богоров. На 1 ноември ще бъде открита обновена детска градина в най-голямото населено място извън Карлово, село Розино, допълни заместник-кметът.", "date": "2018.10.29", "title": "Антон Минев, зам.-кмет на Карлово: Наследниците на българските народни будители трябва да съхраняват родовата памет за бъдещите поколения"}
{"url": "http://www.focus-news.net/news/2018/10/29/2583989/pazardzhik-vav-vrazka-s-denya-na-narodnite-buditeli-bibliotekata-v-pangyurishte-organizira-initsiativa-pod-naslov-kniga-ot-men-za-teb.html", "text": "Във връзка с Деня на народните будители библиотеката в Пангюрище, с участието на ученици от сформирания преди година и половина ученически парламент, ще се проведе инициативата „Книга от мен за теб“. Това каза за  Радио „Фокус“ - Пазарджик  Стефан Рапунджиев, директор на библиотеката в Панагюрище. Той допълни, че идеята е заедно с децата от ученическия парламент да се раздават книги на възрастни, млади и на всички, които на 1 ноември. в Деня на Народните будители. са по улиците на града. „Посланието е ясно „Книга от мен за теб“, като в този ден посланието е всички да бъдат щастливи, четейки книгите, и децата да не търсят будителите около тях, а вътре в себе си\", каза  Рапунджиев  и допълни, че децата ще бъдат будителите, които ще плодят интереса към четенето в малките деца, посланието на едно такова събитие е от изключителна важност за изграждането на децата, като личности. \r\nРадослава МУРДЖЕВА", "date": "2018.10.29", "title": "Пазарджик: Във връзка с Деня на народните будители библиотеката в Пангюрище организира инициатива под наслов „Книга от мен за теб“"}
{"url": "http://www.focus-news.net/news/2018/10/29/2583990/ministar-krasimir-valchev-shte-uchastva-v-tseremoniyata-po-nagrazhdavane-na-otlichnitsite-na-balgariya.html", "text": "Министърът на образованието и науката Красимир Вълчев ще участва в церемонията по награждаване на участниците в кампанията „Отличниците на България“, която ще се проведе от 11.00 часа на 30 октомври (вторник) в зала 42 на НДК. Това съобщиха от пресцентъра на  Министерството .", "date": "2018.10.29", "title": "Министър Красимир Вълчев ще участва в церемонията по награждаване на „Отличниците на България“"}
{"url": "http://www.focus-news.net/news/2018/10/29/2583994/vildan-shabanova-zam-predsedatel-na-nat-2010-ima-problem-s-razplashtaneto-na-okolo-250-000-lv-ot-gratska-firma-na-tyutyunoproizvoditeli-ot-obshtinite-venets-i-kaolinovo.html", "text": "Има проблем с разплащането на около 250 000 лв. от гръцка фирма на тютюнопроизводители от общините Венец и Каолиново. Това заяви Вилан Шабанова, заместник- председател на НАТ 2010, предаде репортер на  Радио „Фокус“- Шумен . По думите ѝ около 980 000 лв. са дължими на тютюнопроизводители в цялата страна. „Собственикът на гръцката фирма го няма, в офиса в Солун има само секретарка. Следващата стъпка, която ще предприемем, е да проведем разговори с Министерството на земеделието“, каза Вилдан Шабанова. Тя посочи, че никой от тютюнопроизводителите с неразплатен тютюн обаче не е завел дело срещу фирмата. „Поради тази причина ние не можем да се наредим на опашка за вземания при синдика. Ако имахме поне едно прокурорско решение, щяхме да се наредим на тази опашка, но в момента не можем, защото там са банката, държавата, работниците и т.н.“, каза Шабанова. По думите ѝ като друг проблем в сектора се очертава размер на осигурителната вноска от 560 лв. „От три години стои темата за повишаване на осигуровките за земеделските производители, обещаха ни, че това ще става плавно с по 30-50 лв. Миналата година бяха 360 лв., а сега изведнъж 560 лв. Това за нас означава, че всички тютюнопроизводители няма да се осигуряват. Ние сме дребни производители, за Шумен мога да кажа, че сме още по-дребни производители. Тези хора на година печелят 2000-3000 лв., не могат да отидат и да ги внесат. Според мен, около 70-80% от тютюнопроизводителите няма да се осигуряват“, коментира Вилдан Шабанова. \r\nИвелина ИВАНОВА", "date": "2018.10.29", "title": "Вилдан Шабанова, зам.-председател на НАТ 2010: Има проблем с разплащането на около 250 000 лв. от гръцка фирма на тютюнопроизводители от общините Венец и Каолиново"}
{"url": "http://www.focus-news.net/news/2018/10/29/2583991/mariyana-mancheva-direktor-na-su-vasil-levski-mladite-hora-tarsyat-ratsionalnoto-v-minaloto-koeto-da-gi-napravi-gordi-che-sa-balgari.html", "text": "Младите хора търсят рационалното в миналото, което да ги направи горди, че са българи. Това каза за предаването „Без Ботев няма България“ на  Радио „Фокус“  директорът на СУ „Васил Левски” Марияна Манчева в навечерието на Деня на народните будители. „Целта в обучението на всеки учител е да направи своите ученици достойни българи, които ценят духовността и постигнатото преди тях. В днешно време духовността ни понякога е в криза, защото за нея не само трябва да говорим, но и да я проявяваме. Тя се среща, може би, най-добре сред младите хора тогава, когато контактуват с хора на духа”, обясни Марияна Манчева. Тя каза още, че всички изяви на училището са посветени на духовността и са свързани с карловските възрожденски будители, с възпитаването и обучението в ценене на българската национална традиция и в оценяването на постиженията на българския народ, с които трябва да се гордеем. Тя препоръча за народните будители да не се говори само на 1 ноември, а през цялата година.", "date": "2018.10.29", "title": "Марияна Манчева, директор на СУ „Васил Левски”:  Младите хора търсят рационалното в миналото, което да ги направи горди, че са българи"}
{"url": "http://www.focus-news.net/news/2018/10/29/2583992/haskovo-viktorina-moyata-rodina-multikulturen-dom-shte-se-provede-v-mladezhkiya-tsentar-na-30-oktomvri.html", "text": "На 30 октомври 2018 г. от 12.30 в концертната зала на ОП „Младежки център“ ще се проведе викторина „Моята родина – мултикултурен дом“ по проект BG05M2OP001-3.002-0246 „Пъстро етно“, финансиран от Оперативна програма „Наука и образование за интелигентен растеж“. Това съобщиха от пресцентъра на  Община Хасково . Събитието ще обхване деца, участници от клубовете по родинознание от училищата партньори по проекта, и ще има състезателен характер. Предвидени са атрактивни награди за всички участници. Викторината се организира във връзка с Денят на народните будители - 1 ноември.", "date": "2018.10.29", "title": "Хасково: Викторина „Моята родина – мултикултурен дом“ ще се проведе в Младежкия център на 30 октомври"}
{"url": "http://www.focus-news.net/news/2018/10/29/2583995/sport-grigor-dimitrov-otpadna-v-parviya-krag-v-parizh-na-dvoyki.html", "text": "Григор Димитров и партньорът му Фабио Фонини от Итализа загубиха с 0:2 сета за 83 минути от холандеца Жан-Жулиен Рожер и румънеца Хориа Текъу в първия кръг на състезанието по двойки от турнира от сериите „Мастърс“ в Париж, който е с награден фонд 4,872 млн. евро. Същевременно стана ясно, че първата ракета на България ще играе с Роберто Баутиста Агут в първия си мач от състезанието на сингъл. Димитров пропусна първия кръг и във втория ще се изправи срещу испанеца, който победи Стийв Джонсън от САЩ с 2:0 сета. В срещите помежду им българинът води с 2:1 победи.", "date": "2018.10.29", "title": "Спорт: Григор Димитров отпадна в първия кръг в Париж на двойки"}
{"url": "http://www.focus-news.net/news/2018/10/29/2583988/partiyata-na-gratskoto-maltsinstvo-v-albaniya-ubiystvoto-na-katsifas-e-hladnokravna-ekzekutsiya.html", "text": "Политическата организация на гръцкото малцинство в Албания (ОМОНИЯ) обвини в понеделник местната полиция, че е нарушила законите при „екзекуцията“ на гръцкия гражданин в неделя вечерта, предава  Albaninan Daily News . \r\nСпоред нея, албанската полиция е игнорирала правилото за „изолиране на сам въоръжен човек“, като го е убила. \r\nОмония нарече „хладнокръвна екзекуция“ убийството на гръцкия гражданин Костантинос Кацифас от албанския Департамент за неутрализиране на въоръжени елементи (РЕНЕА) край село Буларат в Южна Албания, като освен това обвини правителството в Тирана, че създава „атмосфера на насилие“. \r\n„Чувстваме болка в сърцето от екзекуцията на Костантинос Кацифас и сме загрижени за гръцкото малцинство в Албания след сериозния инцидент и дълбоката анти-гръцка пропаганда“, пишат от ОМОНИЯ в съобщение. \r\nПревод и редакция:", "date": "2018.10.29", "title": "Партията на гръцкото малцинство в Албания: Убийството на Кацифас е хладнокръвна екзекуция"}
{"url": "http://www.focus-news.net/news/2018/10/29/2583996/gencho-genchev-kmet-na-svishtov-na-nad-50-shte-e-izpalnena-programata-za-sanirane-na-mnogofamilni-zhilishtni-sgradi-v-grada-do-kraya-na-godinata.html", "text": "На над 50% ще е изпълнена програмата за саниране на многофамилни жилищни сгради в Свищов до края на годината. Това увери пред журналисти при представяне на проекта за обновяване на 17 блока в крайдунавския град кметът Генчо Генчев, предаде репортер на  Радио „Фокус“ – Велико Търново . Той припомни и че дейностите са част от интегрирания план за градско развитие. Градоначалникът уточни, че те ще се реализират много по-рано и това, по думите му, не е случайно. „През 2019 година предстои преразпределението на един огромен ресурс от средства и ние трябва да сме изпълнили над 50% от Интегрирания си план, за да можем да договорим допълнителни средства от този излишък и да допълним обектите, които са в резерв. По този начин ще дадем възможност за финансиране на допълнителни обекти“, обясни кметът. Освен това уточни и че тези пари идват от това, че някои от общините са се забавили с изпълнението на проектите си. \r\nЛуиза ТРАНЧЕВА", "date": "2018.10.29", "title": "Генчо Генчев, кмет на Свищов: На над 50% ще е изпълнена програмата за саниране на многофамилни жилищни сгради в града до края на годината"}
{"url": "http://www.focus-news.net/news/2018/10/29/2583997/d-r-stanislav-polomski-direktor-na-tssmp-vidin-avtomobilite-ni-sa-s-bezlimitni-karti-za-zarezhdane-s-gorivo.html", "text": "Автомобилите на Центъра за спешна медицинска помощ във Видин са с безлимитни карти за зареждане с гориво. Това каза на заседание на Областния щаб за защита при бедствия и за взаимодействие с националния щаб д-р Станислав Поломски, директор на центъра,  предаде репортер на  Радио „Фокус“ – Видин . Той посочи, че резервите с медикаменти и консумативи са за около 30 дни. „Специализираните медицински екипи са подготвени за работа при усложнена зимна обстановка. Подготвени за работа в такива условия са линейките и реаномобилите, снабдени са с антифриз, зимни гуми и вериги“, каза д-р Поломски. Той посочи, че се очакват новите линейки в центъра, за които през миналата седмица е подписан договор. Д-р Поломски посочи, че голяма част от издръжката на ЦСМП - Видин отива за поддръжката на старите линейки, средно около 8000 лв. отива за ремонт на една такава линейка. \r\nАнна ЛОЗАНОВА", "date": "2018.10.29", "title": "Д-р Станислав Поломски, директор на ЦСМП - Видин. Автомобилите ни са с безлимитни карти за зареждане с гориво"}
{"url": "http://www.focus-news.net/news/2018/10/29/2584000/api-vazstanoveno-e-dvizhenieto-po-pat-i-4-veliko-tarnovo-sevlievo-v-rayona-na-razklona-za-s-momin-sbor.html", "text": "Възстановено е движението по път I-4  Велико Търново - Севлиево в района на разклона за с. Момин сбор. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.10.29", "title": "АПИ: Възстановено е движението по път I-4  Велико Търново - Севлиево в района на разклона за с. Момин сбор"}
{"url": "http://www.focus-news.net/news/2018/10/29/2583999/ministarat-na-turizma-nikolina-angelkova-shte-uchastva-v-kragla-masa-vav-vratsa-po-proekta-za-12-vineno-kulinarni-destinatsii-na-30-oktomvri.html", "text": "Министърът на туризма Николина Ангелкова ще участва в кръгла маса за обсъждането на проекта „Сподели България“ в гр. Враца. Това съобщиха от пресцентъра на  Министерството на туризма . С представители на местната власт и туристическия и земеделски сектор в региона ще бъдат дискутирани дестинациите „Мизия“ и „Златия\", ще бъде направено и обобщение на 12-те винено-кулинарни дестинации на територията на страната.  \r\nВ дискусията ще вземат участие министърът на земеделието, храните и горите Румен Порожанов, Калин Каменов, кмет на община Враца и инж. Красимир Коев, изпълнителен директор на Изпълнителна агенция по лозата и виното.   \r\nКръглата маса е част от инициативата за създаване и утвърждаване на дестинациите, по която съвместно работят Министерството на туризма и Министерството на земеделието, храните и горите. \r\nСъбитието ще се проведе на 30 октомври 2018 г. (вторник) от 13:30 часа в градската концертна зала в Община Враца.", "date": "2018.10.29", "title": "Министърът на туризма Николина Ангелкова ще участва в кръгла маса във Враца по проекта за 12 винено-кулинарни дестинации на 30 октомври"}
{"url": "http://www.focus-news.net/news/2018/10/29/2584001/rakovodstvata-na-abv-i-btpp-obsadiha-vazmozhnostite-za-vavezhdane-na-neoblagaem-minimum-reformiraneto-na-pensionnata-i-obrazovatelna-sistemi-v-balgariya.html", "text": "Ръководствата на АБВ и БТПП обсъдиха възможностите за въвеждане на необлагаем минимум, реформирането на пенсионната и образователна системи в България, съобщиха от пресцентъра на  АБВ . По време на срещата представителите на Алтернатива за българско възраждане предложиха намирането на вариант за преизчисляване на старите пенсии така, че хора, които са напуснали активна трудова дейност преди години, да не получават в пъти по-малко пенсия в сравнение с тези, които я напускат в момента, при условия на изравнен трудов стаж. От партията посочиха необходимостта и от обвързването на образователната ни система с нуждите на бизнеса. Представена бе и идеята за въвеждането на безплатни детски ясли и градини за всички деца в България. \r\nОт АБВ поставиха акцент върху необходимостта от въвеждането на необлагаем минимум, поне до нивото на минималното трудово възнаграждение, като мярката следва да бъде приложена  за всички работещи, независимо от техния доход. На вниманието на експертите в БТПП бе представено  и предложението на политическата сила за диференцирана данъчна ставка върху някои стоки от първа необходимост.  \r\nПолитическата сила запозна работодателската организация и с предложения за промени в законодателството, касаещо хората с увреждания. Нейните представители припомниха, че оттегляйки се от правителството, Ивайло Калфин е оставил стратегия и набор от конкретни мерки, които коренно променят политиката към хората с увреждания, следвайки най-добрите модели в ЕС и методиката на Световната здравна организация. \r\nОт своя страна, ръководството на БТПП подчерта, че по отношение на необлагаемия минимум работодателите имат някои резерви, свързани с това, че приложението на една такава мярка, води до двустепенна скала на облагане и е неравенство в третирането на данъкоплатците. Според БТПП предложението за въвеждане на диференцирана данъчна ставка за някой стоки е приложима идея, която обаче също трябва да бъде внимателно подложена на анализ, защото в противен случай е възможно ставките да паднат, но търговците да не се съобразят с това и да не намалят цените на крайния продукт. \r\nРаботодателската организация заяви, че подкрепя предложението за плавно нарастване на възрастта за пенсиониране, но заяви, че трябва да бъдат разработени и програми, които биха могли да осигурят работа на хора в пенсионна възраст, които търсят такава, особено за сектори където има недостиг на специалисти.  \r\nБТПП подкрепиха идеята на АБВ  въвеждането на безплатни ясли и детски градини (особено за гражданите с по-ниски доходи). Те изразиха позитивна оценка и по предложението на партията за предоставянето на държавна помощ за трето дете, при определени условия, като отговорно родителство и наличие на осигурителен стаж, но посочиха, че средствата трябва да бъдат внимателно разпределени по целево предназначение и контролирани така, че да отидат единствено за нуждите на отглеждането и образованието на детето, за да не се допуснат злоупотреби.   \r\nВ заключение от БТПП отбелязаха очевидната нужда от подготвянето на повече професионални кадри от системата на средното образование.  В областта на висшето образование те предложиха въвеждането на стипендии или други финансови помощи за студенти, които приемат да продължат своето професионално развитие у нас и поемат ангажимент да приложат знанията си в България, като определят период (3, 5 години), през който да работят за подобряване на бизнес средата в страната . \r\nВ края на срещата представителите на АБВ и БТПП се разбраха да разгледат и анализират подробно предложенията, направени от двете страни по време разговора.", "date": "2018.10.29", "title": "Ръководствата на АБВ и БТПП обсъдиха възможностите за въвеждане на необлагаем минимум, реформирането на пенсионната и образователна системи в България"}
{"url": "http://www.focus-news.net/news/2018/10/29/2583993/prokuror-ivan-geshev-zadarzhano-e-chast-ot-rakovodstvoto-na-dabch-vklyuchitelno-predsedatelyat-i-glavniyat-sekretar.html", "text": "Задържано е част от ръководството на ДАБЧ. Това каза пред журналисти заместникът на главния прокурор Иван Гешев във връзка с акцията в Държавната агенция за българите в чужбина, предаде репортер на  Агенция „Фокус“ . „Действията по разследването продължават и към момента и не е в интерес на разследването да даваме повече подробности. Повече могат да бъдат казани най-рано в сряда. Касае се за наказателно досъдебно производство, наблюдавано от Специализираната прокуратура, с което работим с колегите от КПКОНПИ. Изявлението е пред СДВР, защото с постановление сме им възложили друг сегмент от нашата дейност, свързан с охраната на провежданите действия по разследването“, коментира Гешев. По думите му става въпрос за производство за организирана престъпна група, занимаваща се с длъжностни престъпления, документни престъпления и подкупи. „Към този момент се работи с над 20 лица. Задържано е част от ръководството на ДАБЧ, включително и председателят и главният секретар. Работи се със зам.-председателя на Агенцията“, каза още Иван Гешев. \r\nДаяна ДЮЛГЕРОВА", "date": "2018.10.29", "title": "Прокурор Иван Гешев: Задържано е част от ръководството на ДАБЧ, включително председателят и главният секретар"}
{"url": "http://www.focus-news.net/news/2018/10/29/2584002/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.10.29", "title": "Кюстендил: Поради пропадане на пътното платно е въведен обходен маршрут за товарните автомобили по пътя Смоличано – Пелатиково"}
{"url": "http://www.focus-news.net/news/2018/10/29/2583998/anton-slavchev-kpkonpi-nad-20-litsa-sa-zadarzhani-pri-aktsiyata-v-dabch.html", "text": "Над 20 лица са задържани при акцията в ДАБЧ. Това каза пред журналисти зам.-председателят на КПКОНПИ Антон Славчев във връзка с акцията в Държавната агенция за българите в чужбина, предаде репортер на  Агенция „Фокус“ . „Оперативната работа е в насока на удостоверения за български произход на чужди граждани. Касае се и за взимане на подкупи. Над 20 лица са задържани. Ще получите подробна информация за всички тях след сряда“, коментира Славчев. \r\nЗаместникът на главния прокурор Иван Гешев допълни, че обвинения ще има най-рано утре и подробности за привлечените към наказателна отровност лица ще бъдат дадени най-рано в сряда.  \r\nДаяна ДЮЛГЕРОВА", "date": "2018.10.29", "title": "Антон Славчев, КПКОНПИ: Над 20 лица са задържани при акцията в ДАБЧ"}
{"url": "http://www.focus-news.net/news/2018/10/29/2584003/obshtina-dobrich-obyavyava-konkurs-za-koledna-kartichka.html", "text": "И тази година Община Добрич организира конкурс за коледна картичка, в който могат да участват ученици от първи до четвърти клас. Това съобщават от пресцентъра на  Общината . Всеки, който желае да участва ще има възможността да твори на коледна тематика. Kартичките трябва да бъдат двойни, формат – бизнес клас, размер – 210 х105 мм, рисувани или изработени с материали и техники по избор. На гърба (не вътре) на всяка трябва да се изпишат: трите имена, възраст, клас, училище на участника. Представените за конкурса картички ще бъдат оценени от Комисия по критериите: съответствие с размерите и формата на заявените от организаторите условия; естетика, стил, оригиналност и самостоятелно изпълнение (без помощ от родител/учител). Крайният срок за предаване е 29 ноември 2018 година. Победителите ще бъдат обявени на 3 декември 2018 г. За първите места са предвидени атрактивни награди - таблет, мобилен телефон, детски часовник. Картичките ще бъдат изпращани до партньорски градове, чуждестранен дипломатически корпус в България, фирми и организации в Добрич, страната и чужбина.   \r\nЛице за контакт и приемане на картичките: Димитрина Русева – Дирекция „Хуманитарни дейности“, функция „Образование“ при  Община град Добрич – ул. „Независимост“ 7, ет. 8, стая 812.", "date": "2018.10.29", "title": "Община Добрич обявява конкурс за коледна картичка"}
{"url": "http://www.focus-news.net/news/2018/10/29/2584004/washington-times-politsiyata-v-barselona-udari-narkorazprostranitelna-mrezha-sas-zrelishtna-operatsiya.html", "text": "Най-малко 30 души бяха задържани в понеделник в центъра на Барселона при зрелищна широкомащабна акция в необитаеми апартаменти, използвани за разпространение и употреба на наркотици, съобщиха правозащитните органи в североизточната испанска провинция Каталуния, пише  американското издание The Washington Times . \r\nПовече от 700 регионални агенти на силовите органи и 150 местни служители на реда са взели участие в операцията срещу наркоразпространението в Барселона. \r\nИзточници на изданието са видели тежко въоръжени полицаи с покрити лица да извеждат заподозрени от сградите и да ги товарят на полицейските микробуси. Същевременно над центъра на Барселона са летели хеликоптери през целия ден. От полицията твърдят, че операцията в понеделник е резултат от двугодишно разследване на кръговете, които действат в необитаемите апартаменти. \r\nМестният съд е разрешил 40 обиска на апартамента, известни още като „наркоапартаменти“, в централните квартали Равал и Готик, се твърди в изявление на регионалната правосъдна администрация.  \r\nПрез последните години престъпността в Барселона нарасна значително, като жителите на града сочат за една от причините за нарастващата несигурност увеличаването на незаконно използваните апартаменти като центрове за разпространение и употреба на наркотици – преди всичко хероин.  \r\nОт полицията на Каталуния твърдят, че преди зрелищната акция в понеделник са спрели използването на 100 такива апартамента и са арестували 139 души, свързани с наркотрафик през последните две години. \r\nПревод и редакция:", "date": "2018.10.29", "title": "Washington Times: Полицията в Барселона удари наркоразпространителна мрежа със зрелищна операция"}
{"url": "http://www.focus-news.net/news/2018/10/29/2584009/kmetat-na-obshtina-kyustendil-petar-paunov-shte-razgovarya-s-ministara-na-truda-i-sotsialnata-politika-biser-petkov-na-30-oktomvri.html", "text": "Кметът на Община Кюстендил Петър Паунов ще разговаря с министъра на труда и социалната политика Бисер Петков, съобщиха от пресцентъра на  Община Кюстендил . Министър Бисер Петков и председателят на Държавната агенция за закрила на детето Елеонора Лилова ще посетят центровете за настаняване от семеен тип „Сияние“ в град Кюстендил, квартал „Герена“ на 30 октомври. След посещението, около 11.00 часа, двамата ще дадат брифинг за медиите. Центровете са изградени по съвместен проект на фондация „Сийдър“ и община Кюстендил през 2010 година. В рамките на посещението си министър Петков ще проведе среща с кмета на община Кюстендил Петър Паунов и със структурите на Министерството на труда и социалната политика в област Кюстендил.", "date": "2018.10.29", "title": "Кметът на Община Кюстендил Петър Паунов ще разговаря с министъра на труда и социалната политика Бисер Петков на 30 октомври"}
{"url": "http://www.focus-news.net/news/2018/10/29/2584008/predsedatelyat-na-pg-na-gerb-tsvetan-tsvetanov-shte-poseti-peshtera-na-30-oktomvri.html", "text": "Председателят на ПГ на ГЕРБ и зам.-председател на партията Цветан Цветанов ще посети гр. Пещера на 30 октомври 2018 г. (вторник). Това съобщиха от пресцентъра на  партията .  \r\nВ 10.45 ч. Цветанов ще присъства на откриването на санираната сграда на общинската администрация в  община Пещера. Проектът за саниране е на обща стойност 677 763 лв., като средствата са осигурени по ОП „Региони в растеж“.  \r\nПоловин час по-късно председателят на ПГ на ГЕРБ ще участва в откриването на  многофункционална спортна площадка в ОУ “П.Р.Славейков“ в гр. Пещера. На нея ще могат да се практикуват футбол, баскетбол, фитнес и тенис на маса. Проектът е на стойност близо  270 000 лв.", "date": "2018.10.29", "title": "Председателят на ПГ на ГЕРБ Цветан Цветанов ще посети Пещера на 30 октомври"}
{"url": "http://www.focus-news.net/news/2018/10/29/2584005/krasimir-uzunov-za-besarabskite-balgari-stranata-ni-e-svyata-makar-i-da-se-darzhi-kato-mashteha.html", "text": "За бесарабските българи страната ни е свята, макар и да се държи като мащеха. Това каза в  дневния блок „Добър ден“  Красимир Узунов, президент на Агенция и Радиоверига „Фокус“ по повод 29 октомври, Денят на бесарабските българи. Българите от тази историческа диаспора, населяваща някогашна Бесарабия, са неделима част от българската нация, култура и бъдеще, уточни той. Според Красимир Узунов обществото ни е в дълг пред бесарабските българи. „Когато отидох за пръв път при тях, видях, че на всяко село има написана дата – 1831, 1832 годината, в която са се заселили там. Там те са занесли много неща – от обичаите до името на църквата. Българите, където и да са, си остават българи, но бесарабските са по-здрави, обичат повече България, по-човечни и може би по-гостоприемни са. Тези хора са запазени като резерват – те говорят на архаичен език, който се е говорил у нас през 18-19 век, като са влезли и нови думи. За тях България е нещо много голямо и красиво, където всичко е наред. Докато си ходим в „нашата кал“, няма да можем да ги разберем напълно. Но за тях България наистина е нещо много ценно“, коментира той. Направим ли от държавата отечество, едва тогава можем да приобщим и българите зад граница, каза още Красимир Узунов. Според него бесарабските българи трябва да намерят корените си на българска земя, а възстанови ли се родовата връзка, историческата диаспора в Молдова и Украйна може да се превърне в резервоар за млади хора в назряващата демографска криза у нас.  \r\nКрасимир Узунов припомни, че Радио „Фокус“ е единствената българска медия, която вече 8 години излъчва пряко програмата си в Молдова и Украйна на честота 97 MHz.", "date": "2018.10.29", "title": "Красимир Узунов: За бесарабските българи страната ни е свята, макар и да се държи като мащеха"}
{"url": "http://www.focus-news.net/news/2018/10/29/2584010/yanka-mineva-zam-direktor-na-su-hristo-prodanov-karlovo-buditel-e-tozi-koyto-dava-nov-zhivot-na-znanieto-i-go-podpomaga.html", "text": "Будител е този, който дава нов живот на знанието и го подпомага. Това каза за предаването „Без Ботев няма България“ на  Радио „Фокус“  Янка Минева, зам.-директор в Средно училище „Христо Проданов“ в Карлово по повод предстоящия Ден на народните будители. Тържественият концерт под надслов „На будителите скромни с поклон благодарим“ за празника се превръща в традиция за училището от 2011 година насам, добави тя. „Вече 15 години провеждам уроци по родолюбие. Моите ученици си представят съвременните будители различни от онези някогашни будители. Но общото между тях е, че обичат България и ги е грижа за бъдещето ѝ. Както всички ние знаем – нашите възрожденци са се изучили благодарение на финансиране от богатите българи“, обясни тя. Будителите не липсват и в съвременното ни общество, каза още Янка Минева. Българските ученици ги срещат за първи път в училището, уточни зам.-директорът и допълни, че на знаменити дати като 3-ти март и 24-ти май дори завършилите преди години ученици се връщат в класната стая за тази среща.", "date": "2018.10.29", "title": "Янка Минева, зам.-директор на СУ „Христо Проданов“, Карлово: Будител е този, който дава нов живот на знанието и го подпомага"}
{"url": "http://www.focus-news.net/news/2018/10/29/2584006/burgas-sadat-postanovi-myarka-za-neotklonenie-zadarzhane-pod-strazha-spryamo-rumen-ya-obvinen-na-palezh-v-bloka-na-fotoreportera.html", "text": "Съдът постанови мярка за неотклонение „задържане под стража“ спрямо Румен Я.,предаде репортер на  Радио „Фокус“ – Бургас . Съдът прецени наличието на опасност укриване или извършване на ново престъпление от страна на обвиняемия. Решението може да бъде обжалвано в тридневен срок Окръжен съд – Бургас.  “Фокус” припомня , че Румен Я. е обвинен за това, че на 14 октомври 2018 г. около 03.25 часа в качеството си на извършител, в съучастие с Петър Б. (подбудител), запалил чуждо имущество на значителна стойност, а именно апартамент в гр. Бургас, собственост на фоторепортера Борислав Пенков и електрическо табло с 27 броя електромери, и прекъсвачи, на същия етаж и адрес собственост на „Електроразпределение ЮГ“ ЕАД, на неустановена към момента стойност на нанесените щети – престъпление по чл.330, ал.1, вр.чл.20, ал.3 от НК. Решението по делото ще бъде произнесено в 16 часа днес. \r\nМария ГЕОРГИЕВА", "date": "2018.10.29", "title": "Бургас: Съдът постанови мярка за неотклонение „задържане под стража“ спрямо Румен Я., обвинен на палеж в блока на фоторепортера"}
{"url": "http://www.focus-news.net/news/2018/10/29/2584011/ministarat-na-zemedelieto-hranite-i-gorite-rumen-porozhanov-shte-uchastva-v-kragla-masa-za-obsazhdaneto-na-proekta-spodeli-balgariya-vav-vratsa-na-30-oktomvri.html", "text": "Министърът на земеделието, храните и горите Румен Порожанов ще участва в кръгла маса за обсъждането на проекта „Сподели България“ в гр. Враца. Това съобщиха от пресцентъра на  МЗХГ . С представители на местната власт и земеделския и туристическия сектор в региона ще бъдат дискутирани дестинациите „Мизия“ и „Златия\", ще бъде направено и обобщение на 12-те винено-кулинарни дестинации на територията на страната.  \r\nВ дискусията ще вземат участие министърът на туризма Николина Ангелкова, Калин Каменов, кмет на община Враца и инж. Красимир Коев, изпълнителен директор на Изпълнителна агенция по лозата и виното.   \r\nКръглата маса е част от инициативата за създаване и утвърждаване на дестинациите, по която съвместно работят Министерството на земеделието, храните и горите и Министерството на туризма.  \r\nСъбитието ще се проведе на 30 октомври 2018 г. (вторник) от 13:30 часа в градската концертна зала в община Враца.", "date": "2018.10.29", "title": "Министърът на земеделието, храните и горите Румен Порожанов ще участва в кръгла маса за обсъждането на проекта „Сподели България“ във Враца на 30 октомври"}
{"url": "http://www.focus-news.net/news/2018/10/29/2584013/babh-konstatira-influentsa-po-ptitsite-v-dva-zhivotnovadni-obekta-v-s-garvanovo-i-s-malevo-oblast-haskovo.html", "text": "Българската агенция по безопасност на храните (БАБХ) констатира две първични огнища на заболяването Инфлуенца по птиците (грип) в животновъдни обекти, предназначени за гушене на патици мюлари, намиращи се в с. Гарваново и с. Малево, община Хасково, област Хасково. Заболяването е потвърдено с протокол от лабораторно изследване. Това съобщиха от пресцентъра на  БАБХ . \r\nС цел контрол и ликвидиране на заболяването, БАБХ започна прилагане на всички мерки в съответствие с действащото законодателство. Предприето е хуманно умъртвяване и унищожаване на всички птици, отглеждани в засегнатите обекти. Ще бъдат извършени почистване и дезинфекция в птицевъдните ферми. Определени са 3-километровите предпазни зони и 10- километровите зони за наблюдение около констатираните огнища на заболяването. Забраняват се движението на птици и продукти от тях в и от предпазната и наблюдаваната зона, както и провеждането на пазари и изложби за живи птици и отглеждането на птици на открито. В двете зони се забранява търговията и предвижването на домашни, диви и други птици и яйца за разплод, както и разселване на птици за подновяване на дивечовия запас. Извършват се ежедневни клинични прегледи на птиците, отглеждани в останалите селища в предпазната зона. \r\nЗасилен е надзорът и мерките за биосигурност в птицевъдните обекти, както и при водните басейни, където е силно концентрирана популацията на диви птици. \r\nИзвършва се епизоотично проучване за причините, довели до заболяването. \r\nБАБХ напомня, че спазването на мерките за биосигурност е ключов елемент в превенцията срещу заболяването. Фуражите следва да се съхраняват в закрити помещения, както и суровините за фуражи – така се избягва възможността диви пернати да заразят фуража, а оттам и питомните да бъдат заразени с вируса.  \r\nНа този етап няма засегнати хора и няма опасност за потребителите.", "date": "2018.10.29", "title": "БАБХ констатира Инфлуенца по птиците в два животновъдни обекта в с. Гарваново и с. Малево, област Хасково"}
{"url": "http://www.focus-news.net/news/2018/10/29/2584012/ministar-lilyana-pavlova-balgariya-e-davana-za-primer-po-otnoshenie-na-zhenite-zaemashti-rakovodni-pozitsii-v-biznesa-i-politikata.html", "text": "България е давана за пример по отношение на жените, заемащи ръководни позиции в бизнеса и политиката. Това каза министърът на Българското председателство на съвета на ЕС 2018 г. Лиляна Павлова пред журналисти във връзка с напредъка по време на председателството ни относно правата на жените в бизнеса и политиката, предаде репортер на  Агенция „Фокус“ . Тя уточни, че страната ни е на челни позиции измежду 144 държави, в които има дами, заемащи ръководни позиции както в политиката, така и в бизнеса.   \r\n„Втората тенденция е по отношение на заплащането“, каза Павлова и уточни, че няма чак такава разлика между половете в страната ни по отношение на заплащането. „Нещо, което не е точно така дори в държави в Централна Европа“, допълни Павлова. Тя поясни, че по време на председателството се е провела политика за осигуряване на единни правила с цел равенство при заплащане на дамите, независимо в кой сектор работят. „Третият по-специфичен и интересен аспект е секторът на информационните и комуникационни технологии. Това е един от най-бързо развиващите сектори в Европа и в България, сектор, който създава работни места. Тук в България отново сме с най-висок показател. 30% от дамите, работещи в сектора са в ръководни позиции“, допълни още Павлова.     \r\n„Какво постигнахме като политики по време на председателството? Определено работихме и за политики на европейско ниво, даващи възможност за равен достъп на жените в бизнеса и политиката, за равно заплащане и активно участие и разбира се, една много важна тема – балансът между личния и професионалния живот“, каза Павлова. Тя уточни, че се гордее с факта, че по време на Българското председателство е приета Директива за баланса между професионалния и личния живот. „Нещо, което беше изключително важно за нас, тъй като тя дава възможност на дамите да имат гъвкаво работно време, да имат единни правила и процедури, както в някои европейски държави това е прието, да може да бъде прилагано и при нас“,  допълни министърът.  \r\nДеница КИТАНОВА", "date": "2018.10.29", "title": "Министър Лиляна Павлова: България е давана за пример по отношение на жените, заемащи ръководни позиции в бизнеса и политиката"}
{"url": "http://www.focus-news.net/news/2018/10/29/2584015/sliven-predstavyat-izlozhba-s-nagradenite-tvorbi-ot-konkursa-za-risunka-az-i-moyat-grad.html", "text": "Областен информационен център – Сливен подкрепи традиционния конкурс за рисунка „Аз и моят град“. Това съобщиха от  ОИЦ-Сливен . Наградените рисунки от петте категории в традиционния конкурс за рисунка „Аз и моят град“ ще бъдат поставени във фоайето на Община Сливен на пет статива, осигурени от Областен информационен център – Сливен. \r\nПо време на награждаването беше поставен информационен щанд на ОИЦ. На всички присъстващи бяха раздадени информационни материали, подготвени по проект „ОИЦ Сливен“. Материалите представят и популяризират проектите, изпълнени за периода 2007 – 2018 г. на територията на област Сливен. \r\nОбластен информационен център осигури и всички награди за отличените малки художници.", "date": "2018.10.29", "title": "Сливен: Представят изложба с наградените творби от конкурса за рисунка „Аз и моят град“"}
{"url": "http://www.focus-news.net/news/2018/10/29/2584017/mon-gimnazistite-shte-se-obuchavat-po-novi-uchebni-programi-za-profilirana-podgotovka.html", "text": "Министерството на образованието и науката публикува за обществено обсъждане разработените проекти на учебни програми за профилирана подготовка на гимназистите, която ще се придобива в ХI и XII клас от учебната 2020/2021 година. Това съобщиха от пресцентъра на  МОН . Учебните предмети за профилираното обучение са 15 – математика, български език и литература, чужд език, информатика, информационни технологии, история и цивилизации, география и икономика, философия, биология и здравно образование, физика и астрономия, химия и опазване на околната среда, музика, изобразително изкуство, предприемачество, физическо възпитание и спорт. В разработването на програмите са участвали университетски преподаватели и учители.  \r\nНовите учебни програми ще дават не само теоретична подготовка. Целта им е да развиват и социалните, гражданските и културните компетентности на учениците, да подобряват уменията им за изразяване чрез творчество и да усъвършенстват дигиталните им компетентности.   \r\nПрофилираната подготовка представлява съвкупност от три до четири учебни предмета – два от тях опредени на национално ниво, а останалите – на училищно. Едновременно с това всеки учебен предмет ще се състои от задължителни и избираеми модули. Задължителните модули са насочени към надграждане на компетентности, придобити в общообразователната подготовка, както и към задълбочени компетентности в определени научни и/или приложни области. Това обучение е насочено към подготовка за продължаване на образованието в университет. Така се осъществява връзка между средното и висшето образование и плавен преход към университетското образование. Дава се възможност модулите да носят кредити и да се признават във висшите училища без изучаването на тези модули в отделни специалности на висшето образование. \r\nПрограмите са дискутирани с учители и преподаватели преди да бъдат предложени за обществено обсъждане.  \r\nВ края на профилираното обучение по математика се цели учениците да владеят прилагането на определения и на теореми при обосноваване на изводи, да моделират различни ситуации, да изследват модели и да интерпретират получени резултати. Те ще могат да прилагат вероятностни модели, както и да пресмятат вероятности на основата на комбинаторни съображения или на знания, извлечени от данните от наблюдения и експерименти, да използватподходящ софтуер за решаване на проблеми, свързани с изучаваната тематика. \r\nЧрез изучаването на профилиращия предмет информатика учениците ще могат да анализират информационни проблеми и да моделират решения, чрез използване на обектно - ориентиран подход, да създават програмни проекти и информационни системи. \r\nВ края на профилираното обучение по  информационни технологии учениците трябва да умеят да използват съвременни технологии за обработка на големи масиви от данни, да проектират и работят с бази от данни за различни приложения на съвременни мултимедийни технологии за обработка на графична, видео и звукова информация. Цели те да могат да прилагат съвременни уеб технологии при проектирането и изграждането на уеб приложения с различно предназначение и да решават проблеми, свързани с обработката и представянето на информацията със средствата на ИКТ и управлението на ИКТ проекти.  \r\nБългарски език и литература ще могат да изучават профилирано учениците с интереси в областта на хуманитаристиката. Предвижда се в цялата страна да има 100 такива паралелки. Задължителните модули са четири – „Езикът и обществото“, „Езикови употреби“, „Диалогични прочити“ и „Критическо четене“. В проектите за двата литературни модула  има различни варианти за изучаване на автори и произведения. Те са предимно от българската класическа и съвременна литература, като присъстват и произведения на чужди автори. Учителите ще имат свободата да избират сами един от посочените варианти, с оглед интересите и възможностите на учениците си. \r\nАкцентите в обучението по философия са утвърждаване на автономна и социално отговорна личност, развиване на философичен стил на мислене, формиращ у учениците критичност, креативност и систематичност, изграждане на умения за ориентиране в многообразието на мисленето и поведението на хората и за успешно справяне с житейски проблеми, разширяване на уменията за практическо прилагане на философските знания, придобити в задължителната подготовка. \r\nОбучението по география е насочено към разширяване и задълбочаване на знания, умения и отношения, свързани с природноресурсния потенциал на Земята и устойчивото развитие, с геополитическата структура и организация на обществото, с развитието на световното стопанство, преодоляване на енергийните проблеми и оценяване на международната икономическа интеграция, с географията на регионите и страните, с картографията и географското познание, с географската информация и електронното пространство, както и с изграждането на ключови географски компетентности.  \r\nПрофилираната подготовка по биология и здравно образование включва 4 модула: Клетката – елементарна биологична система,  Многоклетъчна организация на биологичните системи,  Биосфера - структура и процеси и  Еволюция на биологичните системи. \r\nИзискванията за резултатите от обучението по чужди езици са разработени съгласно общите нива на езикова компетентност, определени от Общата европейска езикова рамка и съотнесени в тяхната последователност с постигнатата в съответствие с учебния план общообразователна подготовка. Представени са проекти на учебни програми за профилирана подготовка по английски, испански, италиански, немски, руски и френски език  за ниво В1.1, за ниво В1 и за ниво В2. \r\nПрофилираното обучение по история и цивилизации е в три модула – „Власт и институции“, „Култура и духовност“ и „Човек и общество“. То предвижда надграждане на компетентности по отношение на разбиране и осмисляне на държавни модели, политически идеологии и функциониране на политическата власт, на компетентности, свързани с необходимостта от ориентация, адаптация и реализация в съвременното демократично общество в условията на културно многообразие и глобализация, както и на компетентности, свързани с разбирането на света, в който учениците живеят и вземат решения за собственото си развитие. Специален акцент е поставен върху обществените движения като проява на активността, отговорността и ангажираността на човека към глобалните проблеми на съвременността. \r\nВ края на профилираното обучение по физика и астрономия всеки ученик ще задълбочи и систематизира знанията си за съвременните постижения по физика и ще осмисли фундаменталните взаимодействия в природата, ще увеличи информираността си за съвременните аспекти на астрофизиката и връзката им с постижения на физиката на микросвета. Предвижда се усъвършенстване на уменията за прилагане на теоретични знания, математически методи и практически умения в нови ситуации за решаване на разнообразни по вид проблеми, както и оценка на важността на експерименталните изследвания в съвременната физика. \r\nИзискванията към всяка тема в учебните програми по химия и опазване на околната среда  включват, освен чисто научни, и приложните аспекти на химичното знание. Това е основна предпоставка за изграждане на природонаучната грамотност на учениците, необходима за подготовката им за висшите училища и за бъдещата им реализация в сферата на природните науки и свързаните с тях технологии. Акцентът е поставен върху усвояването на практически умения за извършване на наблюдения и лабораторна работа. \r\nУчебното съдържание на модулите по музика е структурирано съобразно необходимостта от тясно интегративно взаимодействие помежду им: „Музикална култура”, „Музикален инструмент/пеене” и „Пиано/електронни клавишни инструменти\".  \r\nОбучението по профилиращия учебен предмет изобразително изкуство ще формира  мотивация за кариерно развитие и социална реализация на учениците в съвременните условия на икономическата и социалната среда. Целта е с това да се осигурят и възможности за продължаване на образованието в следваща образователна степен, ориентирана към приложно-практически аспекти на изобразителните изкуства (дизайн, приложни изкуства, изящни изкуства, изкуствознание, педагогика на изкуството, медийни изкуства, архитектура и др.). \r\nАкцентите в учебните програми за профилирана подготовка по предприемачество са в посока формиране на финансова, управленска и предприемаческа култура. Учениците ще получават знания за предприемачество и кариерно развитие, за същността на пазарната икономика, за начините и възможностите за започване на собствен бизнес, както и за управлението на предприемаческата дейност. \r\nВъзможностите, които предоставя профилираната подготовка по физическо възпитание и спорт са усъвършенстване на двигателните знания, умения и навици чрез овладяването на различни видове спорт, както и придобиване на теоретичните знания за научната дейност и контрола във физическото възпитание и спорта. Чрез тази подготовка се осигурява по-голяма възможност за плавен преход и продължаване на обучението по физическо възпитание и спорт като избор на университетски специалности в научни и приложни области на висшето образование.", "date": "2018.10.29", "title": "МОН: Гимназистите ще се обучават по нови учебни програми за профилирана подготовка"}
{"url": "http://www.focus-news.net/news/2018/10/29/2584018/tsvetan-filev-predsedatel-na-nat-2010-patyat-e-samo-edin-da-se-zavedat-dela-sreshtu-neizryadniya-platets-v-sluchaya-s-neplateniya-tyutyun-tova-e-gratska-firma.html", "text": "Пътят е само един - да се заведат дела срещу неизрядния платец, в случая с неплатения тютюн у нас това е гръцка фирма, заяви Цветан Филев, председател на НАТ 2010, предаде репортер на  Радио „Фокус“ - Шумен . Той коментира, че взаимоотношения между търговец и тютюнопроизводител са от частен характер, между двата субекта има сключен договор и когато едната страна не го е спазила, трябва да се заведе дело. „Имаме информация как решават този проблем нашите колеги в Гърция, защото ако у нас гръцката фирма завлече български тютюнопроизводители с около 2,5 млн. лв., дългът към гръцки производители и кооперативи е 6,5 млн. евро. Но там нещата са на етап разрешаване. Всички гръцки фермери и кооперативи, които имат да получават пари, са осъдили вече търговското дружество, много голяма част от тютюна им е върнат, реализиран и така са си получили над 90% от средствата. В момента предстои опис на имущество на гръцкия оператор, от продажбата тютюнопроизводителите от Гърция ще успеят да си вземат на 100% средствата“, каза Филев. Той посочи, че у нас нито един от завлечените тютюнопроизводители не е завел дело срещу фирмата. Филев посочи, че има производител от Разградско, на който фирмата дължи 40 000 лв., на друг производител в община Каолиново - 70 000 лв. „Хората трябва да положат това усилие да си помогнат сами, после браншовата организация и държавата. В Полша също има ужилени тютюнопроизводители от 2015 година с 2,5 млн. евро и там се действа със съдебни дела“, коментира Филев. \r\nИвелина ИВАНОВА", "date": "2018.10.29", "title": "Цветан Филев, председател на НАТ 2010: Пътят е само един - да се заведат дела срещу неизрядния платец, в случая с неплатения тютюн това е гръцка фирма"}
{"url": "http://www.focus-news.net/news/2018/10/29/2584021/afp-balgariya-razbi-shema-za-izdavane-na-falshivi-dokumenti.html", "text": "Българската прокуратура съобщи в понеделник, че е разбила схема, ръководена от официални лица, чрез която хиляди чужденци неправомерно са получили паспорти, а заедно с това и безвизово пътуване в Европейския съюз, предава  AFP . \r\nФренската агенция отбелязва, че в схемата са замесени служители на Агенцията за българите в чужбина, които са заподозрени, че са издавали фалшиви сертификати за български корени на хора в съседни държави, като това е струвало пет хиляди евро. \r\nСред задържаните, както отбелязва „Франс прес“ е директорът на агенцията Петър Харалампиев, за когото се смята, че е приближен към националистическата партия ВМРО, младши партньор в управляващата коалиция на консервативния премиер Бойко Борисов \r\nАгенцията отбелязва, че от ВМРО отричат твърденията в медиите, че Харалампиев е техен член и искат максимално наказание за виновните. \r\nПревод и редакция:", "date": "2018.10.29", "title": "AFP: България разби „схема за издаване на фалшиви документи“"}
{"url": "http://www.focus-news.net/news/2018/10/29/2584014/veliko-tarnovo-nad-50-besarabski-balgari-shte-zaradvat-velikotarnovtsi-s-kontsert-v-chitalishte-nadezhda-na-30-oktomvri.html", "text": "Над 50 бесарабски българи ще зарадват жителите и гостите на Велико Търново с концерт, който ще състои в утрешната вечер /30 октомври/ в емблематичното за града читалище „Надежда – 1869“, съобщиха от пресцентъра на  Община Велико Търново . Гостите на града са от Украйна и Молдова, а повод за изненадата, която те поднасят на великотърновската общественост, е Денят на бесарабските българи – 30 октомври. \r\nКонцертът започва в 18.30 часа, а участие ще вземат 23 деца на възраст между 13 и 16 години, част от Детска танцова група „Кадънджа“ – с. Кубей, музиканти и танцьори от ансамблите „Български сърца“ /с. Нови Троян/, „Хор на учителите“ /с. Чийший“/ и „Мюзик Драйв“ /Всеукраински център за българска култура, Одеса/. Входът е свободен. \r\nГрупата бесарабски българи е на посещение в България, а идеята и желанието за гостуването в Старата столица възникват спонтанно. Организацията на концерта и визитата веднага получават подкрепата на кмета на Велико Търново Даниел Панов, на „Лайънс клуб Велико Търново – Арбанаси“ и на местния бизнес. \r\nВ старопрестолния град бесарабските българи ще бъдат посрещнати лично от Даниел Панов, ще посетят крепостта Царевец и други исторически забележителности и паметници на културата. Подарък за тях ще бъде прожекция на аудиовизуалния спектакъл „Царевград Търнов – звук и светлина“.", "date": "2018.10.29", "title": "Велико Търново: Над 50 бесарабски българи ще зарадват великотърновци с концерт в читалище „Надежда“ на 30 октомври"}
{"url": "http://www.focus-news.net/news/2018/10/29/2584020/varna-tarsyat-se-kravodariteli-za-moryaka-postradal-pri-intsidenta-na-koraba-balgarka.html", "text": "Центърът по трансфузионна хематология във Варна търси кръводарители за пострадалия в неделя при инцидент на кораба „Българка“ работник. Това съобщи за  Радио „Фокус“ – Варна  началникът на районния кръвен център в града д-р Жанина Йорданова. По думите ѝ няма ограничение за кръвна група. Всеки, който има желание да помогне, може да отиде в Кръвния център всеки делничен ден от 8.00 до 18.00 часа и от 9.00 до 14.00 часа в събота. Пострадалият работник е настанен във Военноморската болница с тежки изгаряния. \r\nДиана СТОЕВА", "date": "2018.10.29", "title": "Варна: Търсят се кръводарители за моряка, пострадал при инцидента на кораба „Българка\""}
{"url": "http://www.focus-news.net/news/2018/10/29/2584022/ministar-mladen-marinov-shte-prisastva-na-tseremoniyata-za-vrachvane-na-diplomite-na-vipusk-2018-na-akademiyata-na-mvr-na-30-oktomvri.html", "text": "Министър Младен Маринов ще присъства на церемонията за връчване на дипломите на випуск 2018 на Академията на МВР на 30 октомври, съобщиха от пресцентъра на  МВР . На тържествена церемония във висшето училище ще бъдат връчени дипломите на курсантите от випуск 2018 г.  На тържеството ще присъстват министърът на вътрешните работи Младен Маринов, ректорът ст. комисар доц. д-р Неделчо Стойчев, преподаватели, курсанти и техните близки. Церемонията ще се проведе от 11.00 ч.", "date": "2018.10.29", "title": "Министър Младен Маринов ще присъства на церемонията за връчване на дипломите на випуск 2018 на Академията на МВР на 30 октомври"}
{"url": "http://www.focus-news.net/news/2018/10/29/2584023/varna-heroin-e-otkrit-v-spalnoto-pomeshtenie-na-24-godishen-varnenski-zatvornik.html", "text": "Открит е хероин в спалното помещение на варненски затворник. Това съобщиха от пресцентъра на  ОДМВР - Варна . На 25 октомври, във варненския затвор, при извършена проверка от страна на надзирател, е установено, че лишеният от свобода С.К. (24 г.) държи в себе си пакетчета с кафеникаво прахообразно вещество в спалното си помещение. Направената експертна справка е установила, че се касае за хероин с общо тегло 0,06 гр. По случая е образувано досъдебно производство, уведомен е прокурор от Районна прокуратура – Варна.", "date": "2018.10.29", "title": "Варна: Хероин е открит в спалното помещение на 24-годишен варненски затворник"}
{"url": "http://www.focus-news.net/news/2018/10/29/2584016/stara-zagora-dve-litsa-privlecheni-kato-obvinyaemi-za-huliganstvo-spryamo-politseyski-sluzhiteli-pri-nezakonni-sastezaniya-s-karutsi.html", "text": "Районна прокуратура-Казанлък привлече като обвиняеми Н.А., на 16 г., като непълнолетен, и Ш.А., на 37 г., за това, че извършили непристойни действия, грубо нарушаващи обществения ред и изразяващи неуважение към обществото, като деянието е съпроводено със съпротива срещу орган на властта, изпълняващ задължения по опазване на обществения ред, и се отличава с изключителен цинизъм и дързост – престъпление по чл. 325 ал. 2 във вр. ал.1 от Наказателния кодекс. Това съобщиха от пресцентъра на  Апелативна прокуратура-Пловдив . Спрямо двамата са образувани две отделни досъдебни производства. Предстои, по трето досъдебно производство, като обвиняем,  по чл. 325 ал. 2 във вр. ал. 1 от Наказателния кодекс, да бъде привлечен и Е.Ч.., на 24 г.   \r\nДо момента е установено, че на 28 октомври 2018 г., тримата извършили непристойни действия и оказали съпротива спрямо полицейски служители, които били повикани във връзка с получен сигнал за незаконни състезания с каруци между с. Черганово и с. Овощник, общ. Казанлък.  \r\nСпрямо Н.А. е постановена мярка за неотклонение „Под надзора на инспектор от Детска педагогическа стая“. Обвиняемият Ш.А. е задържан за срок от 72 часа с постановление на наблюдаващия прокурор, като предстои да бъде внесено искане в съда за определяне на мярка за неотклонение „задържане под стража“ спрямо него. Продължават процесуално-следствените действия по случая.", "date": "2018.10.29", "title": "Стара Загора: Две лица привлечени като обвиняеми за хулиганство спрямо полицейски служители при незаконни състезания с каруци"}
{"url": "http://www.focus-news.net/news/2018/10/29/2584024/prof-georgi-rachev-klimatolog-nyama-indikatsii-za-snegovalezh-pone-do-15-noemvri.html", "text": "Няма индикации за снеговалеж поне до 15 ноември. Това каза климатологът проф. Георги Рачев в интервю за  Агенция „Фокус“  за необичайното топло време за есента и за това каква ще бъде очакваната зима.   \r\nСпоред него на въпроса кога ще падне първият сняг, няма кой да отговори. „Няма човек с чиста съвест да ви каже кога ще бъде първият сняг. Това може да стане седмица, пет дни преди обстановката. Мога да кажа със сигурност с над 80 %, че до 15 ноември, снеговалеж в България няма да има“, допълни още климатологът.  \r\nПо отношение на прехода между есен и зима, проф. Рачев уточни, че засега средносрочната прогноза показва по-плавен преход и то не към зимата, а към нормализиране на тези анормални температури. „В средата на ноември месец евентуално се очаква температурите да достигнат нормалните за сезона стойности. Няма засега индикация за рязко застудяване“, каза още проф. Рачев. По отношение на първите слани, проф. Рачев уточни, че те са паднали в края на септември месец. „Бяха с много малък интензитет. Много слаба проява имаха и бяха само във високите котловинни полета на Югозападна България. Съществена слана нямаме в България, което даде възможност практически всички средни и късни зеленчуци да бъдат прибрани от полето“, допълни още климатологът.  \r\nДеница КИТАНОВА", "date": "2018.10.29", "title": "Проф. Георги Рачев, климатолог: Няма индикации за снеговалеж поне до 15 ноември"}
{"url": "http://www.focus-news.net/news/2018/10/29/2584025/api-krastovishteto-na-pat-i-3-byala-pleven-i-pat-iii-405-pavlikeni-svishtov-e-signalizirano-sas-znatsi-i-markirovka.html", "text": "По повод запитванията от медии, свързани с кръстовището на път I-3 Бяла - Плевен и път III-405 Павликени - Свищов, Агенция „Пътна инфраструктура“ уточнява, че за пътния инцидент от 13 септември край Горна Студена, продължава досъдебното производство и компетентните институции ще установят причините за катастрофата и скоростта на движение на автомобилите. Всякакви изказвания и изследвания от граждански сдружения преди да са се произнесли компетентните институции са спекулативни и некоректни, предвид чувстителността на темата пътна безопасност. Това съобщиха от пресцентъра на  АПИ . \r\nКръстовището на първокласния път I-3 Бяла – Плевен и третокласния път III-405 Павликени – Свищов не е определено като рисково според данните на „Пътна полиция“ за участъци с концентрация на пътно-транспортни произшествия, извън урбанизираните територии. Настилката в района на кръстовището е в добро състояние, с необходимите знаци и хоризонтална маркировка. На път I-3 Бяла – Плевен са поставени два знака, указващи наближаване на кръстовище с път без предимство и ограничение на скоростта на пътуващите по първокласния път до 60 км/ч. На третокласния път III-405 Павликени – Свищов от страната на село Горна Студена е поставен знак „Стоп“. Знак „Стоп“ има и от страната на село Карайсен, където освен него е поставен и предупредителен знак, че пътуващите наближават кръстовище с път с предимство. Eжемесечно се премахва и растителността в района на кръстовището. \r\nАгенция „Пътна инфраструктура“ призовава шофьорите да карат със съобразена скорост и да спазват стриктно пътната сигнализация.", "date": "2018.10.29", "title": "АПИ: Кръстовището на път I-3 Бяла - Плевен и път III-405 Павликени - Свищов e сигнализирано със знаци и маркировка"}
{"url": "http://www.focus-news.net/news/2018/10/29/2584027/rilka-filipova-obshtina-petrich-novata-sgrada-na-istoricheski-muzey-petrich-shte-bade-mnogo-interesna-v-arhitekturno-otnoshenie.html", "text": "Новата сграда на Исторически музей - Петрич ще бъде много интересна в архитектурно отношение. Това каза за  Радио „Фокус“ - Пирин  Рилка Филипова, директор на дирекция „Административен и правен контрол“ към Община Петрич и ръководител на проекта „Културен дипол – трансграничен район България – Гърция 2014-2020 година“. Тя уточни, че самата сграда ще бъде ситуирана в северната част на имот, който е собственост на Община Петрич и в който ще бъде изграден парка на града, финансирана по друг проект. По думите й целта на музея е да се експонират ценности от културно-историческото наследство. „Експонирането ще бъде директно чрез показване на открити или затворени културни ценности или индиректно чрез снимки, постери и мултимедийни прожекции. Експозиционните и съпътстващите площи могат да поемат максимално около 150 посетители. Сградата ще бъде разположена на площ около 923 кв. м., а разгънатата застроена площ с двете нива, които се предвиждат в нея е 1847 кв. м.“, посочи експертът. Рилка Филипова отбеляза, че на първото ниво е предвидено да бъде разположена експозиция от Праисторията, Античността и Средновековието, а на второто ниво – Градска изложба. Тя допълни, че разделянето на експозициите ще се осъществява чрез мебелировка – не се предвиждат стени и врати. По думите й самите културни ценности ще се експонират в затворени витрини или в мобилни шкафове със стъклени тавани и вградено LED-осветление. „Предвидени са също така стени с мултимедии и табуретки за сядане пред тях за прожекции на филми, а ограждащите стени, за които споменах ще служат за експониране на постери и снимки. Интересна е фасадата на сградата, защото са предвидени бетонови плоскости, които да се редуват в по-изпъкнала и по-вътрешна разположеност. Върху изпъкналите плоскости на фасадата ще бъдат апликирани пиктограми с мисли на известни български личности, които ще могат да се четат под силен ъгъл. Върху всяка плоскост ще се апликират по 3 иноксови ленти, символизиращи трикольора на българския флаг“, добави Филипова. Тя каза още, че пред централния вход се предвиждат зелени площи, които да оформят лабиринт, като основната цел е плавното сливане на тази сграда с околната среда. \r\nНатали СТЕФАНОВА", "date": "2018.10.29", "title": "Рилка Филипова, Община Петрич: Новата сграда на Исторически музей - Петрич ще бъде много интересна в архитектурно отношение"}
{"url": "http://www.focus-news.net/news/2018/10/29/2584007/ombudsmanat-maya-manolova-izprati-ostro-stanovishte-sreshtu-proektobyudzheta-na-nzok.html", "text": "Омбудсманът Мая Манолова внесе в Народното събрание остро становище по Законопроекта за бюджета на Националната здравноосигурителна каса /НЗОК/ за 2019 г. Това съобщиха от  пресофиса на омбудсмана . Манолова подчертава, че проектът на Закона за бюджета повтаря структурата на бюджетите от последното десетилетие, като превес отново имат разходите за болнична помощ и за лекарства, въпреки че и самият министър на здравеопазването нееднократно е обръщал внимание, че тази диспропорция трябва да се коригира и да се подкрепи извънболничната медицинска помощ. \r\n„В приеманите бюджети през последните три години продължава порочната практика да се лимитира всяка една дейност на лекарите, което както нееднократно бе посочвано и в Становище на Националния омбудсман, и от повечето експерти, се отразява крайно негативно на пациентите, защото затруднява достъпа им, ограничава правото им на избор къде да се лекуват и в дългосрочен план води до понижаване на качеството на медицинската помощ, поради влошената конкурентна среда“, пише в становището си Манолова.  \r\nТя обръща внимание, че Законът за бюджета на НЗОК превръща Министерският съвет и Народното събрание в помощни органи на новата Агенция по медицински надзор по отношение на лицензирането на нови болници или на нови отделения в съществуващи такива. Омбудсманът недоумява как министрите са подкрепили проект, който ги задължава да дават съгласие или да отказват за разкриване, например, на отделение по урология, ортопедия или очни болести във всяка една болница на страната.    \r\nСпоред нея с проекта се въвеждат сериозни структурни промени – закриват се сега действащи органи и се създават нови, като например, при Агенцията по медицински надзор това води до смесването на функции в един орган, който остава извън всякаква форма на граждански контрол. Това създава предпоставки за злоупотреба с права. \r\nМанолова определя като изключително обезпокоителни промените, с които при лечението на пациентите се въвежда принцип за предписване на лекарствени продукти на база терапевтичен курс, съобразено с неговата разходна ефективност. Омбудсманът е категорична, че така се ограничава правото на гражданите на индивидуално лечение, съответстващо на състоянието им и преценката на лекуващите лекари.  \r\nМая Манолова подчертава, че с внесения проектозакон се правят важни изменения в редица закони, които в огромната си част нямат пряка връзка с бюджета на НЗОК за 2019 година и не са свързани с изпълнението му.  \r\n„В тази връзка като национален омбудсман съм силно обезпокоена от опита чрез бюджетен закон, в противоречие с действащата нормативна уредба, чрез преходните и заключителни разпоредби на Закона за бюджета на Националната здравноосигурителна каса за 2019 г. да бъдат променени няколко основни за здравеопазването закони, имащи пряко отношение към живота и здравето на българските граждани“,  уточнява общественият защитник. \r\nОсвен това Законът за нормативните актове предвижда при изготвяне на нов нормативен акт провеждане на обществени консултации с гражданите и юридическите лица, най-малко 30 дни преди внасянето му. Такива обществени консултации не са извършени.  \r\n„Като национален омбудсман не мога да приема гражданите да бъдат лишени от възможност да изразят мнение и направят предложения по толкова важни за всеки въпроси“, посочва Манолова.  \r\nОмбудсманът отбелязва още, че приемането на пакет закони по този начин, нарушава основни Конституционни норми. В подкрепа на такъв извод са мотивите в Решение № 17 от 3 октомври 1995 г. по конституционно дело № 13 от 1995 г. на Конституционния съд. В тях се сочи, че „Ежегодните бюджетни закони са закони във формален смисъл, само защото под наименованието „закон” те са гласувани от Народното събрание. В основното, същинското си съдържание, те не съдържат правни норми. В разходната си част те съдържат разпоредби, с които се овластяват държавните органи да извършат необходимите им разходи на държавни парични средства до определен размер. Текстовете на ежегодните бюджетни закони са актове, с които се управляват средствата от общодържавния паричен фонд. Те са управленски (административни) актове, които, без да променят своята основна юридическа характеристика, се издават в присъщата на актовете на Народното събрание форма (закон) и по предвидената за законодателния орган процедура.“ \r\nВ заключение омбудсманът предлага на Народното събрание да обсъди предложения законопроект в частта му относно бюджета на НЗОК за 2019 г. и да разгледа всички останали предложения за промени в други закони отделно, съобразно предвидения в Конституцията и законите ред за това, след извършване на предварителните оценки и обществено обсъждане.  \r\n„Искам да Ви уверя, че в защита на тези граждански права няма да се поколебая да използвам всички предвидени в Конституцията правомощия на Омбудсмана“, категорична е Мая Манолова.   \r\nСтановището на омбудсамна може да прочетете  .", "date": "2018.10.29", "title": "Омбудсманът Мая Манолова изпрати остро становище срещу проектобюджета на НЗОК"}
{"url": "http://www.focus-news.net/news/2018/10/29/2584026/the-wall-street-journal-sasht-izprashtat-5-hilyadi-voenni-na-granitsata-s-meksiko.html", "text": "Американските власти са решили да изпратят на границата с Мексико не 800, както се очакваше по-рано, а 5 хиляди военни, съобщи в понеделник  вестник The Wall Street Journal . \r\nПо информация на източници на изданието, американските военни ще оказват поддръжка на граничните служби. Вестникът отбелязва, че по-рано от Пентагона се подготвяха да изпратят на южната граница 800 военнослужещи. По-рано в района бяха разположени 2 хиляди бойци от Националната гвардия на САЩ. \r\nНа 18 октомври, както припомня WSJ, президентът на САЩ Доналд Тръмп заяви, че ще се обърне към военните и ще затвори южната граница на страната, ако мексиканските власти не спрат преминаващия през страната поток от нелегални мигранти от Централноамериканските страни, които се стремят да влязат в САЩ. Той заяви също, че властите на Гватемала, Хондурас и Салвадор не правят нищо, за да предотвратят нелегалната имиграция на своите граждани в САЩ. \r\nПо време на предизборната кампания през 2016 година Тръмп обеща на избирателите да провежда по-строга имиграционна политика, както и да засили граничния контрол. \r\nПревод и редакция:", "date": "2018.10.29", "title": "The Wall Street Journal: САЩ изпращат 5 хиляди военни на границата с Мексико"}
{"url": "http://www.focus-news.net/news/2018/10/29/2584029/plovdiv-sabirat-sredstva-za-izgrazhdane-na-mladezhka-zona-v-bivshiya-dlrg-rada-kirkovich.html", "text": "Две мероприятия ще събират средства с благотворителна цел за изграждането на Младежка зона за активно гражданство в бившия Дом за деца, лишени от родителска грижа „Рада Киркович“. Това съобщиха за  Радио „Фокус” - Пловдив  от Общината. Идеята е да се предлагат разнообразни програми и форми на неформално учене, които да ангажират младите хора в активности и да развиват техните интереси и умения. \r\nЗа да подпомогне закупуването на оборудване за Младежката зона, Община Пловдив чрез „Седмица на благотворителността“ организира концерт и магическо шоу на 30.10.2018 г. от 18:00 ч. в театрална зала на Военен клуб – Пловдив. По време на спектакъла ще се проведе томбола сред закупилите жълти патета с благотворителна цел. Сред наградите са тениски, професионални топки за футбол, баскетбол и волейбол, маратонки и анцуг. \r\nВторото събитие в подкрепа на каузата е ONE WOMAN SHOW на Иванка Шекерова – „НИКОЙ НЕ Е ПЪЛНО 6“ в пловдивски пиано бар от 20:00 ч. на 08.11.2018 г. Изграждането на младежката зона може да се подкрепи чрез закупуване на билети за двете събития. \r\nПрез тази година Община Пловдив, съвместно с Национален алианс за работа с доброволци, също организира и проведе благотворителни събития с участието на дует „Ритон“, актьорите от Младежки театър „Николай Бинев“ с постановката „Пинокио“ и др.", "date": "2018.10.29", "title": "Пловдив: Събират средства за изграждане на младежка зона в бившия ДЛРГ „Рада Киркович“"}
{"url": "http://www.focus-news.net/news/2018/10/29/2584030/varna-dvama-dushi-sa-postradali-pri-katastrofa-v-zhk-galata.html", "text": "Двама души са пострадали при катастрофа в ж.к. „Галата“. Това съобщиха от пресцентъра на  ОДМВР - Варна . Инцидентът е станал на 28 октомври около 00.20 часа, в ж.к. „Галата“. Водачът на л.а. „Фолксваген“ Б.Д. (40 г.) от Варна, поради движение с несъобразена с пътните условия скорост, е загубил контрол над МПС и се е блъснал в крайпътно дърво. Вследствие на инцидента, мъжът е получил фрактура на десен крак и контузия на глава, като е настанен за лечение в МБАЛ „Св. Анна“, без опасност за живота. Пострадала е също и жена (28 г.), пътуваща в автомобила, която също е настанена за лечение без опасност за живота. По случая има образувано досъдебно производство.", "date": "2018.10.29", "title": "Варна: Двама души са пострадали при катастрофа в ж.к „Галата“"}
{"url": "http://www.focus-news.net/news/2018/10/29/2584028/veliko-tarnovo-volvo-investira-nad-660-000-leva-v-izgrazhdaneto-na-nova-servizna-baza-za-kamioni-kray-starata-stolitsa.html", "text": "„Волво Груп България“ инвестира над 660 000 лева в изграждането на нова сервизна база за камиони край Велико Търново. Това съобщиха от пресцентъра на  Общината . Обектът се намира в периферията на Старата столица, до входа на град Килифарево и има непосредствен достъп до международния път Русе – Свиленград. \r\nСервизната база бе официално открита в края на миналата седмица, а гост на церемонията бе заместник-кметът на община Велико Търново Снежана Данева-Иванова, която преряза лентата на обекта заедно с Карин Йохансон – управител на компанията инвеститор, както и с кмета на Килифарево Димитър Събев. \r\nСнежана Данева-Иванова коментира, че инвестицията е поредното доказателство за големия икономически потенциал и привлекателността на Велико Търново за инвеститорите. Обсъдена бе възможността ученици от старопрестолния град да практикуват в базата, както и да бъде създадена нова специалност в сферата на средното техническо образование, чиито възпитаници да се обучават в сервизния център.  \r\nКарин Йохансон благодари на Община Велико Търново за съдействието при реализирането на проекта и подчерта, че градът е с ключова локация за транзитния поток на товарни автомобили.  \r\nНовата база разполага със съвременна техника и апаратура и може да обслужва над 2000 камиона годишно.", "date": "2018.10.29", "title": "Велико Търново: „Волво“ инвестира над 660 000 лева в изграждането на нова сервизна база за камиони край Старата столица"}
{"url": "http://www.focus-news.net/news/2018/10/29/2584033/haskovo-sadat-ostavi-v-aresta-47-godishen-mazh-shofiral-v-netrezvo-sastoyanie-i-prichinil-smart-po-nepredpazlivost.html", "text": "По искане на Окръжна прокуратура-Хасково съдът определи мярка за неотклонение „задържане под стража“ спрямо В.К., на 47 г., за това, че на 25.10.2018 г. в с. Горски извор, обл. Хасково, при управление на моторно превозно средство в пияно състояние - 2,48 промила алкохол, установено с „Алкотест Дрегер“, нарушил правилата за движение по пътищата – чл.20, ал.2 и чл. 116 от ЗДвП и по непредпазливост причинил смърт на жена – престъпление по чл.343 ал.3 б.’б’, вр.ал.1, б.„в”, вр. чл.342, ал.1 от Наказателния кодекс. Това съобщиха от пресцентър на  Апелативна прокуратура-Пловдив . \r\nНа 25.10.2018 г. в с. Горски извор, обл. Хасково, при управление на моторно превозно средство, с несъобразена скорост и след употреба на алкохол, В.К. губи управлението над лекия автомобил, навлиза в платното за насрещно движение и удря движещата се до бордюра пешеходка. В следствие на удара пострадалата получава несъвместими с живота травми и е починала. По случая е било образувано досъдебно производство, в хода на което са били извършени оглед на местопроизшествие, разпитани са свидетели и са приобщени писмени доказателства. Назначена е съдебномедицинска експертиза. \r\nОпределението на Окръжен съд-Хасково подлежи на протест и обжалване пред Апелативен съд-Пловдив.", "date": "2018.10.29", "title": "Хасково: Съдът остави в ареста 47-годишен мъж, шофирал в нетрезво състояние и причинил смърт по непредпазливост"}
{"url": "http://www.focus-news.net/news/2018/10/29/2584032/sadat-prizna-bivshiya-vanshen-ministar-daniel-mitov-za-nevinen.html", "text": "Специализираният съд призна бившия външен министър Даниел Митов за невинен, предаде репортер на  Агенция „Фокус“ . Митов е оправдан по всички повдигнати срещу него обвинения. Припомняме, че Митов бе обвинен за престъпление по служба заради платени неправомерно на фирма пари за служебни пътувания - за самолетни билети, хотели и застраховки.  \r\nДаниел Митов беше обвинен в това, че в периода от 15 януари – 22 юли 2016 г. не е изпълнил служебните си задължения с цел да набави облага за търговско дружество и от това МВнР е било ощетено с 494 458,03 лв.  \r\nСигналът срещу Митов и неговия заместник Христо Ангеличин беше подаден от бившия външен министър Кристиан Вигенин (БСП). Съдът сметна, че доказателствата са такива, че не може по безспорен начин да се докаже знанието на Даниел Митов за процедурата, заради която е обвинен. \r\nРешението на Специализирания наказателен съд може да бъде обжалвано в 15-дневен срок.  \r\nЦветелин ДИМИТРОВ", "date": "2018.10.29", "title": "Съдът призна бившия външен министър Даниел Митов за невинен"}
{"url": "http://www.focus-news.net/news/2018/10/29/2584019/ministar-lilyana-pavlova-nadyavam-se-do-kraya-na-godinata-da-priklyuchat-pregovorite-po-memoranduma-s-kitay-i-ot-2019-g-da-mozhe-da-zaraboti-globalniyat-partnyorski-tsentar.html", "text": "Надявам се до края на годината да приключат преговорите по меморандума с Китай и от 2019 г. да може да заработи глобалният партньорски център. Това каза министърът на Българското председателство на съвета на ЕС 2018 г. Лиляна Павлова пред журналисти във връзка с напредъка по глобалния партньорски център с Китай, предаде репортер на  Агенция „Фокус“ . „Представих доклад за напредъка в преговорите. На мен беше възложена организацията и координацията по създаването на такъв глобален партньорски център. Това, което отчетох на предишното заседание на МС беше напредъкът по неговото създаване. Получихме мандат за това глобалният партньорски център от българска страна да бъде представляваван от Института по маркетинг към министъра на икономиката и Икономическия институт към БАН“, каза тя и уточни, че в момента започват преговори с китайската страна за подписване на меморандум за разбирателство между България и Китай. „Надявам се в близко време той да бъде подписан, за да стартира работата. Този център ще бъде изграден на принципа на тинк-танк – мозъчен тръст, който ще се занимава с обучения, консултации, научни изследвания, анализи и разработки, които да насърчават инвестициите и които да направят така, че да се разбираме по-лесно за познаване на европейско право и законодателство“, допълни още министърът.  \r\nДеница КИТАНОВА", "date": "2018.10.29", "title": "Министър Лиляна Павлова: Надявам се до края на годината да приключат преговорите по меморандума с Китай и от 2019 г. да може да заработи глобалният партньорски център"}
{"url": "http://www.focus-news.net/news/2018/10/29/2584034/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик - Пловдив, като се движат и много товарни автомобили в двете посоки, предаде репортер на  Радио „Фокус“ – Пазарджик . Пътните настилки са сухи. Патрул на КАТ е разположен на изхода на града в посока Пловдив. Въведени са скоростни ограничения по трасето на разклоните за селата Мало Конаре, Говедаре и Цалапица. \r\nАлбена ЖИЛЕКОВА", "date": "2018.10.29", "title": "Пазарджик: Натоварено е движението по пътя Пазарджик - Пловдив"}
{"url": "http://www.focus-news.net/news/2018/10/29/2584035/albena-georgieva-oblasten-upravitel-na-vidin-na-teritoriyata-na-obshtinite-v-oblastta-sa-predprieti-merki-za-zashtitata-pri-uslozhnena-zimna-obstanovka.html", "text": "На територията на общините в област Видин са предприети мерки и е създадена организация по планирането на защитата при бедствия при усложнена зимна обстановка. Това каза на днешното заседание на областния щаб Албена Георгиева, областен управител, предаде репортер на  Радио „Фокус“ – Видин .  Общините Белоградчик, Бойница, Брегово, Видин, Димово, Кула и Макреш към момента имат сключени действащи договори за зимно поддържане и снегопочистване.  В община Грамада предстои процедура за избор на изпълнител за зимно поддържане и снегопочистване на общинската пътна мрежа за зимен сезон 2018 – 2019 г. В община Ружинци предстои сключване на договори с физически лица за почистване на общинската пътна мрежа. Община Ново село и община Чупрене разполагат със собствена техника за почистване. Кметът на Община Бойница информира, че общината е закупила 400 метра снегозащитни платна, както и 8 малки роторни снегорина за почистване на площадките и тесните улички. Генчева съобщи още, че общината ще се снабди с още един роторен снегорин, чрез изпълняван проект по Програма Интеррег V-A Румъния – България. \r\nВ края на заседанието областният управител Албена Георгиева благодари на представителите на общините и институциите за предприетите до момента действия и апелира за своевременна координация и взаимодействие между компетентните институции и екипите на общините през зимния сезон.", "date": "2018.10.29", "title": "Албена Георгиева, областен управител на Видин: На територията на общините в областта са предприети мерки за защитата при усложнена зимна обстановка"}
{"url": "http://www.focus-news.net/news/2018/10/29/2584039/sliven-futbolistite-na-zvezdite-sa-nositeli-na-kupata-ot-traditsionniya-turnir-po-futbol-na-malki-vratichki.html", "text": "Рекорден брой участници и зрители се включиха в четвъртото издание на традиционния турнир по футбол на малки вратички, организиран от младежката организация на ГЕРБ – Сливен. Това съобщиха от пресцентъра на  ПП ГЕРБ . \r\nТурнирът се проведе по случай празника на Сливен -Димитровден. Пред над 200 зрители в спортна зала „Декотекс“ сили премериха 100 футболисти от отборите „Речица – Чарлии“, „Вратарите“, ФК „Сокол – Гергевец“, „Ботев“, „Атлетико – Клуцохор“, „Начеви“, „Феникс“, „Юнаци“, „Звездите“ и „Плейбек“. Футболните срещи се играха в две полувремена по десет минути, а финалът бе по 15 минути. След оспорвана битка най-добрите четири отбора се бориха за първото място. На първо място и шампиони на турнира са футболистите от „Звездите“, втори са ФК „Сокол – Гергевец“, а на трето място се класира миналогодишният победител „Атлетико – Клуцохор“. Наградата на победителите връчи кметът на Сливен Стефан Радев. Те получиха купа, грамота и парична награда. Класираните на второ и трето място получиха грамоти и парична награда. По време на турнира бяха връчени и специални награди. За „Най–красив гол“ отличието получи Михаил от отбора на „Звездите“, „Най–техничен играч“ стана Пламен Цончев от „Сокол“, който вече е футболен национал, а „Най–добър вратар“ на първенството е Стефан от „Атлетико – Клуцохор“. Наградите връчиха общинските съветници от ГЕРБ Тодор Начев, Живко Минчев и Георги Николаев. \r\nАмбицията на организаторите е за петото – юбилейно издание през 2019 г. да наложат турнира като престижна регионална купа, на която се събират най – добрите любители – футболисти.", "date": "2018.10.29", "title": "Сливен: Футболистите на „Звездите“ са носители на купата от традиционния турнир по футбол на малки вратички"}
{"url": "http://www.focus-news.net/news/2018/10/29/2584040/blagoevgrad-stopanisvaneto-na-izdankovite-dabovi-gori-na-teritoriyata-na-yuzdp-diskutiraha-na-seminar-v-dgs-elin-pelin.html", "text": "Стопанисването на издънковите дъбови гори на територията на ЮЗДП дискутираха на семинар в „ДГС Елин Пелин”. Това съобщиха от пресцентъра на  Югозападно държавно предприятие . Тези гори заемат значително място в горскостопанската икономика, като само в обхвата на ЮЗДП площта им е около 110 000 хектара, разпределена по стопански класове. Участие в работната среща взеха директорите на Югозападното и Северозападното държавни предприятия инж. Дамян Дамянов и инж. Цветко Цветков, зам.-директорът на Северноцентрално държавно предприятие инж. Тодор Бонев, лесовъди от горски и ловни стопанства в ЮЗДП, представители на ИАГ и Лесотехническия университет. Представен беше окончателният отчет на тема: „Обосновка и внедряване на регионални лесовъдски системи за стопанисване на издънковите дъбови гори в ЮЗДП”. Автор на задълбоченото изследване е научен колектив от Лесотехническия университет. За целта на разработката са заложени пробни площи в 4 държавни горски стопанства – в Благоевград, Елин Пелин, Земен и Ихтиман. Обсъждани бяха идеи за подобряване лесовъдските намеси в издънковите дъбови гори и прилагане на диференциран подход при избора им. Участниците в семинара посетиха една от пробните площи в Елин Пелин, където беше представено нагледно маркиране на дървета за провеждане на неравномерно-постепенна сеч в дъбовите гори.", "date": "2018.10.29", "title": "Благоевград: Стопанисването на издънковите дъбови гори на територията на ЮЗДП дискутираха на семинар в „ДГС Елин Пелин”"}
{"url": "http://www.focus-news.net/news/2018/10/29/2584037/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.10.29", "title": "Кюстендил: Нормално се осъществява преминаването на моторни превозни средства през ГКПП – „Гюешево”"}
{"url": "http://www.focus-news.net/news/2018/10/29/2584038/ministar-lilyana-pavlova-vyarvam-che-v-golyama-stepen-uspehat-na-balgarskoto-predsedatelstvo-se-dalzhi-na-zhenskoto-nachalo-v-ekipa-ni.html", "text": "Вярвам, че в голяма степен успехът на Българското председателство се дължи на женското начало в екипа ни. Това каза министърът на Българското председателство на съвета на ЕС 2018 г. Лиляна Павлова по време форум за жените в бизнеса и политиката, предаде репортер на  Агенция „Фокус“ . Думите на Павлова идват от това, че в нейния екип преобладават дамите. „Много често говорим за равенството на половете, приемаме стратегии на национално ниво за равенство\", каза Павлова и обясни, че в нейния екип има нужда от включване на повече мъже. Министърът коментира, че за нея най-ценното в един човек са неговите качества. „Всеки човек има силни, слаби страни, всеки човек е добър в нещо и в нещо не е добър или нещо му куца“, допълни тя, Павлова заяви, че нейният стремеж е бил да търси силната страна на всеки и да наблегне на това. „На всеки можеш да намериш кусура. Ако само критикуваш един човек, той се демотивира, той губи желание за работа, дори да има силни страни, те спират да изпъкват“, каза още Лиляна Павлова. Тя благодари и на посланичките, които присъстваха на форума и посочи, че за нея успехът на председателството е бил и в добрата симбиоза, която е постигната между различните екипи.  \r\nДеница КИТАНОВА", "date": "2018.10.29", "title": "Министър Лиляна Павлова: Вярвам, че в голяма степен успехът на Българското  председателство се дължи на женското начало в екипа ни"}
{"url": "http://www.focus-news.net/news/2018/10/29/2584042/sliven-trafikat-po-patishtata-v-oblastta-e-intenziven.html", "text": "Трафикът  по пътищата в Сливенска област е интензивен, пътищата са сухи и нормално проходими. Това съобщиха от  Областното пътно управление . \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства.Опасност от падащи камъни има по пътя Сливен – Ичера – Градец. \r\nРемонти има по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.10.29", "title": "Сливен: Трафикът по пътищата в областта е интензивен"}
{"url": "http://www.focus-news.net/news/2018/10/29/2584043/sport-kitayskite-sobstvenitsi-na-inter-sa-investirali-v-kluba-polovin-miliard-evro-za-2-godini.html", "text": "Китайците от „Сунинг груп“ са вложили близо половин милиард евро в италианския гранд Интер през двете години, откакто поеха управлението на клуба. Анализ на Calcio & Finanza показа, че китайският консорциум, начело с Жанг Жиндонг, вече e вложил 474 милиона евро, което прави средно по 237 милиона на година. Китайските бизнесмени са увеличили основния капитал на клуба със 142 млн евро и той бележи сериозен ръст на пазара. В момента Интер е на трето място във временното класиране на Серия „А“ с 19 точки и изостава на 9 от лидера Ювентус.", "date": "2018.10.29", "title": "Спорт: Китайските собственици на Интер са инвестирали в клуба половин милиард евро за 2 години"}
{"url": "http://www.focus-news.net/news/2018/10/29/2584041/burgas-obshtinata-shte-ukrasi-s-tsvetya-grobovete-na-zasluzhili-burgazlii-po-vreme-na-arhangelova-zadushnitsa.html", "text": "Община Бургас ежегодно украсява с цветя гробовете на заслужили бургазлии по време на Архангелова задушница, пада се на 3 ноември, предстоящата събота. Това съобщиха от пресцентъра на  Общината . Имената винаги са различни, а тази година честта се пада на поетесата Петя Дубарова, филантропът и щедрият дарител Александър Георгиев Коджакафалията, историкът и археолог проф. Иван Карайотов и художничката Виолета Масларова. Поднасянето на цветя при техните гробове, в което може да се включи всеки желаещ, ще е в 11.00 - 11.30 часа в събота. То бележи финала на общоградското възпоменание, а в по-ранните часове то ще премине така: \r\n- 10.00 - 10.30 часа - изпълнение на траурна музика от Духов оркестър при Община Бургас; \r\n- 10.30 - 11.00 часа - Заупокойна молитва. \r\nВъзпоменанието ще се проведе на площада пред Траурната зала на гробищния парк. \r\nЗа безпрепятственото организиране на потока от хора и автомобили, както и за предпазване на посетителите от нашествието на просещи групи е създадена организация от ОД на МВР Бургас, Дирекция УКОРС на Община Бургас и охранителната фирма на Гробищен парк.", "date": "2018.10.29", "title": "Бургас: Общината ще украси с цветя гробовете на заслужили бургазлии по време на Архангелова задушница"}
{"url": "http://www.focus-news.net/news/2018/10/29/2584044/veliko-tarnovo-chitalishte-sedmi-yuli-shte-otbelezhi-10-godini-ot-osnovavaneto-si-s-praznichen-kontsert-na-3-noemvri.html", "text": "Великотърновското читалище „Седми юли“ кани на празничен концерт по повод 10 години от основаването. Това съобщиха за  Радио „Фокус“ – Велико Търново  организаторите. Събитието ще се проведе на 3 ноември, от 18.00 часа в Голяма зала на Общината Велико Търново. На сцената ще излязат вокален състав „Grammys“, Никола Чочев, ДФА „Търновче“, Вокално студио „Таланти“ при НЧ „Искра 1896“, Фолклорна формация „Трапезица“. Концертът е безплатен. Той се организира със съдействието на Община Велико Търново. \r\nЧиталище „Седми юли“ е най-младото във Велико Търново. В него членуват 163-ма души. Към него работят пет клуба по интереси – юридически, философски, психологически, с политологична насоченост и за любители фотографи. Читалището провежда през годините дискусии, кръгли маси, четения, изложби и други. \r\nНадежда КРЪСТЕВА", "date": "2018.10.29", "title": "Велико Търново: Читалище „Седми юли“ ще отбележи 10 години от основаването си с празничен концерт на 3 ноември"}
{"url": "http://www.focus-news.net/news/2018/10/29/2584047/sofiya-mesechniyat-brifing-za-deynostta-na-odmvr-sofiya-prez-oktomvri-se-provede-v-sgradata-na-ru-botevgrad.html", "text": "Месечният брифинг за дейността на дирекцията през м. октомври се проведе в сградата на РУ - Ботевград. Това съобщиха от пресцентъра на  ОДМВР - София . Пред регионалните печатни и електронни медии зам.-директорът на ОДМВР- София комисар Юри Николов предостави информация за специализираните полицейски операции срещу наркоразпространението, проведени през последните четири седмици, при които са иззети над 30 кг марихуана, десетки канабисови растения, таблетки екстази, електронни везни, оръжия, контрабандни акцизни стоки и др. вещи, съотносими към извършваната престъпна дейност. Сред останалите теми бяха бързите оперативни действия на служителите от РУ- Своге, довели до задържането на извършителите на грабеж и на серия взломни кражби, както и задържаните в Самоков в момент на получаване на голяма парична сума двама участници в схема за телефонни измами.   \r\nНачалникът на отдел „Охранителна полиция“ комисар Ивайло Александров предостави обобщена информация за дейността на териториална полиция и служителите от патрулно-постовата дейност. 226 специализирани полицейски операции, 2081 акта, 376 задържани лица, обезпечени 181 мероприятия, реагирано на 2852 сигнала. По отношение на административнонаказателната дейност по Закона за движение по пътищата са издадени 2510 електронни фиша, съставени са 1841 акта и 2104 фиша. Във връзка продължаващите ремонти по автомагистралите „Хемус“ и „Тракия“ и въведените временни ограничения на движението комисар Александров отбележи, че през почивните дни допълнителни екипи на ОДМВР- София регулират и подпомагат трафика в съответните участъци, чрез допълнителни патрули, максимално използване на технически средства с цел предотвратяване на предпоставките за пътни инциденти и образуване на колони от изчакващи автомобили, особено в тръбите на тунелите.  \r\nПрез текущия месец са проведени три специализирани полицейски операции съвместно с компетентните контролни органи на територията на общините Ботевград, Елин Пелин и Годеч, при които са извършени проверки на игрални зали, нощни клубове, заведения и разнородни търговски обекти, съобщи началникът на сектор „Противодействие на икономическата престъпност“ гл. инсп. Мирослав Рашков. За констатирани груби нарушения са запечатани общо четири обекта. По линия „акцизи“ са иззети общо 5844 къса цигари, 72 кг тютюн и 828 литра безакцизен алкохол. Образувани са 12 преписки и 4 досъдебни производства.  \r\nНачалникът на РУ-Ботевград гл. инсп. Николай Симеонов подчерта, че вече има конкретен напредък по отношение на кадровото обезпечаване. Четирима млади местни жители са на курс за обучение след спечелен конкурс за полицаи,  а други трима служители от други структури на министерството до дни ще започнат да изпълняват задълженията си в районното управление.", "date": "2018.10.29", "title": "София: Месечният брифинг за дейността на ОДМВР - София през октомври се проведе в сградата на РУ - Ботевград"}
{"url": "http://www.focus-news.net/news/2018/10/29/2584046/ministar-lilyana-pavlova-damite-byaha-armiyata-na-balgarskoto-predsedatelstvo.html", "text": "Дамите бяха \"армията\" на Българското председателство. Това каза министърът на Българското председателство на съвета на ЕС 2018 г. Лиляна Павлова по време форум за жените в бизнеса и политиката, предаде репортер на  Агенция „Фокус“.  Павлова обясни, че на жените коства двойно повече, за да постигнат успеха, към който се стремят. По думите ѝ жените имат и други грижи, които трябва да съчетават в живота си. Павлова обясни, че това не пречи и не трябва да пречи да се реализират на професионално поприще, независимо дали е политиката или бизнеса. „Няма срамно поприще, не е срамно да бъдеш само домакиня“, допълни още министър Павлова.  \r\nТя обърна внимание и на друг представител на дамите по време на председателството - министър Екатерина Захариева. Павлова отчете, че дамите са били „армията“ на председателството и са били силно мотивирани. „Тези хора бяха толкова отдадени на това да вървим напред, да няма досие непредвижено напред като законодателство, като текстове, като промяна. Успяхме безпрецедентно голям брой досиета да придвижим напред“, допълни още Павлова.  \r\nДеница КИТАНОВА", "date": "2018.10.29", "title": "Министър Лиляна Павлова: Дамите бяха \"армията\" на Българското председателство"}
{"url": "http://www.focus-news.net/news/2018/10/29/2584048/blagoevgrad-dvizhenieto-po-glaven-pat-e-79-ot-km-371-do-km-380-mezhdu-selo-zheleznitsa-i-paten-vazel-brezhani-shte-se-osashtestvyava-v-edna-lenta-poradi-chastichni-remontni-deynosti.html", "text": "Движението по главен път Е-79 от км 371 до км 380 между село Железница и пътен възел Брежани ще се осъществява в една лента, поради частични ремонтни дейности на асфалтовата настилка. Ремонтите ще бъдат извършвани в интервала от 18.00 часа вечерта до 06.00 сутринта до 2 ноември. Участъкът е сигнализиран с пътни знаци и светлинни източници. Това съобщи за  Радио „Фокус“ - Пирин  дежурният служител в Областно пътно управление - Благоевград. Нормално интензивно е движението по главен път Е-79, второкласен път 19 Симитли - Гоце Делчев и АМ „Струма“ в участъка от областта. Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни. Няма регистрирани тежки пътни инциденти през изминалия ден по пътищата, които са част от републиканската пътна мрежа. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.10.29", "title": "Благоевград: Движението по главен път Е-79 от км 371 до км 380 между село Железница и пътен възел Брежани ще се осъществява в една лента, поради частични ремонтни дейности"}
{"url": "http://www.focus-news.net/news/2018/10/29/2584045/4-godini-zatvor-i-4000-lv-globa-za-bivshiya-zam-vanshen-ministar-hristo-angelichin.html", "text": "Специализираният наказателен съд призна бившият зам.-външен министър Христо Ангеличин и го осъди на 4 години затвор за безстопанственост, предаде репортер на  Агенция „Фокус“ . Определена му бе и глоба от 4000 лв. Според магистратите Ангеличин не е упражнил достатъчен контрол върху работата на подчинените му дирекции в министерството, с което е ощетил МВнР с близо 500 хил. лв. - неправомерно платени пари на фирма за организиране на служебни пътувания (за осигуряване на самолетни билети, хотели и застраховки). \r\nПрисъдата може да бъде обжалвана. \r\nНа 5 октомври 2018 г. съдът прие за доказано повдигнатото му обвинение в безстопанственост и му наложи наказание 2 години „Лишаване от свобода“, изпълнението на което е отложено с 4 години изпитателен срок. Делото бе за неизгоден договор за доставка на телефонни централи. Кумулативно съдът наложи и наказание „глоба“ в максималния за това деяние размер на 5 000 лв.", "date": "2018.10.29", "title": "4 години затвор и 4000 лв. глоба за бившия зам.-външен министър Христо Ангеличин"}
{"url": "http://www.focus-news.net/news/2018/10/29/2584031/pazardzhik-bivshiyat-predsedatel-na-obshtinskiya-savet-v-grad-septemvri-lazar-vlaykov-e-osaden-na-4-godini-lishavane-ot-svoboda.html", "text": "Окръжният съд в Пазарджик завиши присъдата на бившия председател на Общинския съвет в град Септември Лазар Влайков, с чийто пистолет 6-годишно момче неволно простреля и уби Наско Тонкев от село Виноградец, съобщи за  Радио „Фокус“ – Пазарджик  Пламен Пантов, говорител на Окръжна прокуратура - Пазарджик. Той уточни, че решението на съда е за 4 години лишаване от свобода и наказанието е ефективно. На първа инстанция Лазар Влайков бе осъден на 3 години и четири месеца лишаване от свобода. Решението на тричленния състав, председателстван от съдия Ивета Парпулова е окончателно и не подлежи на обжалване и протест. Пантов обясни, че следва да бъде изпълнено наложеното на Влайков наказание като делото ще бъде изпратено в прокуратурата, която ще разпореди привеждане в изпълнение на присъдата. Влайков трябва да заплати и 7 000 лева разноски по делото. \r\nВаня НИКОЛОВА", "date": "2018.10.29", "title": "Пазарджик: Бившият председател на Общинския съвет в град Септември Лазар Влайков е осъден на 4 години лишаване от свобода"}
{"url": "http://www.focus-news.net/news/2018/10/29/2584049/aktsenti-v-sutreshniya-blok-dobro-utro-balgariya-na-radio-fokus-na-30-oktomvri.html", "text": "След местните изборите в Хесен и Бавария, партията на канцлера на Германия Ангела Меркел беше сериозно отслабена. Какво доведе до изборното поражение? Кой беше грешно изиграният ход и какъв е резултатът от този тест за Меркел? Ще отвори ли нова страница Германия – за ситуацията в страната ще потърсим отговорите на тези и други въпроси в сутрешния блок „Добро утро, България“ на Радио „Фокус“ от Георги Марков, народен представител от ГЕРБ и бивш конституционен съдия.  \r\nЕдна от най-коментираните теми са предстоящите избори за Европейски парламент. Защо те са важни за България? Как се променя лицето на Европа на фона на политическата ситуация в различните държави? Темата ще коментираме с Огнян Златев, ръководител на Представителството на Европейската комисия в България. \r\nКои са приоритетните сфери за работа в Община Хасково? Каква е готовността на образователните институции за зимния сезон? За реализираните проекти и предстоящите такива ще разговаряме с кметът на града Добри Беливанов. \r\nКолко туристи са отчетени до момента в обектите, които са част от Историческия музей в град Петрич, през настоящата 2018 година, както и по какъв начин музеят се опитва да популяризира дейността си и да привлече повече посетители, ще научим от репортажа на колегата от Радио „Фокус“ -Пирин Натали Стефанова. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.10.29", "title": "Акценти в сутрешния блок „Добро утро, България“ на Радио „Фокус“ на 30 октомври"}
{"url": "http://www.focus-news.net/news/2018/10/29/2584052/sofiya-vavezhda-se-vremenna-organizatsiya-na-dvizhenieto-za-izgrazhdane-na-ulichen-kanal-po-ul-obelski-pat-bul-lomsko-shose-i-ul-lazaritsa-ot-30-oktomvri-do-9-noemvri.html", "text": "Забранява се влизането на пътни превозни средства от 30.10.2018 г. до 09.11.2018 г. по северната половина от пътното платно на ул. „Обелски път” в участък от ул. „Илия Георгов” до бул. „Ломско шосе”. Движението ще се извършва по южната половина от пътното платно на ул. „Обелски път” в същия участък. Това съобщиха от пресцентъра на  Столична община .  \r\nЗабранява се влизането на тежкотоварни автомобили от 30.10.2018 г. до 09.11.2018 г. по ул. „Обелски път” в участък от ул. „Илия Георгов” до бул. „Ломско шосе”.  \r\nОт 04.30 часа на 30.10.2018 г. до 24.00 часа на 09.11.2018 г. се променят маршрутите на автобусни линии №№ 30 и 31 (в посока ж.к. „Обеля”) от бул. „Ломско шосе” надясно по ул.107, по ул. „Илия Георгов”, по ул. 115,  по ул. 8, в обратна посока по ул. 9 и ул. 102, по ул. „Акад. Димитрий Лихачов”, по  бул. „Панчо Владигеров”,  по маршрута на автобусни линии №№ 26 и 150 до обръщателното колело в ж.к. Обеля 1, двупосочно.  \r\nЗа маршрутите на автобусни линии №№ 30 и 31 се закриват спирки с кодове:  \r\n-0681 и 0678 Ж.К. „ОБЕЛЯ-2“;  \r\n-0871 и 0874 КВ. „ОБЕЛЯ“.  \r\nПроменя се маршрута на автобусна линия № N2 (в посока ж.к. „Обеля”) от бул. „Ломско шосе” по ул.107, по ул. „Илия Георгов”, по ул. 115, по ул. 8 (в обратна посока по ул. 9 и ул. 102), надясно по ул. „Акад. Димитрий Лихачов” до обръщателното колело в кв. „Обеля”, двупосочно.  \r\nЗа маршрута на автобусна линия № N2 се закриват спирки с кодове:  \r\n-1792 и 1793 „УЛ. 2“;  \r\n-6240 и 6241 „МЕТРОСТАНЦИЯ ОБЕЛЯ“.  \r\nВодачите по автобусна линия №  N2 ще спират на всички съществуващи автобусни спирки в променения участък на маршрута, с изключение на двупосочна спирка с кодове 0173 и 2676 „БЛ. 245 Ж.К. „ОБЕЛЯ-2“ и спирка с код 1815 „УЛ. 9“ (в посока ж.к. „Студентски град”).", "date": "2018.10.29", "title": "София: Въвежда се временна организация на движението за изграждане на уличен канал по ул. „Обелски път\", бул. „Ломско шосе” и ул. „Лазарица” от 30 октомври до 9 ноември"}
{"url": "http://www.focus-news.net/news/2018/10/29/2584054/mariya-deyanova-direktor-istoricheskiyat-muzey-v-karlovo-e-podgotvil-izlozhba-na-ivan-evstratiev-geshov-i-na-negoviya-rod-pod-nadslov-rod-semeystvo-otechestvo.html", "text": "Историческият музей в Карлово е подготвил изложба на Иван Евстратиев Гешов и на неговит род под надслов „Род, семейство, отечество“, съобщи в интервю за предаването „Без Ботев няма България“ по  Радио „Фокус“  директорът Мария Деянова. Тя допълни, че към изложбата вече има голям интерес и тя ще бъде посетена от всички училища в града. Изложбата ще гостува месец в залите на музея и хората ще могат да се запознаят с българските родове, които са от изключително значение за възрожденското развитие на България. „Ние си позволихме да обогатим изложбата, като добавим материали, документи и оригинални фотоси, които се съхраняват във фонда на нашият музей, свързани с потомците на Гешовия род. Роднини на Иван Евстратиев Гешов, това са следващото поколение Лазарови, които са потомци на Димитър Лазаров, най–малкият от четиримата братя Гешови, които също са видни и изявени карловски общественици и дарители, а отличителна черта на този род е голямото родолюбие и дарителска дейност, която извършват“, уточни Мария Деянова. Тя допълни, че изложбата е посветена не само на родът Гешови, но и на всички значими пловдивски фамилии, които имат принос за стопанското, икономическото и културното развитие на региона и страна ни по времето преди и след освобождението.", "date": "2018.10.29", "title": "Мария Деянова, директор: Историческият музей в Карлово е подготвил изложба на Иван Евстратиев Гешов и на неговия род под надслов „Род, семейство, отечество“"}
{"url": "http://www.focus-news.net/news/2018/10/29/2584056/veliko-tarnovo-ogranicheno-e-dvizhenieto-v-uchastak-ot-pat-stefan-stambolovo-obedinenie-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е ясно. Температурата е 21 градуса. Пътните настилки са сухи. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nДвижението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.10.29", "title": "Велико Търново: Ограничено е движението в участък от път Стефан Стамболово – Обединение поради ремонтни дейности"}
{"url": "http://www.focus-news.net/news/2018/10/29/2584055/daily-sabah-grandioznoto-novo-letishte-na-istanbul-be-otkrito-s-grandiozna-tseremoniya.html", "text": "На 95-ата годишнина от основаването на Турската Република, страната преживя исторически момент с откриването на новото летище на Истанбул, пише  онлайн изданието на турския вестник Sabah . \r\nНа церемонията по официалното откриване на летището присъстваха държавният глава Реджеп Таийп Ердоган, турски министри, официални лица и държавни глави от целия свят. Освен, че ще подобри позицията на Истанбул като глобален авиационен хъб, новото летище трябва да има съществен принос за турската икономика. \r\nЕрдоган заяви, че името на новото летище ще е „Летище Истанбул“ и добави, че летище Ататюрк ще запази своя статут на аерогара, но ще бъде затворено за търговски полети. \r\nЦеремонията бе открита с реч на председателя на турския междлис Бинали Йълдъръм, който има важен принос за проекта като бивш премиер и министър на транспорта и той заяви, че е чест за н его да отбележи 95-ата годишнина на Турската Република с подобно произведение на изкуството. \r\nНастоящият министър на транспорта на страната Чахит Турхан също се изказа на церемонията по откриването и посочи, че една трета от населението на света ще има директен достъп до новото летище. \r\nНа откриването присъства повече от 50 чуждестранни лидери, министри и високопоставени официални лица, сред които емира на Катар Шейх Тамим бин Хамад ал Тани, сръбският президент Александър Вучич, президентът на Косово Хашим Тачи, президентът на Македония Георги Иванов, президентът на Молдова Игор Додон, премиера на България Бойко Борисов, председателя на Съвета на министрите на БиХ Денис Звиздич и много други. \r\nВсе още безименното съоръжение, известно засега като Новото летище на Истанбул, в края на годината ще замени международното летище на името на Ататюрк, което в момента е основният хъб на турския авиационен сектор, части от което ще бъдат трансформирани в парк. Летище Сабиха Гьокчен от азиатската страна на Истанбул ще продължи да функционира, както досега. \r\nНяколко часа преди това, което описа като „историческо откриване“, Ердоган посочи, че проектът е един от „най-престижните“ на света и е символ на мощта на Турция във време, когато страната е подложена на икономически атаки. \r\nПървият полет, който ще бъде осъществен от „Турските авиолинии“, ще бъде до столицата Анкара и това ще се случи на 31 октомври. След това, на 1 октомври, компанията ще има полет до Анталия, на 2 ноември – до Измир, а първият международен рейс ще е до Турска Република Северен Кипър на 1 ноември, а след това, на 8 ноември, вторият ще е до Азербайджан. \r\nОчаква се до края на годината през летището да минават 2000 полета до 350 дестинации, осъществени от 250 самолета. \r\nПървата част от летището е завършена за 42 месеца и е струвала 6 милиарда евро. Строителството е осъществено от публично-частно партньорство на консорциум от водещите турски строителни компании – „Лимак“, „Колин“, „Ченгиз“, „Мапа“ и „Кайлон“. Консорциумът ще плаща по 1.1 милиарда евро годишно за 25 години. \r\nОбщият брой на инвестициите се очаква да бъде около 26.1 милиарда евро. Първата част на съоръжението ще започне да оперира с две писти – дълги по 3760 и 4100 метра, кула за контрол на въздушния трафик и сервизни постройки. Около 200 хиляди работници са участвали в строителството на първата част на новото летище на Истанбул. \r\nОстаналите части на съоръжението, което ще заеме площ от 76,5 милиона квадратни метра, се планира да бъдат завършени до 2023 година. Когато всичко е завършено, летището ще има шест писти и ще оперира с капацитет за над 500 самолета. Открития и закрития паркинг ще могат да побират 70 хиляди автомобила. \r\nНовото летище на Истанбул ще приеме най-големият света комплекс за безмитна търговия. Търговският комплекс с площ 53 хиляди квадратни километра ще има 6 секции, включително луксозни магазини и базари. \r\nПревод и редакция:", "date": "2018.10.29", "title": "Daily Sabah: Грандиозното Ново летище на Истанбул бе открито с грандиозна церемония"}
{"url": "http://www.focus-news.net/news/2018/10/29/2584036/faktor-makedoniya-vmro-dpmne-vnese-proektozakona-za-amnistiya-v-makedonskiya-parlament.html", "text": "Координаторът на депутатската група на ВМРО-ДПМНЕ Драган Данев заяви, че партията е внесла проектозакона за амнистия на обвинените в тероризъм за събитията в македонския парламент на 27 април м.г., предава  скопското електронно издание „Фактор“ . \r\n„Игор Дурловски, Владо Йовановски, Богдан Илиевски и Борис Дамовски не са терористи. Не са терористи и служителите на Министерството на вътрешните работи, нито останалите лица, преследвани въз основа на събитията от 27 април. Това го знаем ние, това го знаете и вие, колеги от властта, а това го знае и цялото македонско общество. Затова почитаеми от СДСМ, бъдете искрени и поне веднъж застанете зад онова, което говорите и поемете подадената от нас ръка за помирение“, заяви Данев. \r\nТой добави, че в Закона се предвижда начина за прекратяване на наказателното преследване, а се предвижда и отмяна на присъдите на седемте лица, които вече имат произнесени такива. \r\nВМРО-ДПМНЕ няма позиция по въпроса дали ще участва в групата за национално помирение. \r\nПревод и редакция:", "date": "2018.10.29", "title": "„Фактор“ (Македония): ВМРО-ДПМНЕ внесе проектозакона за амнистия в македонския парламент"}
{"url": "http://www.focus-news.net/news/2018/10/29/2584050/ministar-lilyana-pavlova-ima-sektori-za-koito-shte-tryabva-da-se-misli-i-za-zakonodatelstvo-za-ravenstvo-na-mazhete.html", "text": "Има сектори, за които ще трябва да се мисли и за законодателство за равенство на мъжете. Това каза министърът на Българското председателство на съвета на ЕС 2018 г. Лиляна Павлова по време форум за жените в бизнеса и политиката, предаде репортер на  Агенция „Фокус“.  „Смятам, че подценяваме тази тенденция и съвсем скоро ще говорим за европейско законодателство за защита на мъжете“, допълни още министърът.  \r\nПо думите ѝ страната ни е давана за пример по отношение на участието на жените в бизнеса и в политиката. „Отивайки да чуем мнения, гледни точки по темата, първо сме давани за пример. С най-добри показатели сме за участието на жените в бизнеса и в политиката, за недискриминация, за добро заплащане“, заяви още министър Павлова.  \r\nТя обясни, че държави от Централна Европа имат огромен проблем по тази тема. По думите ѝ дори на ниво ЕК се е обсъждало за квоти за приоритетно назначаване на жени там.  \r\nДеница КИТАНОВА", "date": "2018.10.29", "title": "Министър Лиляна Павлова: Има сектори, за които ще трябва да се мисли и за законодателство за равенство на мъжете"}
{"url": "http://www.focus-news.net/news/2018/10/29/2584051/svetlana-filipova-predsedatel-na-sdruzhenie-besarabski-balgari-98-20-30-hilyadi-besarabski-balgari-sa-se-zavarnali-v-balgariya-prez-poslednite-20-godini.html", "text": "20-30 хиляди бесарабски българи са се завърнали в България през последните 20 години. Това каза за  Радио „Фокус“ – Бургас  Светлана Филипова, председател на сдружение „Бесарабски българи 98“ по повод деня на бесарабските българи, който честваме днес. По думите ѝ много малък процент от тях се завръщат обратно или избират да живеят в друга държава. \r\n„1,2 милиона е броят на бесарабските българи, които живеят в Бесарабия“, каза още Филипова. Тя добави, че основната част от тях идват в България като студенти. „Много бързо свикват с местното население, бързо научават литературния език и по този начин повечето решават да останат в България“, посочи още Филипова. Според нея завърналите се бесарабски българи са се адаптирали много добре в България, а тя се грижи достатъчно добре за тях. \r\n„България прави жест, като ни дава гражданство. Границите са вече отворени. Има споразумения между България и Украйна, България и Молдова, чрез които стажът ни се признава“, посочи още Филипова. Според нея има достатъчно възможности да се живее нормално и работи в България, необходимо е само желание. \r\nМария ГЕОРГИЕВА", "date": "2018.10.29", "title": "Светлана Филипова, председател на сдружение „Бесарабски българи 98“: 20-30 хиляди бесарабски българи са се завърнали в България през последните 20 години"}
{"url": "http://www.focus-news.net/news/2018/10/29/2584057/pregled-na-mezhdunarodnite-novini-do-18-chasa-agentsiya-fokus.html", "text": "На 95-ата годишнина от основаването на Турската Република, страната преживя исторически момент с откриването на новото летище на Истанбул, пише  онлайн изданието на турския вестник Sabah . \r\nНа церемонията по официалното откриване на летището присъстваха държавният глава Реджеп Таийп Ердоган, турски министри, официални лица и държавни глави от целия свят. Освен, че ще подобри позицията на Истанбул като глобален авиационен хъб, новото летище трябва да има съществен принос за турската икономика. \r\nЕрдоган заяви, че името на новото летище ще е „Летище Истанбул“ и добави, че летище Ататюрк ще запази своя статут на аерогара, но ще бъде затворено за търговски полети. \r\nЦеремонията бе открита с реч на председателя на турския междлис Бинали Йълдъръм, който има важен принос за проекта като бивш премиер и министър на транспорта и той заяви, че е чест за н его да отбележи 95-ата годишнина на Турската Република с подобно произведение на изкуството. \r\nНастоящият министър на транспорта на страната Чахит Турхан също се изказа на церемонията по откриването и посочи, че една трета от населението на света ще има директен достъп до новото летище. \r\nНа откриването присъства повече от 50 чуждестранни лидери, министри и високопоставени официални лица, сред които емира на Катар Шейх Тамим бин Хамад ал Тани, сръбският президент Александър Вучич, президентът на Косово Хашим Тачи, президентът на Македония Георги Иванов, президентът на Молдова Игор Додон, премиера на България Бойко Борисов, председателя на Съвета на министрите на БиХ Денис Звиздич и много други. \r\nВсе още безименното съоръжение, известно засега като Новото летище на Истанбул, в края на годината ще замени международното летище на името на Ататюрк, което в момента е основният хъб на турския авиационен сектор, части от което ще бъдат трансформирани в парк. Летище Сабиха Гьокчен от азиатската страна на Истанбул ще продължи да функционира, както досега. \r\nНяколко часа преди това, което описа като „историческо откриване“, Ердоган посочи, че проектът е един от „най-престижните“ на света и е символ на мощта на Турция във време, когато страната е подложена на икономически атаки. \r\nПървият полет, който ще бъде осъществен от „Турските авиолинии“, ще бъде до столицата Анкара и това ще се случи на 31 октомври. След това, на 1 октомври, компанията ще има полет до Анталия, на 2 ноември – до Измир, а първият международен рейс ще е до Турска Република Северен Кипър на 1 ноември, а след това, на 8 ноември, вторият ще е до Азербайджан. \r\nОчаква се до края на годината през летището да минават 2000 полета до 350 дестинации, осъществени от 250 самолета. \r\nПървата част от летището е завършена за 42 месеца и е струвала 6 милиарда евро. Строителството е осъществено от публично-частно партньорство на консорциум от водещите турски строителни компании – „Лимак“, „Колин“, „Ченгиз“, „Мапа“ и „Кайлон“. Консорциумът ще плаща по 1.1 милиарда евро годишно за 25 години. \r\nОбщият брой на инвестициите се очаква да бъде около 26.1 милиарда евро. Първата част на съоръжението ще започне да оперира с две писти – дълги по 3760 и 4100 метра, кула за контрол на въздушния трафик и сервизни постройки. Около 200 хиляди работници са участвали в строителството на първата част на новото летище на Истанбул. \r\nОстаналите части на съоръжението, което ще заеме площ от 76,5 милиона квадратни метра, се планира да бъдат завършени до 2023 година. Когато всичко е завършено, летището ще има шест писти и ще оперира с капацитет за над 500 самолета. Открития и закрития паркинг ще могат да побират 70 хиляди автомобила. \r\nНовото летище на Истанбул ще приеме най-големият света комплекс за безмитна търговия. Търговският комплекс с площ 53 хиляди квадратни километра ще има 6 секции, включително луксозни магазини и базари. \r\n***  Координаторът на депутатската група на ВМРО-ДПМНЕ Драган Данев заяви, че партията е внесла проектозакона за амнистия на обвинените в тероризъм за събитията в македонския парламент на 27 април м.г., предава  скопското електронно издание „Фактор“ . \r\n„Игор Дурловски, Владо Йовановски, Богдан Илиевски и Борис Дамовски не са терористи. Не са терористи и служителите на Министерството на вътрешните работи, нито останалите лица, преследвани въз основа на събитията от 27 април. Това го знаем ние, това го знаете и вие, колеги от властта, а това го знае и цялото македонско общество. Затова почитаеми от СДСМ, бъдете искрени и поне веднъж застанете зад онова, което говорите и поемете подадената от нас ръка за помирение“, заяви Данев. \r\nТой добави, че в Закона се предвижда начина за прекратяване на наказателното преследване, а се предвижда и отмяна на присъдите на седемте лица, които вече имат произнесени такива. \r\nВМРО-ДПМНЕ няма позиция по въпроса дали ще участва в групата за национално помирение. \r\n*** Американските власти са решили да изпратят на границата с Мексико не 800, както се очакваше по-рано, а 5 хиляди военни, съобщи в понеделник  вестник The Wall Street Journal . \r\nПо информация на източници на изданието, американските военни ще оказват поддръжка на граничните служби. Вестникът отбелязва, че по-рано от Пентагона се подготвяха да изпратят на южната граница 800 военнослужещи. По-рано в района бяха разположени 2 хиляди бойци от Националната гвардия на САЩ. \r\nНа 18 октомври, както припомня WSJ, президентът на САЩ Доналд Тръмп заяви, че ще се обърне към военните и ще затвори южната граница на страната, ако мексиканските власти не спрат преминаващия през страната поток от нелегални мигранти от Централноамериканските страни, които се стремят да влязат в САЩ. Той заяви също, че властите на Гватемала, Хондурас и Салвадор не правят нищо, за да предотвратят нелегалната имиграция на своите граждани в САЩ. \r\nПо време на предизборната кампания през 2016 година Тръмп обеща на избирателите да провежда по-строга имиграционна политика, както и да засили граничния контрол. \r\n*** Най-малко 30 души бяха задържани в понеделник в центъра на Барселона при зрелищна широкомащабна акция в необитаеми апартаменти, използвани за разпространение и употреба на наркотици, съобщиха правозащитните органи в североизточната испанска провинция Каталуния, пише  американското издание The Washington Times . \r\nПовече от 700 регионални агенти на силовите органи и 150 местни служители на реда са взели участие в операцията срещу наркоразпространението в Барселона. \r\nИзточници на изданието са видели тежко въоръжени полицаи с покрити лица да извеждат заподозрени от сградите и да ги товарят на полицейските микробуси. Същевременно над центъра на Барселона са летели хеликоптери през целия ден. От полицията твърдят, че операцията в понеделник е резултат от двугодишно разследване на кръговете, които действат в необитаемите апартаменти. \r\nМестният съд е разрешил 40 обиска на апартамента, известни още като „наркоапартаменти“, в централните квартали Равал и Готик, се твърди в изявление на регионалната правосъдна администрация.  \r\nПрез последните години престъпността в Барселона нарасна значително, като жителите на града сочат за една от причините за нарастващата несигурност увеличаването на незаконно използваните апартаменти като центрове за разпространение и употреба на наркотици – преди всичко хероин.  \r\nОт полицията на Каталуния твърдят, че преди зрелищната акция в понеделник са спрели използването на 100 такива апартамента и са арестували 139 души, свързани с наркотрафик през последните две години. \r\n***  Министерството на външните работи на Гърция ще връчи протестна нота на албанския посланик във връзка с убития 35-годишен грък в село в южна Албания в неделя, пише  онлайн изданието на вестник Kathimerini . \r\nМинистерството ще връчи протестната нота официално на посланика на Албания в Атина Дашнор Дервиши, който е привикан във ведомството в понеделник следобед. \r\nМеждувременно източници от гръцката полиция са заявили, че няма доказателства, нито показания на свидетели, които свързват престрелката в Албания в неделя вечерта с издигането на гръцкото знаме на гръцко военно гробище от 35-годишния Константинос Кацифас. \r\nОт гръцките правозащитни органи си сътрудничат с албанските си колеги в разследването на истинските обстоятелства около смъртта на Кацифас. \r\nСпоред гръцката полиция, той и други членове на гръцката общност в Албания са участвали в издигане на гръцки знамена в памет на влизането на Гърция във втората световна война срещу Италия в неделя, като няма данни за възникнали проблеми около техните действия. \r\nСпоред някои твърдения, Кацифас, облечен във военен камуфлаж, е стрелял с автомат Калашников във въздуха, а след това и по патрулка на албанската полиция. \r\nТвърди се, че колата е уцелена два пъти, докато на мястото са намерени 17 гилзи. \r\nСлед това е последвала гонитба, изпратени са специални части и хеликоптери и Кацифас е убит при престрелка. \r\nТвърди се, че до тялото на Кацифас са намерени осем гилзи заедно с патрондаш със 100 патрона, както и военен нож. \r\n*** Германският канцлер Ангела Меркел в понеделник отказа да подкрепи някой от кандидатите за председателския пост в Християндемократическия съюз (ХДС), предава  Reuters . \r\n„Вярно е, че Анегрет Крамп-Каренбауер и Йенс Шпан обявиха, че се кандидатират днес“, заяви Меркел пред репортерите след среща на партийното ръководство при затворени врата. Тя добави, че не иска да влияе върху избора на неин наследник на лидерския пост в ХДС. \r\nПопитана дали обявлението й да не се кандидатира за пети мандат като канцлер важи също за евентуални предсрочни избори пред 2021 година, Меркел заяви, че вече е изказала ясно позицията си по въпроса и не иска да участва в по-нататъшни спекулации. \r\n***  Главната цел на предстоящата среща между президентите на Русия и САЩ Владимир Путин и Доналд Тръмп е „сверяване на часовниците“, съобщи прессекретарят на Кремъл Дмитрий Песков, цитиран от  РИА Новости . \r\nТой отбеляза, че президентите на Русия и САЩ традиционно имат много теми, по които трябва да обменят мнения. \r\n„Както и преди, има много въпроси, касаещи се до стратегическата стабилност, още повече в контекста на озвученото намерение на САЩ да излязат от ДРСМО“, уточни Песков. \r\nОсвен това лидерите ще обсъдят двустранните отношения. \r\nПутин и Тръмп трябва да се срещнат на 11 ноември в Париж, където ще се проведат мероприятия, посветени на 100-годишнината от края на Първата световна война. \r\nПредишната среща между двамата се състоя през юли в Хелзинки. На нея президентите обсъдиха практически целия спектър на двустранните отношения и международния дневен ред, като по някои теми бяха постигнати договорки. \r\n*** Германският канцлер Ангела Меркел потвърди, че няма да претендира за поста председател на кабинета на министрите на следващите парламентарни избори в страната през 2021 година. Тя заяви това в понеделник на пресконференция в Берлин, съобщава  ТАСС . \r\n„Четвъртият мандат като канцлер ми е последен“, отбеляза Меркел. „През 2021 година няма да бъда кандидат за длъжността канцлер и няма да претендирам за място в Бундестага“. \r\n„Казвам го за протокола – аз въобще повече няма да заемам длъжности в политиката“, добави тя. \r\nМеркел потвърди също, че повече няма да издига кандидатурата си за длъжността председател на Християндемократическия съюз. „На следващия конгрес на ХДС през декември няма да претендирам за длъжността председател (на партията)“, заяви тя, като посочи, че се отстранява от дискусиите за неин приемник на поста лидер на ХДС. \r\nПри това Меркел изрази готовност изцяло да изпълнява функциите на глава на правителството, независимо от предстоящото й освобождаване на председателския пост в ХДС. „Готова съм и за напред да работя на длъжността канцлер (до 2021 година)“, отбеляза тя. \r\nМеркел добави, че след края на управлението си няма намерение да заем политически постове. \r\n*** Генералният секретар на Християндемократическия съюз (ХДС) Анегрет Крамп-Каренбауер има намерение да се кандидатира за поста председател на партията след освобождаването на длъжността от германския канцлер Ангела Меркел, съобщи германският телевизионен канал NTV, предава  ТАСС . \r\nИзборите за лидер на партията ще се състоят на конгреса на ХДС на 8 декември в Хамбург. По-рано медиите съобщиха, че Меркел има намерение да се оттегли от поста председател на ХДС след провала на регионалните избори в провинция Хесен. \r\nТАСС посочва, че Крамп-Каренбауер се смята за близък съратник на Меркел и ще бъде очевиден фаворит в гонката за поста председател на ХДС. Много наблюдатели я наричат „престолонаследница“ на канцлера, намеквайки за възможното й бъдещо изкачване по кариерната стълба. Тя бе избрана за генерален секретар през февруари т.г. и бе издигната от самата Меркел. \r\n***  Президентът на Русия Владимир Путин е подписал указ за награждаване на сръбския държавен глава Александър Вучич с орден „Свети Александър Невски“, съобщава  белградския ежедневник „Вечерне Новости“ . \r\nТова е най-голямо признание се дава отново на сърбин след близо 100 години и според изданието говори за отношенията между руския лидер и сръбския президент. \r\nПоследният лауреат е добре известният бивш сръбски премиер Никола Пашич, а досега подобно признание са получавали още граф Сава Владиславич Рагузински, барон Петър Дука (сръбски генерал в Хабсбургската войска), княз Никола Петрович Ниегош, крал Милан Обренович и крал Александър Караджорджевич (като престолонаследник). \r\n***  В понеделник следобед в македонския парламент премиерът Зоран Заев, министърът на външните работи Никола Димитров и министърът на правосъдието Рената Десковска ще се срещнат с осемте изключени от опозиционната ВМРО-ДПМНЕ депутати за консултации във връзка с конституционните промени, потвърди пред  македонската медия „24 Вести“  високопоставен функционер от правителството. \r\nСпоред източника, представителите на правителството и осемте депутати ще се координират около условията, които поставиха бившите опозиционни народни представители, за да гласуват за отваряне на Конституцията .Те искат промени за усилване на защитата на идентичността, македонския език и употребата на термина Северна Македония за вътрешна употреба да бъде обвързана с членството в Европейския съюз. \r\nОчаква се да се те да обсъдят и т.нар. орган за помирение за събитията в македонския парламент от 27 април м.г. Според източници от депутатската група на бунтовниците от ВМРО-ДПМНЕ, те ще представят конкретно писмено предложения на премиера Заев и министрите, а очакванията са на срещата да присъстват и тримата обвинени депутати за гореспоменатите събития, въпреки че в понеделник Наказателният съд ще заседава по случая. \r\n*** Осемте изключени депутати от ВМРО-ДПМНЕ за това, че гласуваха „за“ пристъпване към промяна на Конституцията на страната, информираха председателя на парламента Талат Джафери, че в бъдеще ще действат под нова парламентарна група, която се нарича „Независима депутатска група от ВМРО-ДПМНЕ и коалиция за по-добра Македония“, предава  скопският телевизионен канал „ТВ 21“ . \r\nВ нея ще членуват Елизабета Кънчевска-Милевска, Владанка Авирович, Зечир Рамчилович, Емилия Александрова, Нола Исмаиловска Старова, Кръсто Муковски, Сашо Василевски и Любен Арнаудов. \r\n***", "date": "2018.10.29", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/10/29/2584053/prof-georgi-rachev-klimatolog-evropa-shte-se-radva-na-topla-zima.html", "text": "Европа ще се радва на топла зима. Това каза климатологът проф. Георги Рачев в интервю за  Агенция „Фокус“  за необичайното топло време за есента и за това каква ще бъде очакваната зима. „Има няколко прогнози, които са така наречените статични и не се променят напред във времето. Има и динамични сезонни прогнози, които променят своя характер с приближаването на съответния период. Европа ще се радва на топла зима. Малко по-хладно, не чак толкова топла, ще бъде тя на Балканите. Очаква се зимата да бъде с половин, до градус, на някои места с градус и половина по-висока температура от нормалното. Това на пръв поглед не е много, но когато става дума за същинската зима и трите зимни месеци, това е значително. Това не значи, че вътре в този период няма да има виелици, снеговалежи, ниски минимални температури, слана и поледица“, каза той. По думите му целият арсенал, с който разполага зимата, ще го видим. „Дните с наднормални температури ще бъдат по-начесто и ще бъдат с по-голяма продължителност. Това ще доведе до тази по-висока средносезонна температура от около  градус за зимата“, коментира още климатологът. По думите му при валежите нещата стоят другояче. „Те са много трудни за прогнозиране. Прогнозата на валежите следва хаотичен характер. Засега се смята, че зимата ще бъде с нормални валежи, на Балканите, в южните части с по-ниски валежи от нормалното“, допълни още проф. Рачев. \r\nДеница КИТАНОВА", "date": "2018.10.29", "title": "Проф. Георги Рачев, климатолог: Европа ще се радва на топла зима"}
{"url": "http://www.focus-news.net/news/2018/10/29/2584058/gabrovo-dvizhenieto-v-uchastak-ot-pat-sevlievo-draganovtsi-se-osashtestvyava-v-edna-lenta-poradi-remont-na-patni-saorazheniya.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е ясно. Температурата на въздуха е 21°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско - Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.10.29", "title": "Габрово: Движението в участък от път Севлиево – Драгановци се осъществява в една лента поради ремонт на пътни съоръжения"}
{"url": "http://www.focus-news.net/news/2018/10/29/2584059/kazanlak-v-detska-gradina-buratino-shte-bade-postaveno-nachaloto-na-proekta-esentsiya-za-mezhdukulturno-obrazovanie.html", "text": "Със специална програма на 31 октомври в Детска градина „Буратино“ ще бъде поставено началото на проекта „Есенция за междукултурно образование“, финансиран от Център за образователна интеграция на деца и ученици от етническите малцинства. Това каза за  Радио „Фокус“  директорът на детското заведение Стефка Ганчева. Тя поясни, че проектът обхваща 10 месеца и включва обучения на 36 родители и 24 деца за превантивна работа по проблема за подкрепа на децата в семейството и в градината, създаване на четири родителски клуба – \"Заедно за здраве\", „Млад еколог“, „Творческо ателие“, „Фото око“, работа и лектории с психолог за оказване на помощ и подкрепа на собствените деца. \r\n„Проектът още в замисъла си подкрепя чрез работата на Клуб „Млад еколог” дълго замисляната инициатива - кампания „Капачки за Казанлък“, каза Ганчева. Кампанията е на Евродеск точка в Казанлък, администрирана от „Младежки център за развитие-Взаимопомощ“. Съвместно ще бъде поставено началото на кампания за събиране на пластмасови капачки в полза на обществени, екологични, културни и творчески каузи. Капачки ще бъдат събирани в сградата на Детска градина „Буратино” и в сградата на филиала и в село Горно Черковище.  \r\nСлавяна ГАЙДАРОВА", "date": "2018.10.29", "title": "Казанлък: В Детска градина „Буратино“ ще бъде поставено началото на проекта „Есенция за междукултурно образование“"}
{"url": "http://www.focus-news.net/news/2018/10/29/2584061/premierat-boyko-borisov-prisastva-na-otkrivaneto-na-novoto-letishte-v-istanbul.html", "text": "„За мен е чест и удоволствие да участвам в тържественото откриване на новото летище в Истанбул, което се провежда на националния празник на съседна, приятелска и съюзническа Турция – 29 октомври“. Това заяви министър-председателят Бойко Борисов пред президента на Турция Реджеп Тайип Ердоган, който го посрещна преди тържествената церемония.  \r\n„Убеден съм, че новото летище в Истанбул е не само огромен принос за развитието на транспортната инфраструктура, за контактите между хората и за развитието на търговско-икономическите отношения. То е значителна стъпка в реализирането на инфраструктурната свързаност на региона с ЕС, която бе сред приоритетите на българската външна политика по време на Българското председателство на Съвета на ЕС“, подчерта министър-председателят Борисов пред турския президент. Българският премиер беше категоричен, че освен непосредствен съсед на България, Турция остава и важен партньор в области като миграцията, борбата с тероризма, енергетиката, земеделието и животновъдството, търговията.  \r\n„Вярвам, че откриването на новото летище символизира както нашите досегашни съвместни успехи, така и бъдещото ни сътрудничество, взаимно доверие, толерантност и мир“, посочи още премиерът Бойко Борисов.", "date": "2018.10.29", "title": "Премиерът Бойко Борисов присъства на откриването на новото летище в Истанбул"}
{"url": "http://www.focus-news.net/news/2018/10/29/2584064/kazanlak-po-nov-proekt-nasochen-kam-detsa-zapochvat-savmestna-rabota-prez-mesets-noemvri-sdruzhenie-badeshte-za-detsata-i-fondatsiya-lale.html", "text": "По нов проект насочен към деца в ранна възраст и техните родители, като част от цялостния процес на възпитание започват съвместна работа през месец ноември Сдружение \"Бъдеще за децата\" и Фондация \"Лале\". Това каза за  Радио „Фокус“  директорът на фондацията Мария Петкова. Тя поясни, че двете организации работят успешно в продължение на години и са реализирали множество проекти, насочени към децата и техните родители. Един от тях е свързан с т. нар. фамилни групови конференции като метод за преодоляване на идентифицирани затруднения или проблем на детето, проблеми на родителите или проблеми в семейството, които рефлектират върху детето.  \r\nМария Петкова говори пред партньорите си от Казанлък за редица проблеми, свързани с отглеждане на децата, като и за две големи кампании, които Фондация „Лале“ провежда заедно с редица неправителствени организации, като една от тях е свързана с участието на бащите в отглеждането и възпитанието на децата. \r\nСлавяна ГАЙДАРОВА", "date": "2018.10.29", "title": "Казанлък: По нов проект, насочен към деца, започват съвместна работа през месец ноември Сдружение \"Бъдеще за децата\" и Фондация \"Лале\""}
{"url": "http://www.focus-news.net/news/2018/10/29/2584063/nikolay-nikolaev-rspbzn-burgas-nay-chestite-prichini-za-pozhar-prez-minaliya-esenno-zimen-sezon-sa-intsidenti-s-komini-sveshti-i-intsidenti-s-el-tabla.html", "text": "Най-честите причини за пожар през миналия есенно-зимен сезон са инциденти с комини, свещи, запалени след спиране на ток и инциденти с ел. табла. Това каза за  Радио „Фокус“ – Бургас  гл. инспектор Николай Николаев, началник на РС „Пожарна безопасност и защита на населението“ (РСПБЗН) – Бургас.  По думите му спирането на тока може да бъде от претоварване на ел. инсталацията, тъй като след понижаването на температурите се използват повече нагревателни уреди. „Когато инсталацията е остаряла, не изчислява натоварването от употребата на множество ел. уреди и това може да доведе до възникване на пожар“, каза още Николаев. \r\nДеница ДИМИТРОВА", "date": "2018.10.29", "title": "Николай Николаев, РСПБЗН – Бургас: Най-честите причини за пожар през миналия есенно-зимен сезон са инциденти с комини, свещи и инциденти с ел. табла"}
{"url": "http://www.focus-news.net/news/2018/10/29/2584060/vitseprezidentat-iliyana-yotova-nad-200-godini-besarabskite-balgari-pazyat-traditsiite-korenite-i-ezika-ni-izvan-predelite-na-svoyata-prarodina-balgariya.html", "text": "Над 200 години бесарабските българи пазят традициите, корените и  езика ни извън пределите на своята прародина - България. Това каза за дневния блок на  Радио „Фокус“  вицепрезидентът Илияна Йотова по повод Деня на бесарабските българи. Тя припомни, че през 1838 година празнично е бил осветен православният храм „Свето преображение Господне“ в Болград, Украйна с труда и средствата на първите български преселници, а 100 години по-късно се ражда идеята датата да се слави в годишния календар. Днес обаче проблемите в Украйна несъмнено се отразяват и на живота на бесарабските българи, уточни Илияна Йотова. „В момента в  Украйна се провежда и нова териториално-административна реформа. Идеята е да се обединяват няколко селища. Притеснителното е, че ако тези сливания станат по изкуствен начин, ще се загуби българският характер. Вече българският език, изучаван в някои училища като майчин по програма, ще бъде заменен от някой от другите езици, тъй като безспорно има конкуренция на други националности и етнически общности. Единственото, което те поискаха от нас, е на всички нива българската държава да защитава целостта и самобитността на тези места пред официалните украински власти. Дано да успеем да постигнем това, защото за нас ще бъде много голям позор, ако загубим традиции, които 200 години са опазвани въпреки всички превратности на съдбата и на историята“, коментира тя. Добри са условията за изучаване на български език сред историческата диаспора в Молдова и Украйна – благодарение на българската политика тамошни студенти да стават учители по български език, даде пример вицепрезидентът Илияна Йотова. Нужна е обаче помощ от българска страна, която според нея е предмет на национален консенсус. Това е признак, че познаваме корените си, ценим историята и уважаваме сънародниците си извън пределите на България, добави още вицепрезидентът.", "date": "2018.10.29", "title": "Вицепрезидентът Илияна Йотова: Над 200 години бесарабските българи пазят традициите, корените и  езика ни извън пределите на своята прародина - България"}
{"url": "http://www.focus-news.net/news/2018/10/29/2584065/burgas-s-normalna-intenzivnost-se-osashtestvyava-patnata-obstanovka-v-oblastta.html", "text": "С нормална интензивност се осъществява пътната обстановка в областта, съобщи за  Радио „Фокус“ - Бургас  дежурният от Областно пътно управление. Пътните настилки са предимно сухи, видимостта е добра. Няма затворени пътища и проходи. „По-рано имаше 1-2 проблема, но вече се отстраниха и към момента няма транспортни произшествия“, каза още дежурният. \r\nПо-натоварено е по пътя от и към ж.к. „Меден Рудник“, на кръстовището с кръгово движение „Трапезица“, както и в района на кръстовището между улиците „Спортна“ и „Индустриална“. С нормална интензивност се осъществява движението по бургаските булеварди – „Демокрация“, „Сан Стефано“ и „Тодор Александров“. Нормално се осъществява и движението по централните бургаски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2018.10.29", "title": "Бургас: С нормална интензивност се осъществява пътната обстановка в областта"}
{"url": "http://www.focus-news.net/news/2018/10/29/2584066/predstoyashti-mezhdunarodni-sabitiya-za-30-oktomvri-agentsiya-fokus.html", "text": "*** Премиерът на Италия пристига на посещение в Индия \r\n*** Музея Аушвиц-Биркенау открива изложба на бившия затворник Давид Олере \r\n*** Публикува се растежът на еврозоната за третото тримесечие \r\n*** Мюсюлманите шиити ще отбележат Арбаин, събирайки се край олтара на Имам Хюсеин в Кербала \r\n*** Местни избори в Израел \r\n***", "date": "2018.10.29", "title": "Предстоящи международни събития за 30 октомври ( Агенция „Фокус“ )"}
{"url": "http://www.focus-news.net/news/2018/10/29/2584062/predstoyashti-sabitiya-v-stranata-za-30-oktomvri-agentsiya-fokus.html", "text": "*** \r\nОт 10.00 часа в Аулата на СУ „Св. Климент Охридски“ вицепрезидентът Илияна Йотова ще открие международна конференция „Движението на необвързаните страни в многополюсния свят: неговата роля в поддържането и насърчаването на международния мир и сигурност“.   \r\n*** \r\nОт 11.00 часа в зала 42 на НДК министърът на образованието и науката Красимир Вълчев ще участва в церемонията по награждаване на участниците в кампанията „Отличниците на България“. \r\n*** \r\nОт 11.00 часа в старозагорския затвор министърът на правосъдието Цецка Цачева ще присъства на официалното освещаване на параклиса „Света Богородица-Благовещение“. \r\n*** \r\nМинистърът на труда и социалната политика Бисер Петков и председателят на Държавната агенция за закрила на детето Елеонора Лилова ще посетят центровете за настаняване от семеен тип „Сияние“ в град Кюстендил, кв. „Герена“, ул. „Синчец“ 11.  Около 11.00 часа, двамата ще дадат брифинг за медиите.  \r\n*** \r\nОт 13.30 часа в градската концертна зала в община Враца министърът на туризма Николина Ангелкова ще участва в кръгла маса за обсъждането на проекта „Сподели България“, В дискусията ще вземат участие министърът на земеделието, храните и горите Румен Порожанов, Калин Каменов, кмет на община Враца и инж. Красимир Коев, изпълнителен директор на Изпълнителна агенция по лозата и виното.   \r\n*** \r\nОт 14.30 часа в зала „Възраждане“ ще се проведе четвъртият – последен, полуфинал от образователно-патриотичната кампания „Моят град е моята крепост“. На събитието ще присъства министърът на регионалното развитие и благоустройството Петя Аврамова.  \r\n*** \r\nОт 07.00 до 08.00 часа на спирката на автобус №54 в кв. „Толева Махала“ ще се проведе  мирен граждански протест с искане за незабавно изграждане на продължението на бул. „Царица Йоанна“ от ж.к. „Люлин“ до Индустриална зона „Божурище“.  \r\n*** \r\nОт 09.00 часа в храм „Св. Неделя“ ще започне Архиерейска света Литургия по повод празника на Св. Крал Стефан Милутин. Вечерта от 17.30 часа в храма ще започне Архиерейска вечерня. \r\n*** \r\nОт 09.30 часа ще се състои заседание на Съдийската колегия на Висшия съдебен съвет. \r\n*** \r\nОт 09.30 часа в Лабораторен комплекс в зала 125 на „София Тех Парк“ ще се проведе конференция „Комуникации и обществена ангажираност с науката“.  \r\n*** \r\nОт 09.30 часа в централата на КТ “Подкрепа” президентът Димитър Манолов ще открие кръгла маса, посветена на проблемите с полагането на нощен труд у нас. \r\n*** \r\nОт 10.00 часа в зала „Европа“ на парк хотел „Москва“ министърът на вътрешните работи Младен Маринов ще вземе участие в научна конференция, посветена на 50-годишнината от създаването на Научноизследователския институт по криминалистика към МВР. \r\n*** \r\nОт 10.00 часа в хотел „Триада“ в зала 1 ще се проведе кръгла маса на тема „Основни проблеми между победители и търговци в областта на транспорта и туризма“, организирана от Комисията за защита на потребителите. На събитието ще присъства ръководството на КЗП, както и екип от експерти от комисията, представители на браншови организации, туристически оператори и агенти. \r\n*** \r\nОт 10.00 часа в 4 състав на Софийския градски съд ще се гледа делото срещу Валентин Д.  \r\n*** \r\nОт 10.30 часа в XVII състав на Специализирания наказателен съд разгледа молбата за реабилитация на Десислава Т. \r\n*** \r\nОт 10.30 часа в клуб „Перото“ Българската аутсорсинг асоциация (БАА) ще представи годишния анализ на аутсорсинг индустрията у нас. \r\n*** \r\nОт 11.00 часа в Академията на МВР министър Младен Маринов ще присъства на церемонията за връчване на дипломите на випуск 2018 на Академията.  \r\n*** \r\nОт 11.00 часа в пресклуба на БТА ще се състои пресконференция, на която ще бъде представена официално новата платформа за осигуряване на трудовата заетост на хората във възрастта над 55 години. В събитието ще вземе участие заместник-министърът на труда и социалната политика Зорница Русинова. \r\n*** \r\nОт 11.00 часа в „София Хотел Балкан“ ще бъде представен окончателният доклад от първото национално изследване “Индекс за безопасно шофиране” – SDIndex (Safe Drive Index).  \r\n*** \r\nОт 11.00 часа в Х състав на Специализирания наказателен съд ще се гледа делото срещу Атанас Д., Мартин В., Стоян А., Светослав С. и др., обвинени в организиране и ръководене на организирана престъпна група.  \r\n*** \r\nОт 11.00 часа в XVII състав на Специализирания наказателен съд ще се гледа делото срещу Алексей З., обвинен в подкуп.  \r\n*** \r\nОт 11.00 часа в VI състав на Специализирания наказателен съд ще се гледа делото срещу Владислав Н., обвинен в изнудване.  \r\n*** \r\nОт 11.00 часа в Националния пресклуб на БТА ще бъде представена новата платформа за осигуряване на трудова заетост на хората във възрастта над 55 години www.evergreentalents.bg.  \r\n*** \r\nОт 12.00 часа в Националния пресклуб на БТА ще бъдат представени постигнатите резултати по проекта „Агенти на промяната“. \r\n*** \r\nОт 13.30 часа в 34 състав на Софийския градски съд ще се гледа делото срещу бившия депутат Илия Илиев и Иван Тодоров, обвинени в купуване на гласове.  \r\n*** \r\nОт 13.30 часа в XI състав на Специализирания наказателен съд ще се гледа делото Симеон Т., Добрин Д., Веселин Р. и др., обвинени в организиране и ръководене на организирана престъпна група.  \r\n*** \r\nОт 14.00 часа в IX състав на Специализирания наказателен съд ще се гледа делото срещу Илия С., Александър В., Калоян Д. и др., обвинени в организиране и ръководене на организирана престъпна група. \r\n*** \r\nОт 14.00 часа в зала „Арена“ на „Хотел Арена ди Сердика“ ще се състои Дискусия на тема „За повече демократичност, прозрачност и гражданско участие в изборния процес“.  \r\n*** \r\nОт 15.00 часа в XIV състав на Специализирания наказателен съд ще се гледа делото срещу Мирослав С. \r\n*** \r\nОт 17.30 часа в Литературен кабинет „Владимир Башев” (Национален литературен музей) ще се проведе поетичната вечер „Гласът на младите”. \r\n*** \r\nОт 18.00 часа в галерия „Средец“ ще бъде представен проектът „Живопис и графика“.  \r\n*** \r\nОт 18.30 часа в ателие-книжарница „Къща за птици“ ще се проведе беседа от поредицата \"Книгата на книгите\" на тема „Свободната воля на човека и Божието предзнание\" и представяне на книгата „Библейско богословие“ на специалиста по старозаветна библеистика доц. д-р Димитър Попмаринов. \r\n*** \r\nОт 18.30 часа в Литературен клуб „Перото“ ще бъде представена книгата „уроци за сърцето“.  \r\n*** \r\nОт 19.00 часа в Младежките театър „Николай Бинев“ ще се отбележи 10-годишнината от премиерата на мюзикъла  „Страхотни момчета“. \r\n*** \r\nОт 19.00 часа в камерна зала „България“ ще се състои концерт с песенни, хорови и цигулкови творби на Ейми Бийч. \r\n*** \r\nОт 19.30 часа в къща-музей „Борис Христов“ дуото на цигуларката Каролина Миколайчик и акордеонистът Иво Йединецки ще изнесе поредица от рецитали. \r\n*** \r\nОт 19.30 часа в ДНК ще бъде представен спектакълът „Мовименто/Вариации“. \r\n*** \r\nОт 20.00 часа в зала 1 на НДК легендата на българския фолклор Гуна Иванова ще отбележи 50 години на професионална сцена с юбилеен концерт. \r\n*** \r\nОт 15.30 часа в Градската библиотека ще се състои кръгла маса на тема „Роля и значение на шевицата в традиционната българска култура“.  \r\n*** \r\nОт 10.00 до 12.30 часа ще се приемат опасни отпадъци от бита на паркинга на ул. „Свобода“ и „Симеон Радев“.  \r\n*** \r\nОт 13.30 до 16.00 часа мобилния пункт ще се намира в ж.к. „Струмско“, уширението на улица „Битоля“ срещу магазин „Звезден рай“.  \r\n*** \r\nОт 16.30 часа в зала „22 септември“ ще се проведе заключителна пресконференция по проекта „Пространство за равен шанс“.  \r\n*** \r\nОт 9.00 часа в залата на Културен дом на Нефтохимика НХК ще се проведе заседание на Общинския съвет.  \r\n*** \r\nОт 11.00 часа в Регионалната инспекция по околната среда и водите ще се състои пресконференция, на която ще бъдат отчетени резултатите от съвместната контролна дейност на РИОСВ-Бургас и Басейнова дирекция „Черноморски район“ през летния туристически сезон 2018 г.    \r\n*** \r\nОт 12.00 часа в Народно читалище „Хр. Ботев - 1937“ ще бъдат наградени участниците в третия национален конкурс „Моята невероятна лятна ваканция“, съвместно с Община Бургас.  \r\n*** \r\nОт 13.00 часа в Културен център „Морско казино“, зала „Георги Баев“ под патронажа на областния управител Вълчо Чолаков ще се проведе кръгла маса на тема „Общ дневен ред за Черно море. Декларацията от Бургас“, посветена на Международния ден на Черно море.  \r\n*** \r\nОт 16.30 часа в Културен център  „Морско казино\", зала \"Петя Дубарова \" ще се състои награждаването на победителите в конкурса за рисунка и компютърна рисунка  „Морето не е за една ваканция“.   \r\n*** \r\nОт 09.30 часа в Градската художествената галерия „Борис Георгиев“ международният експерт по изкуствата Луси Котер ще изнесе лекция.  \r\n*** \r\nОт 10.30 часа деца от Детска градина „Малкият принц” ще се включат в събиране на отпадъци, изхвърлени по крайбрежната ивица на Офицерския плаж във Варна. \r\n*** \r\nОт 11.00 часа в малката зала на Радио Варна дискусионна среща на тема Епидемиологично изследване „Търсене на помощ по повод остри интоксикации след употреба на наркотици и други психоактивни вещества при деца и млади хора“. Организатор е Сдружение „Живот без алкохол“. \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 във Варна общинският съветник Надя Георгиева ще проведе приемна с граждани. \r\n*** \r\nОт 18.30 часа в Концертната зала на Радио Варна представители на училищата в града, на извънкласните школи и на институциите, работещи в сферата на образованието и просветата ще участват в среща на будителите-просветители във Варна, организирана от СНЦ „Международен литературен фестивал Варна Лит“. \r\n*** \r\nОт 18.00 часа в Дома на архитекта ще бъде открита изложба на Темари.  \r\n*** \r\nОт 10.00 часа в Регионалния пресклуб на БТА ще се проведе медийна среща на тема „Европа – накъде след май 2019“.    \r\n***  \r\nОт 13.00 часа в зала 302 на Община Велико Търново ще се проведе среща на кмета Даниел Панов с група бесарабски българи.  \r\n***  \r\nОт 15.00 часа в РБ „Петко Р. Славейков“  започва Информационна кампания за младежи на информационните центрове „Европа директно“ – откриване.   \r\n***  \r\nОт 17.30 часа в Клуб 7 ще се проведе среща с актрисата Аня Пенчева.  \r\n***  \r\nОт 18.30 часа в Читалище „Надежда – 1869“ Концерт на група бесарабски българи.  \r\n***  \r\nОт 19.00 часа в МДТ „Константин Кисимов“ „Тенорите“ и Държавна филхармония – Враца.  \r\n***  \r\nОт 19.00 часа в Клуб 7 ще проведе представяне на сборника с разкази „На стоп“ на Николай Фенерски.  \r\n*** \r\nОт 19.00 часа в Музикално-драматичен театър „Константин Кисимов“ ще се състои концертът „Възрождение“ на Трио „Тенорите“ и врачанската симфониета по повод Деня на народните будители.  \r\n*** \r\nОбщина Видин се включва в националната инициатива „Мениджър за един ден“. Младите мениджъри ще бъдат приети от кмета Огнян Ценков в 09.30 часа, в неговия кабинет, а в 13.00 часа те ще получат сертификати за участие в инициативата. \r\n*** \r\nОт 12.00 часа в регионалния пресклуб на БТА ще се проведе пресконференция, на която Центърът за изследване на демокрацията и сдружение “Свят без граници” ще представят резултатите от проведено изследване за младежката безработица, вкл. и в неравностойно положение, очакванията на работодателите и младите хора. \r\n*** \r\nОт 15.00 часа в Конферентна зала на Областна администрация Видин, председателят на Българската търговско-промишлена палата Цветан Симеонов ще проведе среща-дискусия с местния бизнес, областните и общински власти и медии. \r\n*** \r\nОт 16.30 часа в регионалния пресклуб на БТА ще се проведе пресконференция, на която ще бъде представен Общофакултетният проект към ФИФ на ПУ „Паисий Хилендарски“ „Трансформиращото (се) село“. \r\n*** \r\nОт 09.30 часа в Заседателната зала на Община Враца, кметът Калин Каменов ще посрещне учениците, които ще участват в инициативата „Мениджър за един ден“.  \r\n*** \r\nОт 11.00 часа ще се проведе награждаването \"Будител на годината\" за 2018 г., което е традиционно събитие на ВМРО–Враца и се връчва ежегодно.  \r\n*** \r\nОт 17.30 часа в Младежкия дом ще бъде открита гостуваща изложба на Школата за пластични изкуства към ЦПЛР – гр. Перник.  \r\n*** \r\nОт 18.30 часа в НЧ „Напредък-1869“ ще бъде представена постановката „Смях в залата“.  \r\n*** \r\nОт 10.00 часа в Регионалната библиотека „Дора Габе“ децата от детските градини № 23 и № 24 ще посетят библиотеката.  \r\n*** \r\nОт 10.00 часа в Държавния куклен театър „Дора Габе“ ще се състои кукления спектакъл „Тайнственото речно конче“. \r\n*** \r\nОт 13.30 часа в Държавния куклен театър „Дора Габе“ ще се състои кукления спектакъл „Пинокио“.  \r\n*** \r\nОт 19.00 часа в концертната зала на Младежкия център ще се състои спектакълът „Идеалните непознати“. \r\n*** \r\nОт 14.00 часа народният представител от ГЕРБ Васил Цветков ще проведе приемна за деня в град Долна баня в офиса на партията, намиращ се на ул. „Търговска” 114.  \r\n*** \r\nОт 09.00 часа в офиса на ГЕРБ на ул. „Цар Освободител” 127 депутатът Васил Цветков ще проведе приемна за граждани.  \r\n*** \r\nОт 18.30 часа в НЧ „Васил Левски-1861 г.“ ще бъде открита изложба с детски рисунки „На будителите скромни, с поклон благодарим“. СУ „Христо Проданов“ ще изнесе празничен концерт.  \r\n*** \r\nОт 11.00 часа депутатът от ГЕРБ Васил Цветков ще се срещне с жителите на община Костенец в офиса на партията на ул. „Белмекен № 4. \r\n*** \r\nОт 13.00 часа в хотел „Терма Еко“ ще се проведе официалната церемония по откриването на XXIII Есенен семинар на Фондация \"Българска памет\" под мотото \"Предприемачество и високи технологии\". \r\n*** \r\nОт 11.00 часа в сградата на Областна дирекция на МВР – Кюстендил ще бъдат представени резултатите от работата на мобилните полицейски екипи в областта.  \r\n*** \r\nОт 17.30 часа в Историческия музей в Павликени ще бъдат отбелязани 190 години от рождението на отец Матей Преображенски.  \r\n***   \r\nВ 11.00 часа в сградата на ОДМВР-Пазарджик ще се проведе пресконференция за работата на структурите през изминалите няколко месеца. На нея ще присъстват ръководители на основните структури в дирекцията.  \r\n*** \r\nОт 10.45 часа председателят на ПГ на ГЕРБ и зам.-председател на партията Цветан Цветанов ще открие санираната сграда на Община Пещера. В 11.15 часа ще бъде открита многофункционална спортна площадка на открито в ОУ “П. Р. Славейков“, дарена и изградена от „Биовет“ АД. \r\n*** \r\nОт 10.30 часа в Регионалния пресклуб на БТА ще се състои пресконференция по повод отбелязването на 85 години от рождението на Божко Шойков (1933 – 1998) - дългогодишен директор на Националното училище по изкуствата /НУИ / „Панайот Пипков”. \r\n***   \r\nОт 09.00 часа в Зала 1 на Апелативен съд ще се гледа делото на Октай А., образувано по протест на Окръжна прокуратура – Кърджали срещу 3- годишната му условна присъда с 4 - годишен изпитателен срок. Той  е признат за виновен в това, че на 1.07.2016 г. в гр. Ардино е направил опит за убийство на Берк К..   \r\n*** \r\nОт 09.30 часа в Пловдивския университет „Паисий Хилендарски“, в зала „КОМПАС“ на Ректората (ул. „Цар Асен“ №24) ще се проведе Международна конференция „Сензорна етнография на града“.  \r\n*** \r\nОт 13.30 часа в Зала 1 на Апелативен съд ще се гледа делото на трима подсъдими за присвояване на държавни културни ценности. \r\n*** \r\nВ 13.30 часа в ОУ „Св. Св. Кирил и Методий“ ще се проведе викторина с учениците от V-ти, VI-ти и VII-ми клас: „Какво знаем за Черно море“ и ще бъде прожектиран филм „Делфините в Черно море“. \r\n*** \r\nОт 11.00 часа в Заседателната зала на Община Силистра ще се проведе пресконференция за представителите на медиите по повод проекта на Регионална инспекция по околната среда и водите – Русе, който е финансиран от Оперативна програма „Околна среда 2014-2020 г.“ и ще се изпълнява на територията на Поддържан резерват „Сребърна“. \r\n*** \r\nОт 10.00 часа на площад „Хаджи Димитър“, Регионална дирекция „Пожарна безопасност и защита на населението” ще отбележи тържествено 140 години пожарно дело в град Сливен. От 11.00 часа в зала „Сливен” ще се проведе тържествено събрания по повод 140 години пожарно дело.    \r\n***    \r\nОт 11.00  часа в зала „Май“ на Община Сливен ще се състои граждански диалог на тема „Бъдеще на Кохезионната политика на ЕС. Финансови инструменти за градско развитие“. Организатори на дискусионния форум са Областен информационен център Сливен и Община Сливен.  \r\n*** \r\nОт 10.00 часа в IX ОУ „Веселин Ханчев“ детски отдел на библиотека \"Родина\" ще гостува на учениците от втори и четвърти клас. \r\n*** \r\nОт 13.30 часа в зала №7 - втори етаж на Съдебната палата, ученици от VII В клас на Второ основно училище „Петко Рачов Славейков“ ще бъдат гости на Районния съд.  \r\n*** \r\nОт 19.00 часа в Оперния театър  ще се състои постановката „Лебедово езеро“.   \r\n*** \r\nОбщина Хасково се включва в инициативата „ Мениджър за един ден“. В 09.00 часа  ще започне работният ден за осем хасковски ученици. В началото на работния ден ще получат договор за обучение, а в края  ще получат сертификати за участие в инициативата . \r\n*** \r\nОт 12.30 часа в концертната зала на ОП „Младежки център“ ще се проведе викторина „Моята родина – мултикултурен дом“. \r\n*** \r\nОт 10.00 часа в зала 363 на Община Шумен ще се проведе заседание на Общинския щаб за изпълнение на плана за защита при бедствия. \r\n*** \r\nОт 18.00 часа в Актовата зала на СУ „Йоан Екзарх Български“ ще бъде представена книгата \"За нашия дом или пълната история на сградата на СУ \"Йоан Екзарх Български\" - първата по рода си историческа монография за една от емблематичните сгради в Шумен.", "date": "2018.10.29", "title": "Предстоящи събития в страната за 30 октомври (Агенция „Фокус“)"}
{"url": "http://www.focus-news.net/news/2018/10/29/2584067/anton-kise-prezident-na-asotsiatsiyata-na-balgarite-v-ukrayna-350-400-hilyadi-besarabskite-balgari-zhiveyat-v-ukrayna.html", "text": "Бесарабските българи в Украйна наброяват 350-400 хиляди, от които 150 хиляди живеят в град Одеса. Това каза за дневния информационен блок „Добър ден“ на  Радио „Фокус“  президентът на Асоциацията на българите в Украйна Антон Киссе по повод Деня на бесарабските българи като добави, че цяла седмица се провеждат тържества. „Всички съжителстват компактно и задружно независимо от това къде се намират в страната”, каза още Киссе. Той уточни, че България активно помага на бесарабските българи в Украйна, а Министерството на образованието и науката финансира неделното училище. „Много сме благодарни на България. Тя дава възможност да издържаме преподавателите, да поддържаме сградите и активно подпомага учебния процес. Има към 250 организации, които провеждат занятия по български език, разказват за традициите и обичаите. Това е огромна подкрепа. Тези организации активно работят в неделните училища и в град Одеса, и в много други градове из страната“, коментира Антон Киссе. Той добави, че са създадени условия да се изучава родния български език и да се изгражда национално самочувствие. „Трудностите, които бесарабските българи срещат, са същите като на всички останали украински граждани – икономически и здравни“, обясни Киссе. Но отново повдигна въпроса за изучаването на българския език в селата в Запорожка област, като попита кога ще има конкретен документ в тази посока.", "date": "2018.10.29", "title": "Антон Кисе, президент на асоциацията на българите в Украйна: 350-400 хиляди бесарабските българи живеят в Украйна"}
{"url": "http://www.focus-news.net/news/2018/10/29/2584070/nikolay-nikolaev-rspbzn-burgas-za-predotvratyavaneto-na-pozhari-prez-zimata-e-vazhna-dobrata-podgotovka.html", "text": "За предотвратяването на пожари през зимата е важна добрата подготовка, която включва преглеждане на ел. инсталацията, най-вече за това да ли са подсилени предпазителите и особено там, където се използват старите бушони. Това каза за  Радио „Фокус“ – Бургас  гл. инспектор Николай Николаев, началник на РС „Пожарна безопасност и защита на населението“ (РСПБЗН) – Бургас.  „Второто нещо е почистването на комините, преди да се запалят печките на твърдо гориво, защото много голяма част от произшествията възникват в комините“, каза още Николаев. А при къщите с големите покриви много често се разпространявал пожарът и по самите покриви, което според Николаев е опасност за хората, които обитават сградата. Според него на следващо място е важно как и къде се използват отоплителните уреди. По думите му е добре да бъдат на разстояние от горивни материали. Често срещано било използване на мястото около печките за сушене на дрехи, което често предизвиквало доста пожари. Николаев добави още, че много опасно било да не възникне произшествие в малките населени места, особено където са самотно живеещи възрастни хора, които оставят без надзор печките. „Важно да се провери механизмът за изключване на отоплителните уреди, тъй като несработването му също е предпоставка за пожар“, заяви Николаев. Той също така препоръча във всеки дом да има пожарогасители – прахови или с въглероден диоксид, както и редовното почистване на аспираторите след готвене. \r\nДеница ДИМИТРОВА", "date": "2018.10.29", "title": "Николай Николаев, РСПБЗН – Бургас: За предотвратяването на пожари през зимата е важна добрата подготовка"}
{"url": "http://www.focus-news.net/news/2018/10/29/2584068/mariya-paslar-tarakliyski-universitet-balgarskata-obshtnost-v-moldova-e-splotena-i-raboti-za-sahranyavaneto-na-rodniya-ezik.html", "text": "Българската общност в Молдова е сплотена и работи за съхраняването на българския език, за съхраняването на културата и традициите. Това каза в дневния блок на  Радио „Фокус“  ректорът на Тараклийския държавен университет „Григорий Цамблак“ д-р Мария Паслар по случай денят на бесарабските българи. Тя поясни, че българите в Тараклия честват празници като Деня на народните будители, 24-ти май, Освобождението на България и други. „Тази празничност се усеща в целия район, не само в Тараклия. Още повече, че тази година е юбилейна – 80 години от обявяването на датата 29-ти октомври за ден на бесарабските българи. За нас този празник е ден на българската духовност, на българите, които са допринесли за националното и културно възраждане на българския народ“, обясни тя. Мария Паслар каза още, че цяла България се грижи за Тараклийския университет, а държавата осигурява и финансова, и методическа помощ. Тя добави, че има и много съвременни бесарабски българи – поети, художници, писатели, които имат голям принос в културата и образованието на българите в Молдова.", "date": "2018.10.29", "title": "Мария Паслар, Тараклийски университет: Българската общност в Молдова е сплотена и работи за съхраняването на родния език"}
{"url": "http://www.focus-news.net/news/2018/10/29/2584072/nimh-utre-vremeto-shte-se-zadarzhi-toplo-maksimalnite-temperaturi-shte-sa-mezhdu-24-i-29.html", "text": "През следващото денонощие ще се задържи топло за края на октомври. Облачността ще е предимно значителна – средна и висока. Валежи са малко вероятни. Ще духа слаб, в планините и северно от тях – до силен южен вятър. Минималните температури ще са предимно между 10° и 15°, максималните между  24° и 29°, в София малко по-ниска - около 22°. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието ще преобладава слънчево време. Ще духа умерен южен вятър. Максималните температури ще са между 22° и 25°. Температурата на морската вода е около 17°. Вълнението на морето ще е 2-3 бала. \r\nНад планините облачността ще е променлива, почти без валежи. Ще духа умерен и силен югозападен вятър. Максималната температура на височина 1200 метра ще е около 18°, на 2000 метра – около 11°. \r\nВ сряда ще бъде предимно слънчево. Вятърът за кратко ще бъде от запад-северозапад, слаб до умерен. Дневните температури в Западна България слабо ще се понижат, на изток още малко ще се повишат. В четвъртък и петък, с обръщане на вятъра от изток, облачността отново ще се увеличи – в Източна България и покрай река Дунав ще е ниска, значителна преди обяд и от нея е възможно да преръмява, а над Западна България ще се появи висока облачност. Температурите, главно в Източна България, постепенно ще се нормализират, а в Западна ще се задържат по-високи от обичайните за периода. \r\nАтмосферното налягане няма да се промени съществено, ще е около средното за месеца.", "date": "2018.10.29", "title": "НИМХ: Утре времето ще се задържи топло, максималните температури ще са между 24° и 29°"}
{"url": "http://www.focus-news.net/news/2018/10/29/2584069/kazanlak-babriva-biblioteka-organizirat-evropeyski-dobrovoltsi-ot-tri-proekta-v-grada.html", "text": "Доброволците по три проекта – на „Имало едно време...до днес“ на Национално дружество „ Седянка“ , на „Доброволците“ на Младежки център за развитие „Взаимопомощ“ и на Народно читалище \"Освобождение-1884\" с. Шейново, организират всеки понеделник от 15.00 ч. и 16.30 ч. в читалище „Възродена Искра-2000“ „Бъбрива бибилиотека. Това каза за  Радио „Фокус“  председателят на „Взаимопомощ“ Мария Славова. Тя поясни, че събитието е открита среща, на която могат да се водят разговори на различни езици. \r\nДоброволците в инициативата са от Испания, Португалия, Италия, Полша, Хърватия и Грузия. Те всички са доброволци в Казанлък по програма „Европейска доброволческа служба“ на програма \"Еразъм +\" и всички те имат основни знания по български език. „ Всяко взаимодействие и общуване зависи от това кой ще дойде и какъв език ще практикуваме“, каза Славова. \r\nСлавяна ГАЙДАРОВА", "date": "2018.10.29", "title": "Казанлък: „Бъбрива библиотека“ организират европейски доброволци от три проекта в града"}
{"url": "http://www.focus-news.net/news/2018/10/29/2584073/veliko-tarnovo-pokachva-se-delat-na-spetsialistite-bez-rabota-v-obshtina-svishtov.html", "text": "Покачва се делът на безработните лица със средно и висше образование в община Свищов. Това показват данните за нивото на безработицата през месец септември, съобщи за  Радио „Фокус“ – Велико Търново  Таня Гуцева, директор Дирекция „Бюро по труда“ – Свищов. Тя посочи, че висшистите без работа са 172 души, или 25,18 %. Лицата със средно образование са 349, което е 51,1 на сто от структурата на безработните по образование. Групата на безработните лица с начално и по-ниско образование включва 62 души, или 9,08 %, тези с основно образование са 100 души, или 14,64%. \r\nТаня Гуцева съобщи, че най-голям е броят на специалистите без работа – 250 души или 36,6 на сто. Тази група бележи тенденция на нарастване. Броят на лицата без специалност и квалификация продължава да заема втора позиция с абсолютен брой от 238 души и относителен дял  34,85 на сто. Броят на лицата с работническа професия е 195 души, а относителният им дял заема 28,55 на сто. Тази група е на последно място в професионалната структура, като през месеца се отбелязва увеличение с 10 души и леко покачване на дела им. \r\nНадежда КРЪСТЕВА", "date": "2018.10.29", "title": "Велико Търново: Покачва се делът на специалистите без работа в община Свищов"}
{"url": "http://www.focus-news.net/news/2018/10/29/2584071/sport-maritsa-e-v-treta-urna-za-zhrebiya-za-grupite-na-zhenskata-shampionska-liga-po-voleybol.html", "text": "Шампионът на България при жените Марица Пловдив попадна в трета урна за жребия за групите на Шампионската лига, който ще се тегли в петък, 2 ноември, от 19:00 часа в столицата на Унгария – Будапеща. В урната на Марица са отборите на КСМ Букурещ, Минчанка от Беларус, Палмберг от Германия и Хямеенлина от Финландия.", "date": "2018.10.29", "title": "Спорт: Марица е в трета урна за жребия за групите на женската Шампионска лига по волейбол"}
{"url": "http://www.focus-news.net/news/2018/10/29/2584074/kyustendil-suhi-trevi-i-hrasti-goryat-do-am-struma-kray-dupnitsa.html", "text": "Сухи треви и храсти горят до АМ \"Струма\" край Дупница. Това съобщиха за  Агенция \"Фокус\"  от пресцентъра на  МВР . На място има екипи на пожарната, огънят е овладян, извършват се погасителни дейности. \r\nСигналът за пожара е подаден около 17.00 часа.", "date": "2018.10.29", "title": "Кюстендил: Сухи треви и храсти горят до АМ \"Струма\" край Дупница"}
{"url": "http://www.focus-news.net/news/2018/10/29/2584075/voa-prezidentat-na-gruziya-shte-bade-opredelen-na-vtori-tur.html", "text": "Президентът на Грузия ще бъде определен на втори тур, след като родената във Франция Саломе Зурабишвили, която е и бивш министър на външните работи, спечели първия тур с малка преднина, но не успя да получи достатъчно гласове, за да избегне втори тур, предава  радио The Voice of America . \r\nЦентралната изборна комисия съобщи на 29 октомври, че след преброяването на 99% от бюлетините, Зурабишвили е получила 38,6% от гласовете, а нейният най-близък съперник Григол Вашадзе е на 1% от нея с 37,7% от вота. \r\nБившият председател на местния парламент Давит Бакрадзе, който беше номиниран от опозиционната партия Европейска Грузия остана далеч на трето място с 10,9% от гласовете, а фракцията вече обяви, че ще подкрепи Вашадзе на втория тур. \r\nЦИК обяви, че крайният срок за провеждането на втория тур е 2 декември. \r\nИзбирателната активност е била 46,7%, приблизително, колкото на предишните президентски избори в републиката през 2013 година. \r\nЗурабишвили е подкрепена от управляващата партия „Грузинска мечта“, а Вашадзе, който също е бивш външен министър, е кандидат на опозиционното „Обединено национално движение“, което някога бе оглавявано от Михаил Саакашвили, който в момента е в изгнание. \r\nПревод и редакция:", "date": "2018.10.29", "title": "VOA: Президентът на Грузия ще бъде определен на втори тур"}
{"url": "http://www.focus-news.net/news/2018/10/29/2584081/ukrainskaya-pravda-v-kiev-ograbiha-apartamenta-na-rakovoditelya-na-proekta-za-vnedryavane-na-sporazumenieto-za-asotsiatsiya-mezhdu-ukraina-i-es.html", "text": "Неизвестни ограбиха апартамент в центъра на Киев, нает от ръководителя на проекта „Поддръжка на внедряването на Споразумението за асоциация между Украйна и Европейския съюз“ Янош Закони, пише  вестник „Украинская правда“ . \r\nКакто е съобщил източник на изданието от правозащитните органи, апартамента е ограбен на 28 октомври. \r\n„Неизвестни са проникнали в апартамента и са откраднали вещи, 6 хиляди евро в брой и три компютъра. На мястото е пристигнала следствено-оперативна група, която е документирала събитието“, се казва в съобщението на полицията. По случая е образувано наказателно производство са кражба. \r\nПревод и редакция:", "date": "2018.10.29", "title": "„Украинская правда“: В Киев ограбиха апартамента на ръководителя на проекта за внедряване на споразумението за асоциация между Украина и ЕС"}
{"url": "http://www.focus-news.net/news/2018/10/29/2584078/mvr-nyama-postradali-i-risk-za-blizki-naseleni-mesta-pri-pozhara-v-mestnostta-petrov-bair-v-zemlishteto-na-grad-dupnitsa.html", "text": "Към 17.00 часа в пожарната служба в Дупница е получен сигнал за задимяване в местността Петров баир в землището на града. Това съобщиха от пресцентъра на  МВР . Към мястото са изпратени три пожарни автомобила. Към момента продължава доизгасяването на огъня, възникнал в сухи треви и храсти и запустели земеделски земи. Няма пострадали и няма риск за близки населени места.", "date": "2018.10.29", "title": "МВР: Няма пострадали и риск за близки населени места при пожара в местността Петров баир в землището на град Дупница"}
{"url": "http://www.focus-news.net/news/2018/10/29/2584079/pazardzhik-obshto-500-knigi-byaha-sabrani-po-vreme-na-daritelskata-initsiativa-da-spasim-kniga-za-izgoryaloto-chitalishte-v-selo-glozhene.html", "text": "Общо 500 книги бяха събрани по време на дарителската инициатива „Да спасим книга“ за изгорялото читалище във видинското село Гложене, съобщи за  Радио „Фокус“ – Пазарджик  Кирил Балдев, инициатор на кампанията. По думите му са събрани както стари книги, така и нови. „Радвам се, че по време на кампанията се отзоваха дарители от цялата страна. Чувствам се щастлив отново, че съм дарил толкова много книги и свободно мога да се определя като най–големия дарител на книги в България. Ръководството на читалището вече се свърза с мен и изрази своята благодарност и признателност за усилията. Бих искал да кажа, че ще продължа и занапред да се занимавам с тази дейност, защото това е моята цел – да дарявам книги. Причина за това е голямата ми любов към книгите“, уточни Балдев. Той допълни, че  последните години, благодарение на своите дарителски кампании, е успял да прочете много книги, които са били полезни и в обучението му.  „Призовавам всеки един да се включи в кампанията. Столична библиотека се включи, много издателства и училища в България. Това са резултатите от кампанията – едни книги съхранени на сигурно място“, коментира също Балдев. \r\nАлбена ЖИЛЕКОВА", "date": "2018.10.29", "title": "Пазарджик: Общо 500 книги бяха събрани по време на дарителската инициатива „Да спасим книга“ за изгорялото читалище в село Гложене"}
{"url": "http://www.focus-news.net/news/2018/10/29/2584084/sport-antonio-konte-nyama-da-e-trenyor-na-real-madrid.html", "text": "Антонио Конте няма да поеме Реал Мадрид, обяви добре запознат журналист от Sport Mediaset в интервю за телевизия Deportes Cuatro. Според неговата информация, италианският специалист е взел решение да откаже на испанския гранд, след като е обмислял дълго предложението му, като засега причините за това не са известни. Според източника, Конте не се е решил да поеме най-титулувания европейски клуб, защото не всички футболисти в клуба са щели да го подкрепят. Според повечето медии, след провала на преговорите с Конте, фаворит за поста става Сантиаго Солари, който ще получи възможност да води временно Реал, възможно е дори само за два мача.", "date": "2018.10.29", "title": "Спорт: Антонио Конте няма да е треньор на Реал Мадрид"}
{"url": "http://www.focus-news.net/news/2018/10/29/2584082/vidin-s-normalna-intenzivnost-e-dvizhenieto-na-avtomobili-po-pat-i-1-v-posoka-montana-vidin.html", "text": "С нормална интензивност е движението на автомобили по път I-1  в посока Монтана – Видин, съобщиха за  Радио „Фокус“ – Видин  от Областно пътно управление. Предимно тежкотоварни автомобили се движат по път I-1  в посока за  граничен пункт „Дунав мост 2“. Най-натоварен е трафикът между Дунавци и Видин. Движението по път III-114 Лом – Ружинци е ограничено за автомобили над 12 т. поради ремонтни дейности. Срокът за ремонтните дейности е до 31 октомври. Движението по път II-14 Видин – Кула – Връшка чука е ограничено поради укрепване на свлачище. Обходният маршрут се осъществява по съществуващия стар път в непосредствена близост до път II-14. Движението се регулира с вертикална сигнализация. Срокът на ремонтните дейности е  до 17 ноември. Във Видин трафикът е натоварен в централната градска част, на входно изходните артерии на града и по бул.“Панония“. \r\nАнна ЛОЗАНОВА", "date": "2018.10.29", "title": "Видин: С нормална интензивност е движението на автомобили по път I-1 в посока Монтана – Видин"}
{"url": "http://www.focus-news.net/news/2018/10/29/2584076/sofiya-bul-tsar-osvoboditel-e-zatvoren-za-dvizhenie-v-posoka-narodnoto-sabranie-zaradi-protesta-na-maykite-na-detsa-s-uvrezhdaniya.html", "text": "Бул. „Цар Освободител“ е затворен за движение в посока Народното събрание заради протеста на майките на деца с увреждания. Това съобщиха за  Агенция „Фокус“  от пресцентъра на  Столична община .", "date": "2018.10.29", "title": "София: Бул. „Цар Освободител“ е затворен за движение в посока Народното събрание заради протеста на майките на деца с увреждания"}
{"url": "http://www.focus-news.net/news/2018/10/29/2584083/plenumat-na-vss-izrazi-polozhitelno-stanovishte-po-proektozakona-za-darzhavniya-byudzhet-za-2019-g-obzor.html", "text": "Пленумът на ВСС изрази положително становище по разработения от Министерство на финансите проектозакон за Държавния бюджет за 2019 г.  \"За\" решението гласуваха 23 членове на ВСС и нямаше нито един \"против\". То е във връзка с постъпило писмо във ВСС от Министерство на финансите, с което министърът на финансите е уведомил Съвета за разработения проект на Закон за Държавния бюджет на Република България за 2019 г. и одобрението му от Министерския съвет на извънредното заседание в неделя. \r\nАктуализираният проект на бюджета на съдебната власт за 2019 г. предвижда приходи в размер на 116 000 млн. лв. и разходи в размер на 704 317 млн. лв., като заложените бюджетни взаимоотношения с централния бюджет са в размер на 588 317 млн. лв. В първоначалното предложение Министерство на финансите предвиждаше за съдебната власт разходи в размер на 666,3 млн. лв. вместо утвърдените от ВСС 769,4 млн. лв. \r\nС актуализираният вчера проектобюджет е заложена чувствително по-висока разходна част на бюджета на съдебната власт за 2019 г. с 113 197 млн. лв., спрямо бюджета за 2018 г. Разликата между предложения от ВСС проектобюджет и приетия от Министерски съвет е в размер на - 65 113 млн. лв. \r\nПредседателят на Бюджетна комисия към Пленума на ВСС Боян Магдалинчев коментира, че според него  бюджетът на държавата удовлетворява съдебната система. Той уточни, че разработеният проект на съдебната власт има разминавания с проекта на Министерски съвет и отчете, че това не е драстично и че няма да засегне чувствително нуждите на хората и съдебната власт. „Надяваме се, че този бюджет ще удовлетвори нуждите на съдебната власт в това число и по органи“, каза Магдалинчев.  \r\nВ проектобюджета на съдебната власт е предвидено 10% увеличение на трудовите възнаграждения от 1 януари 2019 г., както за органите в бюджетната сфера, вместо предлаганото от ВСС 17 % увеличение, с което да се компенсира изоставането в размера на трудовите възнаграждения от предходни години. Предвидени са средства за изплащане на една основна заплата по чл. 233, ал. 6 Закона за съдебната власт за всички органи на съдебната власт. Предвидени са и средства за работно облекло на магистратите и съдебните служители в размерите посочени в чл. 221 и чл. 352 Закона за съдебната власт. Средствата за социални осигуровки са съобразени с увеличаване на максималния осигурителен доход за всички осигурени лица на 3000 лв. Капиталовите разходи са завишени с 11 млн. лв. спрямо 2018 г. и са в размер на 26,370 млн. лв. в които са включени 6,5 млн. лв. необходими в областта на електронното управление за дигитализация. Заложените разходи по органи на съдебната власт за 2019 г.  са: \r\nВСС – 51 032, 9 млн. лв. при 32 487 млн. лв. за 2018 г; \r\nВКС - 19 811, 6 млн. лв. при 17 561,7 млн. лв. за 2018 г; \r\nВАС - 17 521, 8 млн. лв. при 14 760,5 млн. лв. за 2018 г.; \r\nПРБ – 260 000 млн. лв. при 221 715,5 млн. лв. за 2018 г.; \r\nсъдилищата на Република България – 343 842,4 млн. лв. при 293 733,4 млн. лв; \r\nНИП – 3 538, 1 млн. лв. при 2 961,9 млн. лв. за 2018 г.; \r\nИВСС – 7 970,2 млн. лв. при 6 843,4 млн. лв. за 2018 г. \r\nРезерв за непредвидени и/или неотложни разходи – 600 млн. лв. \r\nДеница КИТАНОВА", "date": "2018.10.29", "title": "Пленумът на ВСС изрази положително становище по проектозакона за Държавния бюджет за 2019 г. (ОБЗОР)"}
{"url": "http://www.focus-news.net/news/2018/10/29/2584089/sofiya-vremenno-zatvoreno-za-dvizhenie-e-krastovishteto-pri-su-sv-kliment-ohridski-zaradi-protesta-na-maykite-na-detsa-s-uvrezhdaniya.html", "text": "Временно затворено за движение е кръстовището при СУ „Св. Климент Охридски“ заради протеста на майките на деца с увреждания. Това съобщиха за  Агенция „Фокус“  от пресцентъра на  Столична община .", "date": "2018.10.29", "title": "София: Временно затворено за движение е кръстовището при СУ „Св. Климент Охридски“ заради протеста на майките на деца с увреждания"}
{"url": "http://www.focus-news.net/news/2018/10/29/2584088/sport-sebastiyan-lyob-se-zamisli-za-zavrashtane-v-svetovniya-rali-shampionat-sled-pobeda-v-ispaniya.html", "text": "Деветкратния рали шампион Себастиян Льоб спечели състезанието в Испания през почивните дни шест години след последната си победа в Световния рали шампионат (WRC) и заяви, че е все по-вероятно да се завърне за пълноценно участие в сериите през 2019-а година. Французинът се завърна във WRC с колата на Ситроен за три кръга през сезон 2018 и в последния от тях – Рали Испания победи претендентите за титлата.", "date": "2018.10.29", "title": "Спорт: Себастиян Льоб се замисли за завръщане в Световния рали шампионат след победа в Испания"}
{"url": "http://www.focus-news.net/news/2018/10/29/2584086/api-dvizhenieto-po-pat-iii-101-butan-glozhene-e-ogranicheno-poradi-ptp.html", "text": ". Движението по път III-101 Бутан – Гложене е ограничено, поради ПТП. Това съобщиха от пресцентъра на  Агенция \"Пътна инфраструктура\" . Обходният маршрут е Бутан - Софрониево - Крушовица - Мизия - Гложене и обратно.", "date": "2018.10.29", "title": "АПИ: Движението по път III-101 Бутан – Гложене е ограничено, поради ПТП"}
{"url": "http://www.focus-news.net/news/2018/10/29/2584090/sport-kristiano-ronaldo-smyata-che-zasluzhava-zlatnata-topka-obyasni-zashto-si-tragna-ot-real-madrid.html", "text": "Кристиано Роналдо заяви, че заслужава „Златната топка“, че преминаването му в Ювентус е добър ход и че президентът на Реал Мадрид Флорентино Перес никога не му е говорил от сърце в интервю пред „Франс Футбол“, което ще бъде публикувано изцяло във вторник. Португалецът заяви още, че майка му и сестрите му са много опечалени и ядосани от обвиненията срещу него за изнасилване. Според думите на петкратния носител на Златната топка, Флорентино Перес е виждал в него само пари и отношенията им не са били искрени и затова е решил да премине в италианския гранд, където не е заради заплатата, а защото Ювентус са му показали, че го искат и го ценят. Накрая звездата заяви, че искрено желае да получи шеста „Златна топка“ и да изпревари съперника си Лионел Меси.", "date": "2018.10.29", "title": "Спорт: Кристиано Роналдо смята, че заслужава Златната топка, обясни защо си тръгна от Реал Мадрид"}
{"url": "http://www.focus-news.net/news/2018/10/29/2584085/veliko-tarnovo-izlozhba-na-maketi-balgariya-na-dlan-podrediha-tretoklasnitsi-ot-su-emiliyan-stanev.html", "text": "Изложба на макети „България на длан“ подредиха третокласници от СУ „Емилиян Станев“ във Велико Търново, предаде репортер на  Радио „Фокус“ – Велико Търново . Децата представиха 12 исторически забележителности, сред които Патриаршията на хълма Царевец, Голямата базилика в Плиска, Кръглата църква в Преслав, Рилския манастир, Асеновата крепост, Баба Вида и други. Експозицията бе официално открита от зам.-директора Надя Станчева. „Поздравявам ви за начинанието, за упорития труд, за последователността. Вие ни показвате, че историята е не само мъдра, но може да бъде и занимателна“, обърна се към децата Надя Станчева. Макетите са изработвани от малчуганите в продължение на 4-5 месеца, под ръководството на техния класен ръководител Цанка Маринова. Идеята за този проект идва след като в края на миналата учебна година те посещават парка с миниатюрите „Търновград – духът на хилядолетна България“ в подножието на крепостта Царевец. „Тогава в мен се породи тази идея. Знаех, че мога да се обърна за подкрепа към родителите. Разказах им и те приеха. Децата работеха в екипи, основно вкъщи. Идеята беше да се получи сближаване между децата. Това бе една от основните цели – да си помагат, да бъде интересно за тях и да се поражда приятелство помежду им. Всичко беше по желание и в кръга на забавното. Бях убедена и в образователната и възпитателната сила на този проект. Тази година тези макети ще ни послужат за един жив учебник по предмета „Човек и общество“, посочи Цанка Маринова. Изложбата е посветена на 1 ноември – Ден на народните будители. \r\nНадежда КРЪСТЕВА", "date": "2018.10.29", "title": "Велико Търново: Изложба на макети „България на длан“ подредиха третокласници от СУ „Емилиян Станев“"}
{"url": "http://www.focus-news.net/news/2018/10/29/2584080/sofiya-zhena-e-otkrita-s-prostrelna-rana-v-zhk-nadezhda.html", "text": "Жена е открита с прострелна рана в ж.к. \"Надежда\". Това съобщиха за  Агенция \"Фокус\"  от пресцентъра на МВР. \r\nОчаквайте подробности", "date": "2018.10.29", "title": "София: Жена е открита с прострелна рана в ж.к. \"Надежда\""}
{"url": "http://www.focus-news.net/news/2018/10/29/2584091/kyustendil-v-esenno-zimniya-sezon-dvizhenieto-na-karutsi-v-obshtinata-e-zabraneno-vav-vremeto-ot-1930-do-730-chasa.html", "text": "В есенно-зимния сезон движението на каруци в Община Кюстендил е забранено във времето от 19.30 ч. до 7.30 часа. Това съобщиха за  Радио „Фокус\" – Кюстендил  от Община Кюстендил. Забраната е въведена в действащата общинска наредба за организацията и безопасността на автомобилното движение. От 1 септември до 31 март важи забраната за движение на каруци на територията на цялата община, за времето от 19.30 ч. до 7.30 часа. За времето от месец април до месец септември забраната важи от 21.00 ч. до 7.00 часа. Пътните превозни средства с животинска тяга не се допускат за движение по пътищата на територията на Община Кюстендил, ако не отговарят на изискванията на Закона за движение по пътищата и правилника за прилагането му. Забранява се движението на пътни превозни средства с животинска тяга по улиците на централната градска част, първа зона и пешеходните зони. Наредбата забранява и движението на необорудвани с престилки за животински отпадъци каруци, без светлоотразителни табели, както и регистрационни табели. \r\nВенцеслав ИЛЧЕВ", "date": "2018.10.29", "title": "Кюстендил: В есенно-зимния сезон движението на каруци в общината е забранено във времето от 19.30 до 7.30 часа"}
{"url": "http://www.focus-news.net/news/2018/10/29/2584087/sofiya-23-godishna-e-zhenata-prostrelyana-v-zhk-nadezhda.html", "text": "Към 18.30 часа в полицията е получен сигнал за открита от близки простреляна и починала 23-годишна жена в жилище в столичния ж.к.“Надежда“. Това съобщиха от пресцентъра на  МВР . Към мястото са насочени екипи на СДВР и Второ РУ-СДВР. Предприети са процесуално-следствени и издирвателни действия.", "date": "2018.10.29", "title": "София: 23-годишна е жената, простреляна в ж.к. \"Надежда\""}
{"url": "http://www.focus-news.net/news/2018/10/29/2584093/sport-olimpiakos-s-aleksandar-vezenkov-specheli-gostuvaneto-na-aris-s-6864.html", "text": "Българският национал Александър Везенков се завърна в Солун за първи път от 2015 година, но този път като противник на местния Арис. Той бе в състава на своя Олимпиакос за победата с 68:64 срещу отбора, в който прекара първите четири години от кариерата си. Така грандът от Пирея вече има 4 победи от 4 мача в гръцкото първенство. Везенков започна в стартовата петица на Олимпиакос и игра 22 минути, в които отбеляза 7 точки, спечели 8 борби и направи 1 асистенция.", "date": "2018.10.29", "title": "Спорт: Олимпиакос с Александър Везенков спечели гостуването на Арис с 68:64"}
{"url": "http://www.focus-news.net/news/2018/10/29/2584092/sofiya-zatrudneno-e-dvizhenieto-na-bul-tsar-osvoboditel-mezhdu-ul-rakovski-i-bul-knyaz-aleksandar-dondukov-zaradi-protesta-na-maykite-na-detsa-s-uvrezhdaniya.html", "text": "Затруднено е движението на бул. „Цар Освободител“ между ул. „Раковски“ и бул. „Княз Александър Дондуков“ заради протеста на майките на деца  с увреждания. Това съобщиха за  Агенция „Фокус“  от пресцентъра на  Столична община . Възстановено е движението на кръстовището на СУ „Св. Климент Охридски“.", "date": "2018.10.29", "title": "София: Затруднено е движението на бул. „Цар Освободител“ между ул. „Раковски“ и бул. „Княз Александър Дондуков“ заради протеста на майките на деца  с увреждания"}
{"url": "http://www.focus-news.net/news/2018/10/29/2584098/varna-detsa-ot-detska-gradina-malkiyat-prints-shte-chistyat-ofitserskiya-plazh-za-mezhdunarodniya-den-na-cherno-more.html", "text": "Децата от Детска градина „Малкият принц” ще се включат в почистването на крайбрежната ивица на Офицерския плаж във Варна по повод Международния ден на Черно море. Това съобщават от пресцентъра на  Басейнова дирекция за Черноморския регион . Инициативата ще се проведе от 10.30 часа. На 31 октомври се отбелязва двадесет и втората годишнина от подписването на Стратегическия план за опазване и възстановяване на Черноморската екосистема между България, Грузия, Румъния, Русия, Турция и Украйна. Планът съдържа 59 мерки, насочени към ограничаване на замърсяването, по-ефективно управление на биоразнообразието и стимулиране на реализацията на екологични проекти в Черноморския регион.", "date": "2018.10.29", "title": "Варна: Деца от Детска градина „Малкият принц” ще чистят Офицерския плаж за Международния ден на Черно море"}
{"url": "http://www.focus-news.net/news/2018/10/29/2584099/kiril-dobrev-zam-predsedatel-na-ns-na-bsp-bsp-e-seriozna-partiya-mozhem-da-si-napravim-mnogo-dobar-analiz-i-taka-da-podredim-lista-s-kandidati-che-da-imame-uspeh.html", "text": "БСП е сериозна партия, можем да си направим много добър анализ и така да подредим листа д кандидати, че да имаме успех. Това заяви на пресконференция Кирил Добрев, зам.-председател на НС на БСП, предаде репортер на  Радио „Фокус“ . Той заяви, че е в Шумен за кондиционна среща на партийните ръководства от всички общини от региона, на която ще бъдат обсъдени както мерки за организационно укрепване, така и проектът за управленска програма „Визия за България“. В отговор на журналистически въпрос Кирил Добрев заяви, че случаят „Шумен“ за ръководството на БСП е приключен. „Има време до местните избори. Емоциите, които са в БСП 1, БСП 2, БСП 3, Инициативен комитет 4 и АБВ 5, са свързани единствено и само с местните избори. В БСП-Шумен може да има различни мнения, важното е, че партията като позиция и ръководство има своята цел. Ако някой иска да яхне БСП, то не тази БСП, ако иска да я купи, тя просто не се продава“, коментира Кирил Добрев. Той посочи, че БСП старателно поддържа своите цели и ще ги постигне. „Работя единствено и само с легитимното ръководство. С общинския, с областния председател и водача на листата. Това за мен е БСП в Шумен, ако някой има други амбиции, да си ги реализира и тогава ръководството ще общува с него“, коментира Кирил Добрев. “Ако Красимир Костов се кандидатира за кмет извън БСП, ще бъде изключен от партията. Може да участва в местните избори като кандидат на БСП, но трябва да бъде активен и в подготовката и работата за европейския вот“, каза още той. \r\nИвелина ИВАНОВА", "date": "2018.10.29", "title": "Кирил Добрев, зам.-председател на НС на БСП: БСП е сериозна партия, можем да си направим много добър анализ и така да подредим листа с кандидати, че да имаме успех"}
{"url": "http://www.focus-news.net/news/2018/10/29/2584095/sofiyapolitsiyata-izdirva-sapruga-na-otkritata-prostrelyana-23-godishna-zhena-v-zhk-nadezhda-smyata-se-che-e-vaorazhen-i-opasen.html", "text": "Полицията издирва съпруга на откритата простреляна 23-годишна жена в ж.к. \"Надежда\", смята се, че е въоръжен и опасен, предава  БНР . \r\nТялото на жената е открито в апартамент на ул. \"Бели Дунав\" в ж.к. \"Надежда\". Сигналът е подаден от съсед, който е чул изстрелите. По първоначална информация в апартамента на жената е имало и дете, което обаче не е там и в момента се издирва. \r\nПредполага се, че съпругът на жената е евентуалният извършител на престъплението и се смята, че е въоръжен и опасен. Столичната полиция е вдигната на крак, за да издирва евентуалния извършител.", "date": "2018.10.29", "title": "София:Полицията издирва съпруга на откритата простреляна 23-годишна жена в ж.к. \"Надежда\", смята се, че е въоръжен и опасен"}
{"url": "http://www.focus-news.net/news/2018/10/29/2584094/kiril-dobrev-zam-predsedatel-na-ns-na-bsp-upravlyavashtite-gi-chaka-mnogo-tezhka-zima-izpalnena-s-narodno-nedovolstvo.html", "text": "Важният рубеж е европейският вот не само за България, но и за бъдещето ни. Това заяви на пресконференция в Шумен Кирил Добрев, зам.-председател на НС на БСП, предаде репортер на  Радио \"Фокус\" - Шумен . „Трябва да работим по въпроса всички, които искат промяна в тази държава, да излязат да гласуват. Какъв е смисълът от местен избор след това от двама или трима общински съветници повече, когато България върви по грешен път. Основната ми цел е предстоящите европейски избори да бъдат вот на недоверие срещу това правителство и това управление“, каза Кирил Добрев. На въпрос за предсрочни парламентарни избори, той посочи, че не е важно дали политиците, които в случая се явяват опозиция, искат такива, те стават по два начина - или чрез загуба на парламентарна подкрепа, или чрез натиск отвън. Според Кирил Добрев управляващото мнозинство активно работи за увеличаване на натиска отвън. „Пет месеца протестът на майките е всяка вечер, всеки ден нараства недоволството от цените на горивата, хората още не са усетили по бузата сметките от топлото и водата. Управляващите ги чака много тежка зима, изпълнена с народно недоволство“, заяви Кирил Добрев. Той посочи, че европейският вот ще бъде лакмусът, по който БСП трябва да  проведе кампанията за следващия местен избор. Кирил Добрев заяви, че БСП иска да направи силен фронт срещу ГЕРБ. „Това правителство и този стил на управление в България трябва да приключат, дошло е време да спре създаването на малки и големи феодални владения“, каза Кирил Добрев. Той посочи, че са доста далече от темата „с кой“. „С кой управляваме, ако БСП спечели изборите можем да решим на вътрешнопартиен референдум, с ясни изборни субекти, още не знаем кой ще се явява на изборите, не бива и да търсим партньорите единствено само в досегашните политически субекти. Ще се развива интересно политиката през 2019 година“, каза Кирил Добрев. Той добави, че БСП ще търси кметове, антипод на феодалния начин на правене на политика, като на първо място кандидатът трябва да е избираем. \r\nИвелина ИВАНОВА", "date": "2018.10.29", "title": "Кирил Добрев, зам.-председател на НС на БСП: Управляващите ги чака много тежка зима, изпълнена с народно недоволство"}
{"url": "http://www.focus-news.net/news/2018/10/29/2584100/kmetat-na-sofiya-yordanka-fandakova-garantiram-che-nyama-da-se-plati-nito-lev-za-losho-svarshena-rabota.html", "text": "В момента ние изпълняваме едни от най-мащабните проекти, които са много трудни. Това бяха едни от най-дълго обсъжданите проекти, защото още през 2013 година беше проведен конкурс за избор на проектанти на всички четири зони. Това каза в интервю за предаването \"Още от деня\" по  БНТ  кметът на София Йорданка Фандъкова. \r\n\"Само за \"Граф Игнатиев\" и прилежащите улици и площади е имало седем кандидати. В комисиите и журито, в които са обсъждани проектите, е имало представители на гилдиите, имало е и обсъждания с граждани\", припомни кметът. Според нея това са изключително тежки проекти и създават много трудности за хората. По нейно мнение хората разбират, но все пак е прашно и шумно, вибрациите при изкопните дейности също са били трудни за изтърпяване. Ремонтът е изправил пред големи трудности и собствениците на малък бизнес - магазини и кафенета. \r\n\"За всичко това си даваме сметка. Но няма как да подобрим средата в града и да модернизираме без тези усилия\", каза още Фандъкова.  Според нея ситуацията е използвана от нейни опоненти. \"Предстоят местни избори и са се появили много спекулации и фалшиви новини\", обясни тя. \r\n\"Моята работа е да организирам така процеса, че да се работи непрекъснато, да се контролира абсолютно сериозно всяка дейност на изпълнителите, за да може в края на крайщата тази изключително представителна част на нашия град да придобие един вид, който заслужава\", коментира Фандъкова. По нейно мнение нападките идват от организирани представители и от БСП, и от някои от партиите вдясно. \r\n\"Това, за което гарантирам, е да не се плати нито един лев за лошо свършена работа\", каза още тя. Прокуратурата и Дирекция \"Вътрешен одит\" правят спешна проверка на ремонта. Кметът заяви, че иска да е сигурна, че всичко е наред. \"Ако има нарушения или по-тежки престъпления, трябва да се носи отговорност и никой няма да бъде пощаден\", каза още тя. \r\nФандъкова обясни, че компанията \"GP Group\" се е оттеглила от спечеления вече голям търг за цялостната рекострукция на трамвайната линия по \"Цар Борис III\". Кметът е прекратил конкурса. Той ще бъде обявен отново, като преди това Фандъкова е поискала проектът да бъде прегледан, тъй като проектантът на релсите е същият, който е бил на \"Граф Игнатиев\". Проектът за реконструкция на пространството около \"Св. Неделя\" също е спрян. Заедно с главния архитект е взето решение да бъде обявен международен конкурс. \r\n\"За мен проблемът не е в протестите, а в желанието ни да има максимален диалог\", коментира Фандъкова. Камарата на архитектите възрази за обявения архитектурен конкурс. Притесненията им са, че някои от българските архитекти няма да имат достъп до него. \r\n\"Най-важното е да дойдат утвърдени имена - дали ще са от България или от Европа, защото това е знаковият площад, за който ние хвърлихме огромни усилия, за да затворим един отвратителен паркинг, който имаше там, да разкрием културното наследство на града\", каза още Фандъкова.", "date": "2018.10.29", "title": "Кметът на София Йорданка Фандъкова: Гарантирам, че няма да се плати нито лев за лошо свършена работа"}
{"url": "http://www.focus-news.net/news/2018/10/29/2584096/iliya-lazarov-sds-sistemata-v-germaniya-nyama-zashtitni-mehanizmi-sreshtu-bezhanskite-pototsi.html", "text": "Системата в Германия няма защитни механизми срещу бежанските потоци, слабите избирателни резултати за управляваща коалиция бяха въпрос на време. Това каза за предаването „Това е България“ на  Радио „Фокус“  главният секретар на СДС Илия Лазаров. „Тази имигрантска вълна, части от която премина през България, Италия и Испания, се стреми към държави с много добре уредено социално законодателство, възползвайки се от благините му като паразит“, уточни Лазаров. Според него вторият ключов фактор за общественото негодувание в Бундесрепубликата е пренасянето на чужда култура и обичаи, несъответстващи с общоприетите на европейския континент. „Казано по-меко, бежанците третират жените по особено неуважителен начин. В техните очи жените са стока, а това е изключително обидно и изцяло в разрез с нашето възприятие, бит и култура. Респективно това довежда до инциденти, къде по-сериозни, къде не чак толкова. Разбира се, че ще има обществена реакция на това нещо, а Меркел се обърна към бежанците с фразата „заповядайте, чакаме ви““, коментира Илия Лазаров. Той добави, че канцлерът на Германия Ангела Меркел е закъсняла със своето оттегляне от политическата и властовата сцена. „Това, което тя е трябвало да направи, е да даде шанс на нови политически фигури, които да се преборят с общественото недоволство. За да удължи политическия си живот, управляващата коалиция е била длъжна да признае своята грешка и да предложи алтернативни решения на ситуацията с бежанците“, каза още Лазаров.", "date": "2018.10.29", "title": "Илия Лазаров, СДС: Системата в Германия няма защитни механизми срещу бежанските потоци"}
{"url": "http://www.focus-news.net/news/2018/10/29/2584120/", "text": "Полицията е открила голямо количество жици, опънати по ж.п. релси в Бавария,информира  Deutsche Welle  . \r\nГерманските медии съобщават, че властите в провинцията са предотвратили вероятно терористично нападение срещу скоростен влак, пътуващ от Нюрнберг до Мюнхен. Както пише  Bild , полицията е открила кабели опънати по релсите, а властите са получили заплашително писмо на арабски, което предупреждавало за още нападения. Недалеч от мост, изрисуван с графити на арабски е имало инцидент. Вестникът обаче не съобщава дали този случай ес вързан с откритите жици и опитът за покушение срещу скоростния влак.   Ивелина Ватова", "date": "2018.10.29", "title": "Deutsche Welle: В Германия е предотвратен възможен терористичен акт"}
{"url": "http://www.focus-news.net/news/2018/10/29/2584101/plovdiv-kolektivna-izlozhba-s-tvorbi-na-balgarski-i-italianski-hudozhnitsi-shte-bade-otkrita-v-grada-na-6-noemvri.html", "text": "Колективна изложба с творби на български и италиански художници ще бъде открита в Пловдив, съобщиха за  Радио „Фокус“ - Пловдив  от Община Пловдив. Събитието ще се проведе на 6 ноември от 17.30 ч. в Дома на културата „Борис Христов“ – гр. Пловдив. Творците са ангажирани в разработването на концепцията за национална идентичност чрез цветовете на трибагреника. Изложбата е организирана от Областна администрация - Пловдив в изпълнение на Работната програма за 2018 г. на Комуникационната стратегия на Република България за Европейския съюз, Приоритет 2: „2018 – Година на културното наследство и представяне на многообразието на етноси и култури в Европейския съюз и приносът на Република България към европейските ценности“. \r\nДомът на културата ще бъде домакин на творбите на 30 художници от Академията за изящни изкуства в Брера (Милано) и тези на 22 преподаватели и студенти на Националната художествена академия в София, събрани под наслов „Идентичност между символика и цветове“, от 6-ти до 30-ти ноември 2018 г. \r\nВ началото на XXI век, характеризиращ се с разгорещени дебати по темата за културното разнообразие, изложбата потвърждава значението на споделеното наследство, запазено в културата на всяка една страна по света, и на сравнението и диалога, които ни обединяват. От литографии до фотографии, минавайки през дигиталната графика и най-класическата рисунка, творците възстановят огромната художествена вселена, която преодолява териториалните граници в диалог между традиции и възприятия.", "date": "2018.10.29", "title": "Пловдив: Колективна изложба с творби на български и италиански художници ще бъде открита в града на 6 ноември"}
{"url": "http://www.focus-news.net/news/2018/10/29/2584119/plovdiv-bezplatni-zdravni-pregledi-zapochnaha-v-rayon-zapaden-v-grada.html", "text": "С изследвания на служителите на район „Западен“ започна националната програма, свързана с повишаване на вниманието към сърдечносъдовите заболявания. Това съобщиха за  Радио \"Фокус\" - Пловдив  от Община Пловдив. През целия месец лекари ще посетят детските градини и училищата в района, за да проверят състоянието на работещите там. Инициативата се провежда под надслов „Каква е твоята причина да предотвратиш инсулта?” Организатори на кампанията са Фондация „Национална мрежа сърце за сърце“, Лайънс клуб Пловдив – Филипополис, Община Пловдив, Район „Западен“, съвместно с Асоциацията на студентите медици в България и Диагностично консултативен център II – Пловдив. \r\nНачало на кампанията даде кметът на Района Димитър Колев. Всички желаещи служители имаха възможност днес да проверят кръвното си налягане, кръвната захар и индексът на телесна маса. Специалистите останаха изключително доволни от състоянието на всички изследвали се, като се оказа, че при нито един служител няма отклонение от нормите. Измерването на кръвното налягане с технология AFIB Microlife регистрира предсърдно мъждене и е основен рисков фактор за мозъчен инсулт. Измерват се също рисковите фактори за метаболитен синдром и нивото на кръвната захар. Паралелно с това се раздават и информационни материали за превенция от сърдечносъдови заболявания. \r\nНачалото на акцията съвпадна със Световния ден за борба с инсулта. България е на едно от първите места в Европа по брой на смъртните случаи, причинени от мозъчен удар. Последните данни, публикувани през 2017 година, показват, че у нас пациентът с инсулт има значително по-лоши шансове да оцелее. Най – често инсулт се причинява от тромб, който блокира кръвоносен съд, носещ кислород и хранителни вещества към мозъка. Когато това се случи, част от мозъка спира да получава кръв и кислород, от които се нуждае и постепенно започва да умира. Степента и местоположението на увреждането на мозъчните клетки определя тежестта на удара. Той може да варира от минимален до катастрофален. Тъй като различни области на мозъка контролират различни функции, специфичните ефекти на инсулта зависят от това коя област на мозъка се уврежда. \r\nВажно е повече хора да могат да разпознават мозъчния удар, тъй като бързата реакция е изключително важна за преживяемостта и последвалото възстановяване. Предупредителните признаци за инсулт са внезапна скованост на лицето, ръката или крака, особено от едната страна на тялото. Внезапна обърканост, проблеми с говоренето или разбирането, трудно фокусиране и проблеми с очите, внезапно замайване, загуба на равновесие или координация могат да бъдат симптоми на опасното състояние.", "date": "2018.10.29", "title": "Пловдив: Безплатни здравни прегледи започнаха в Район „Западен“ в града"}
{"url": "http://www.focus-news.net/news/2018/10/29/2584102/nad-20-sluzhiteli-na-dabch-sred-koito-i-predsedatelyat-na-agentsiyata-sa-zadarzhani-s-obvineniya-za-koruptsiya-razsledvaneto-prodalzhava-obzor.html", "text": "Председателят на Държавната агенция за българите в чужбина Петър Харалампиев и 20 служители от агенцията са задържани с обвинения за корупция. Следователи от СО - СП на Специализирана прокуратура продължават с извършването на процесуално-следствени действия на адреси в София, Кюстендил и Плевен. В понеделник полицейското присъствие пред входа на ДАБЧ в столицата беше засилено. Служители на Спецпрокуратурата изнасяха от сградата компютри, пликове и документи, а органи на МВР и КПКОНПИ изведоха служител от агенцията.    \r\nПо-късно през деня заместник главният прокурор  Иван Гешев  даде изявление във връзка със случая. Той обясни, че действията по разследването продължават и към момента не трябва да се дават повече подробности. По думите му става въпрос за наказателно досъдебно производство, наблюдавано съвместно от Специализираната прокуратура и Комисията за предотвратяване на корупцията и отнемане на незаконно придобито имущество (КПКОНПИ).  Прокурор Гешев уточни, че става въпрос за производство за организирана престъпна група, занимаваща се с длъжностни и документни престъпления и подкупи. „Към този момент се работи с над 20 лица. Задържано е част от ръководството на ДАБЧ, включително и председателят и главният секретар. Работи се със зам.-председателя на Агенцията“, каза още Иван Гешев. Той допълни, че обвинения ще има най-рано утре, а подробности за привлечените към наказателна отговорност лица ще бъдат дадени най-рано в сряда.  От своя страна зам.-председателят на КПКОНПИ  Антон Славчев  обясни, че оперативната работа е в насока на удостоверения за български произход на чужди граждани. „Касае се и за взимане на подкупи. Над 20 лица са задържани“, коментира Славчев. \r\nРазследването на Специализираната прокуратура в ДАБЧ коментира и председателят на ПГ на ГЕРБ и зам.-председателят на партията  Цветан Цветанов . Той заяви, че сегашното управление на страната се отнася с нулева толерантност към всеки един, който заема определена отговорна позиция и влиза в съмнителни схеми. Цветанов допълни, че темата за получаване на гражданство винаги е попадала в корупционни сделки. „Ние като политици проявяваме изключително голяма подкрепа към подобни разследвания, за да може държавата да покаже, че се бори със всяко едно явление, което уронва престижа на институциите“, посочи Цветанов. Според него вниманието на управляващите не трябва да бъде фокусирано не върху определена институция или ведомство, а усилията трябва да бъдат обединени.  \r\nДаяна ДЮЛГЕРОВА", "date": "2018.10.29", "title": "Над 20 служители на ДАБЧ, сред които и председателят на агенцията са задържани с обвинения за корупция, разследването продължава (ОБЗОР)"}
{"url": "http://www.focus-news.net/news/2018/10/29/2584124/rayka-hristova-direktor-na-rb-dimitar-talev-bibliotekata-osven-kam-hudozhestvenata-literatura-ima-nasoka-i-kam-strogo-nauchnata.html", "text": "Библиотеката освен към художествената литература, има насока и към строго научната. Това каза за  Радио „Фокус“ – Пирин  Райка Христова, директор на Регионална библиотека „Димитър Талев“ – Благоевград. Тя съобщи, че предпочитанията за четене са в зависимост от профила на читателя. „При комплектуването на книгите ние се стремим да удовлетворяваме интересите както на гражданите, така и на студентите“, допълни директорът. По думите й интересите на всички са различни и са свързани с криминална, любовна, историческа и медицинска литература. „Комплектуваме доста голямо количество правна литература, а заради новия факултет често идват студенти за медицинска литература“, каза още Райка Христова. Тя добави, че има много инициативи свързани с Детския отдел, който е много развит и с много читатели. „За един ден в Детския отдел се записаха над 700 деца. Не може да се оплачем от липса на работа и интерес към институцията“, уточни Христова. \r\nДенис НИКИФОРОВ", "date": "2018.10.29", "title": "Райка Христова, директор на РБ „Димитър Талев“: Библиотеката освен към художествената литература, има насока и към строго научната"}
{"url": "http://www.focus-news.net/news/2018/10/29/2584125/dots-presiyan-burgov-psiholog-leki-smushteniya-v-sanya-i-leka-trevozhnost-sa-nay-chesto-sreshtanite-posleditsi-ot-smyanata-na-chasovoto-vreme.html", "text": "Леки смущения в съня и лека тревожност са най-често срещаните последици от смяната на часовото време. Обикновено симптомите преминават за около 3-4 дни. Това каза за  Радио „Фокус“ – Велико Търново  психологът доц. Пресиян Бургов. Той коментира и че премахването на смяната на часовото време вероятно ще повлияе благоприятно върху човешкия организъм. „Хората ще свикнат с това и няма да е проблем да няма смяна на часовото време. А сега, тъй като времето беше сменено вчера, не можем да избегнем леките смущения в съня, леката тревожност. Те са съвсем нормални, не са опасни и притеснителни“, коментира специалистът. Освен това посочи и че конкретни съвети за избягване на подобни състояния няма. Хубаво е хората, които чувстват дискомфорт, да повишат физическата си активност, да стоят повече на слънце и да се хранят здравословно. \r\nЛуиза ТРАНЧЕВА", "date": "2018.10.29", "title": "Доц. Пресиян Бургов, психолог: Леки смущения в съня и лека тревожност са най-често срещаните последици от смяната на часовото време"}
{"url": "http://www.focus-news.net/news/2018/10/29/2584123/vitseprezidentat-iliyana-yotova-pozdravyavam-radio-fokus-ne-sa-mnogo-balgarskite-medii-koito-se-chuvat-v-moldova-i-ukrayna.html", "text": "Поздравявам специално Агенция „Фокус“ и Радио „Фокус“, защото не са много българските медии, които могат да се чуят в Кишинев, Комрат и Тараклия в Молдова и Болград в Украйна. Това каза за дневния блок на  Радио „Фокус“  вицепрезидентът Илияна Йотова по повод Деня на бесарабските българи. По думите й сънародниците ни по тези места имат огромна жажда за български медии. „Те имат добри условия в сегашната ситуация. Тъй като в селата, в които бяхме, в Измаил и в Одеса има специални училища, в които майчиният език е припознат като български. Те имат по няколко часа седмично. Имат добри преподаватели, благодарение нашата национална българска политика. Разбира се, искат и български учебници. Но e похвално това, че има вече създадени такива и на местна територия. Те донякъде са достатъчно адаптирани и синхронизирани и с украинската образователна система, така че да не звучат чуждо на децата“, каза още Йотова и посочи, че това е също една от предпоставките за запазване на българския език. Вицепрезидентът обясни, че има училища, в които той се учи от първи до единадесети клас. „Тази учебна 2018-2019 година съвсем малко деца, буквално се броят на пръстите на двете ръце, са първи клас. Но то не е заради майчиния език, а заради това, че демографската катастрофа там е много голяма. Така че те очакват помощ от нас. И аз мисля, че това е политика, която е предмет на истински национален консенсус в зависимост от характера на правителството или мнозинството, което управлява. Това е признак, че ние си знаем корените, че ценим историята и нашите сънародници навън, които са безспорен потенциал“, коментира Йотова.", "date": "2018.10.29", "title": "Вицепрезидентът Илияна Йотова: Поздравявам радио „Фокус“ – не са много българските медии, които се чуват в Молдова и Украйна"}
{"url": "http://www.focus-news.net/news/2018/10/29/2584121/23-godishna-zhena-e-bila-zastrelyana-v-stolichniya-zhk-nadezhda-izdirvat-sapruga-y-i-ednogodishnoto-im-dete-obzor.html", "text": "Около 18.30 часа на 29 октомври в полицията е получен сигнал за открита простреляна и починала 23-годишна жена в жилище в столичния ж.к. “Надежда“. Тя е намерена от свои роднини, които след като не са могли да се свържат с нея дълго време, са я потърсили на адреса, на който е живеела, и са извиквали ключар, който да отвори вратата на апартамента. \r\nСДВР обяви за издирване 26-годишния съпруг на убитата жена и тяхната дъщеря. Мъжът се придвижва с автомобил \"Фолксваген Голф\", сив металик, с регистрационен номер СВ 46 99 АХ. Вероятно с него пътува едногодишното момиченце. Уведомена е ГД „Гранична полиция“. Молят се гражданите, които ги забележат, да подадат сигнал на тел. 112 или в най-близкото поделение на МВР. Анонимността им е гарантирана. \r\nДиректорът на СДВР ст. комисар Ивайло Иванов обясни, че 23-годишната жена е починала от огнестрелни рани, като не уточни колко на брой са те. Той поясни, че все още не е ясно дали съпругът й е убиецът. По думите му издирваният мъж е служител на охранителна фирма, притежава законно оръжие и не е криминално проявен. „Двамата са живеели заедно, но са имали проблеми“, коментира ст. комисар Иванов.  \r\nОчаква се през утрешния ден да бъде разпространена повече информация по случая.", "date": "2018.10.29", "title": "23-годишна жена е била застреляна в столичния ж.к. „Надежда“, издирват съпруга й и едногодишното им дете (ОБЗОР)"}
{"url": "http://www.focus-news.net/news/2018/10/29/2584126/reuters-byudzhetat-na-italiya-vliza-v-parlamenta-v-sryada.html", "text": "Италианските депутати започват дебат по проектозакона за държавния бюджет за 2019  година. Това са съобщили правителствени източници, информира  Reuters .   \r\nВ него се предвижда фискалният дефицит да е 2.4 процента от брутния вътрешен продукт. Законът трябва да бъде одобрен от двете камари на парламента до края на годината. Според един от източниците проектът ще влезе за разглеждане в парламентарните комисии във вторник, докато другият това трябва да се случи или във вторник, или в сряда.  Ивелина Ватова", "date": "2018.10.29", "title": "Reuters: Бюджетът на Италия влиза в парламента в сряда"}
{"url": "http://www.focus-news.net/news/2018/10/29/2584129/tanyug-sreshta-na-vuchich-s-ruskiya-poslanik-chepurin.html", "text": "В понеделник сръбският президент Александър Вучич е приел руският посланик в Белград Александър Чепурин, съобщава агенция  ТАНЮГ . \r\nДвамата са разговаряли по въпроси, свързани с двустранното сътрудничество между Сърбия и Русия, по-специално за икономически проекти. Те са се обединили около мнението, че предстоящата среща на Междуправителствения комитет за сътрудничество ще  очертае следващите конкретни стъпки в развитие на двустранните търговски и икономически отношения. Обсъдена е била и предстоящата в януари 2019 година визита на президента Путин в Сърбия.  Ивелина Ватова", "date": "2018.10.29", "title": "ТАНЮГ: Среща на Вучич с руския посланик Чепурин"}
{"url": "http://www.focus-news.net/news/2018/10/29/2584128/plovdiv-po-povod-denya-na-narodnite-buditeli-nb-ivan-vazov-plovdiv-obyavyava-aktsiya-za-bezplatno-zapisvane-na-chitateli.html", "text": "По повод  Деня на народните будители  НБ „Иван Вазов“ – Пловдив обявява акция за безплатно записване на читатели. Това съобщиха за  Радио „Фокус“ - Пловдив  от културната институция. Всеки желаещ да стане абонат на библиотеката може да осъществи намеренията си на 1 ноември. Изискваните документи са лична карта и снимка /формат за документи/. \r\nОсвен издаването на нови карти, на 1 ноември библиотеката ще подновява и карти на потребители, изтекли към 31 октомври 2018 г.", "date": "2018.10.29", "title": "Пловдив: По повод Деня на народните будители  НБ „Иван Вазов“ – Пловдив обявява акция за безплатно записване на читатели"}
{"url": "http://www.focus-news.net/news/2018/10/29/2584122/ministar-lilyana-pavlova-otchete-zhenskiya-prinos-po-vreme-na-balgarskoto-predsedatelstvo-obzor.html", "text": "Министър Лиляна Павлова отчете женския принос по време на Българското председателство. Това се случи на форум, посветен на жените в политиката, организиран от  Министерство за българското председателство  и Съвета на жените в бизнеса в България. Акцентът на форума беше поставен върху темата „Българското председателство на Съвета на ЕС – постиженията „на“ и „за“ жените“. Министър Лиляна Павлова отчете, че по време на Българското председателство страната ни е работила за политики на европейско ниво, даващи възможност за равен достъп на жените в бизнеса и политиката, за равно заплащане между жени и мъже. Павлова заяви, че се гордее с факта, че по време на председателството ни е приета Директива за баланса между професионалния и личния живот. Министърът изтъкна, че в голяма степен успехът на Българското председателство се дължи на женското начало в екипа й. По думите й България е давана за пример по отношение на участието на жените в бизнеса и политиката. Тя коментира, че  страната ни е на челни позиции измежду 144 държави, в които има дами, заемащи ръководни позиции както в политиката, така и в бизнеса. Министърът отчете, че 30 % са българките, работещи в сектора на информационните и комуникационните технологии. Лиляна Павлова обяви, че в нашата страна няма големи разлики по отношение на заплащането между половете. „Нещо, което не е точно така дори в държави в Централна Европа“, допълни Павлова.  \r\nДеница КИТАНОВА", "date": "2018.10.29", "title": "Министър Лиляна Павлова отчете женския принос по време на Българското председателство (ОБЗОР)"}
{"url": "http://www.focus-news.net/news/2018/10/29/2584103/afp-makron-pozdravi-merkel-za-dostoynotoreshenie-da-se-ottegli-v-2021.html", "text": "Френският президент Еманюел Макрон поздрави Ангела Меркел за „изключително достойното“ решение да се оттегли от поста канцлер на Германия през 2021 година, съобщава  AFP . \r\n„ Тя никога не забрави какво са европейски ценности  и водеше своята страна с огромен кураж“. Това Макрон е заявил на пресконференция след разговорите с етиопския премиер Аби Ахмед.  Ивелина Ватова", "date": "2018.10.29", "title": "AFP:  Макрон поздрави Меркел за „достойното“решение да се оттегли в 2021"}
{"url": "http://www.focus-news.net/news/2018/10/29/2584097/telma-makedoniya-nikola-gruevski-poiska-otlagane-na-vlizaneto-si-v-zatvora.html", "text": "Бившият премиер на Македония Никола Груевски ще поиска от Наказателния съд да не влиза в затвора на 8 ноември, когато трябва да започне излежаването на присъдата си в Шуто Оризаре, заради задълженията си като депутат, както и по негови лични причини, предава  скопският телевизионен канал „Телма“ . \r\nСпоред неофициална информация от защитата на Груевски, той е посочил като причина задълженията си като депутат във връзка с процедурата за гласуване на конституцуионните промени, а личните му причини са докторатът на бившия премиер, който трябва да защитава през юли догодина.  \r\nПревод и редакция:", "date": "2018.10.29", "title": "„Телма“ (Македония): Никола Груевски поиска отлагане на влизането си в затвора"}
{"url": "http://www.focus-news.net/news/2018/10/29/2584130/mia-ochakva-se-proektat-za-izmenenie-i-dopalnenie-na-konstitutsiyata-na-makedoniya-da-vleze-v-parlamenta-do-kraya-na-sedmitsata.html", "text": "Проектът за конституционни промени в съответствие с Договора от Преспа, в който са включени и предложенията на осемте депутати от опозицията, се очаква да влезе в парламента до края на тази седмица, информира държавната информационна агенция  МИА . \r\nТова е обявил пред медиите премиерът Зоран Заев след срещата си в понеделник с министрите на правосъдието и на външните работи Рената Дескоска и Никола Димитров. В разговора  са участвали и осемте депутати от опозицията, които подкрепиха идеята за конституционни промени и сформираха независима парламентарна група. На тази среща вниманието на страните е било фокусирано върху „специфичните инклузивни елементи“, важни и за двете страни. \r\nТези елементи са  укрепване на македонската идентичност, поглед върху целия процес до неговия финал и гаранции, че Гърция няма отново да го блокира, което означава, че измененията ще станат операционна част от Конституцията след като парламентът в Атина ратифицира Договора от Преспа. \r\nНие ще подготвим измененията и пак ще ги консултираме с новата парламентарна група преди официално да ги изпратим на депутатите. Очакваме това формално да стане до края на седмицата“, е заявил Заев. \r\nВтората тема, която са обсъждали Заев, Дескоска и Димитров с независимите депутати, се отнася до създаването на координационна група, която да работи по въпросите, свързани с постигането на помирение в Македония. За неин председател ще бъде поканен председателят на парламента Талал Дзафери, а като членове – трима представители от независимите депутати, както и координатори от всички парламентарно представени партии. Заев е изразил надежда, че към тези усилия ще се присъединят и от ВМРО-ДПМНЕ и коалиционните им партньори.  Ивелина Ватова", "date": "2018.10.29", "title": "МИА: Очаква се проектът за изменение и допълнение на Конституцията на Македония да влезе в парламента до края на седмицата"}
{"url": "http://www.focus-news.net/news/2018/10/29/2584131/ana-mpa-borisov-i-tretata-sreshta-na-varha-es-arabski-svyat-balgaro-gratskoto-satrudnichestvo-e-primer-za-drugite-sasedit.html", "text": "„ Винаги ще бъдем добри приятели с Гърция“, това е посланието на българския премиер Бойко Борисов към участниците в Третата среща Европейски съюз-Арабски свят, която днес започна работа в Атина. Той изтъкна колко важно е енергийното сътрудничество за двете държави. Това съобщава гръцката агенция  АNA-MPA  в специална информация от събитието.  Ивелина Ватова", "date": "2018.10.29", "title": "ANA-MPA: Борисов и Третата среща на върха ЕС-Арабски свят: Българо-гръцкото сътрудничество е пример за другите съседит"}
{"url": "http://www.focus-news.net/news/2018/10/29/2584127/koy-e-petar-haralampievi-spravka-na-agentsiya-fokus.html", "text": "Петър Харалампиев е роден на 7 септември 1972 г. Магистър е по право от СУ „Свети Климент Охридски“. Занимавал се е с продуценство и е работил като изпълнителен директор и член на Управителния съвет на фондация „Българе“. Организирал е концерти на сръбските певици Лепа Брена и Цеца Величкович.  \r\nОт декември 2014 г. до м. май 2017 г. Харалампиев е заемал поста заместник-областен управител на област София.   \r\nПредседател  е на Националното движение „БГ Патриот\", което не се приема като част от партиите от патриотичната коалицията, а е представител на гражданската квота на „Обединени патриоти\". В официалния профил на движението „БГ Патриот“ е посочено, че това е „национална патриотична организация на родолюбци, повечето от които са млади люде, обединили усилията си в обща работа и борба за по-добър просперитет на БГ нация, за информиране, популяризиране , съхраняване и пропагандиране на българщината в развитие от миналото до днеска и бъднината, както и за представяне на актуалното развитие по света и у нас на достиженията на БГ нация“. \r\nНа 31 май 2017 г. е назначен от третия кабинет на Бойко Борисов за председател на ДАБЧ. \r\nВ края на 2017 година Харалампиев бе заснет с тениска с надпис „Wehrmacht\" - абревиатурата на въоръжените сили на Нацистка Германия по времето на Адолф Хитлер. Тогава вицепремиерът и министър на отбраната Красимир Каракачанов защити Харалампиев като обясни, че надписът означа името на музикална рок група и попита къде на тази фланелка се вижда фашистки символ. . Зам.-председателят на ВМРО и евродепутат от Консерваторите Ангел Джамбазки обяви, че вече се стига твърде далеч с коментарите кой каква музика слуша и кой какви фланелки носи. В личния си профил във „Фейсбук\" Харалампиев, който в социалната мрежа използва името Bato Haro, заяви, че става въпрос за неразбиране, глупости и небивалици.  \r\nВъпреки, че доскоро Петър Харалмпиев бе сочен за приближен на ВМРО. След арестите в ДАБЧ от ВМРО излязоха с позиция, че подкрепят действията на разследващите. „Председателят на ДАБЧ не е член на нито една от партиите в коалицията „Обединени патриоти – НФСБ, Атака и ВМРО“. Той е лидер на гражданското движение „БГ патриот“, заявяват от партията. \r\nДАБЧ е на подчинена на вицепремиера Валери Симеонов, който е лидер НФСБ, но медиите твърдят, че Харалампиев е назначен и предложен за поста от Красимир Каракачанов.", "date": "2018.10.29", "title": "Кой е Петър Харалампиев? (Справка на Агенция \"Фокус\")"}
