{"url": "http://www.focus-news.net/news/2018/04/24/2514674/mkd-makedoniya-bivshiyat-generalen-sekretar-na-nato-pristiga-na-poseshtenie-v-skopie-rosen-plevneliev-sashto-shte-bade-chast-ot-delegatsiyata.html", "text": "Бившият генерален секретар на НАТО Лорд Робъртсън ще ръководи делегация от дипломати, които пристигат на посещение в Македония в сряда, съобщава скопското електронно издание МКД. В Скопие те ще бъдат посрещнати от министър-председателя Зоран Заев, уточниха по-рано от неговия кабинет. \r\nВ делегацията ще бъдат включени още бившият държавен глава на България Росен Плевнелиев, лорд Кристофър Гейд, бивш личен секретар на кралицата на Обединеното кралство и член на горната камара на британския парламент, Робърт Гелбърт, посланик и член на Атлантическия Съвет, Ален Льо Роа, посланик на Република Франция, генерал Бърни Уайт Спанер, бивш командир на британските сухопътни сили, Зоран Чичак, съветник на външните работи, Марк Лейти, бивш специален съветник по комуникациите на генералния секретар и говорител и НАТО, както и Сара Баденбо като представител на Деймън Уилсън, заместник-председател на Атлантическия съвет на САЩ.\r\nЗа сряда следобед е насрочена пресконференция, съпроводена с дискусия, на която ще участват македонският министър на отбраната Радмила Шекеринска, Джордж Робъртсън, Росен Плевнелиев и Ален Льо Роа. Във вечерните часове ще бъде даден прием, на който домакин ще бъде премиерът Заев.Тереза Герова", "date": "2018.04.24", "title": "МКД (Македония): Бившият генерален секретар на НАТО пристига на посещение в Скопие, Росен Плевнелиев също ще бъде част от делегацията"}
{"url": "http://www.focus-news.net/news/2018/04/24/2514702/sport-livarpul-pobedi-roma-s-52-kato-domakin.html", "text": "Ливърпул победи Рома с 5:2 като домакин на стадион „Анфийлд“ в първи полуфинален мач от Шампионската лига. Точни по два пъти за Ливърпул бяха Мохамед Салах и Роберто Фирмино, а Садио Мане добави един гол.", "date": "2018.04.24", "title": "Спорт: Ливърпул победи Рома с 5:2 като домакин"}
{"url": "http://www.focus-news.net/news/2018/04/24/2514671/gen-konstantin-popov-se-sreshtna-s-zherar-shalian-i-frenskiya-poslanik.html", "text": "Ген. Константин Попов, председател на Комисията по отбрана се срещна с Жерар Шалиан, геополитик, специалист в областта на военните конфликти и некласическите войни и с посланика на Франция в България Н. П. г-н  Ерик Льобедел. Това съобщиха от пресцентъра на Народното събрание. \r\nПо време на срещата бяха обсъдени тендинциите в развитието на съвременната среда за сигурност. На разговора Жерар Шалиан представи и вижданията си за състоянието на съвременните конфликти. Специален фокус беше поставен върху развитието на обстановката и политиката за стабилност на Балканите. Ген. Попов подчерта, че членството на България в НАТО и ЕС е наш цивилизационен избор и този избор ще определя политиката на страната в бъдеще и в дългосрочен план.", "date": "2018.04.24", "title": "Ген. Константин Попов се срещна с Жерар Шалиан и френския посланик"}
{"url": "http://www.focus-news.net/news/2018/04/24/2514672/plovdiv-izvarshvat-se-drebni-remontni-deynosti-po-edna-ot-nay-izvestnite-ekopateki-v-oblastta-byala-reka.html", "text": "В момента се извършват дребни ремонтни дейности по една от най-известните екопътеки в Пловдивска област - „Бяла река“. Това каза за Радио „Фокус“ – Пловдив Генчо Илиев, директор на Дирекция Национален парк „Централен Балкан“. „В момента извършваме ремонтни дейности, но въпреки това хората я посещават. Има интерес към нея, активният сезон започна през последните няколко седмици. Ремонтните дейности, които се извършват по нея са разрушени, в следствие от зимата, почвени стъпала и някои дребни парапети“, каза Генчо Илиев. По думите му ремонтите не са големи. Средствата, които са отпуснати за тяхната  реализация са под 1000 лева. „Бяла река“ е една от най-посещаваната екопътека в областта. Тя се намира в района на община Карлово и е на Юг от Централен Балкан.\r\nВесела КРЪСТЕВА", "date": "2018.04.24", "title": "Пловдив: Извършват се дребни ремонтни дейности по една от най-известните екопътеки в областта - „Бяла река“"}
{"url": "http://www.focus-news.net/news/2018/04/24/2514675/rabotnitsi-ot-mini-maritsa-iztok-nastoyaha-za-uvelichenie-na-tsenata-na-vaglishtata-obzor.html", "text": "Работници от „Мини Марица-изток” се събраха на протест в София, настоявайки за повишаване на цената на добиваните в комплекса въглища с 15 процента, за да могат мините да бъдат финансово и технически осигурени. „Към днешната дата, основните ни искания са свързани с бъдещето на въгледобива и всичко, свързано с него. Бъдещето зависи от екологичните норми и стандарти, които ще имат централите, но и от нещо друго – ние да имаме достатъчно средства, за да можем да работим. Искаме увеличение на цената на въглищата, а не на заплатите. В момента 1 тон въглища, натурален, е 17,50 лева. Ние искаме той да стане 18,50 лева. Само за сравнение ще кажа, че един тон пясък, който се добива от реката, струва 22 лева”, заяви пред журналисти Владимир Топалов от Миньорска федерация на КТ „Подкрепа”. Той подчерта, че увеличението на цената на въглищата няма да доведе до увеличение на цената на електрическата енергия.\r\nШествието стартира от пл. ,,Александър Батенберг” и затвори за кратко движението по булевардите ,,Цар Освободител” и ,,Княз А. Дондуков”, както и улиците ,,Бачо Киро” и ,,Искър”. Шествието бе е ескортирано от полицаи, а по данни на организаторите броят на протестиращите е около 700 души. \r\nМинистърът на енергетиката Теменужка Петкова слезе при изразяващите недоволството си служители,  увери ги,  че българското правителство е взело всички мерки за развитието на въгледобива и покани представители на протестиращите на разговор. След него стана ясно, че следващата седмица предстои енергийният министър да посети мините, за да се запознае на място с проблемите, за които работниците алармират. \r\n„Искам само да отбележа, че мините са на положителен финансов резултат – 7 млн. лева. Увеличени са приходите им спрямо 2016 г. с 56 млн. лева. Колегите получават редовно своите трудови възнаграждения, своите социални добавки. Климатът е добър”, коментира министър Петкова. Тя подчерта, че работниците са в правото си да протестират и да искат допълнителни неща, свързани с други инвестиции, виждайки такава възможност в повишаването на цената на въглищата. \r\n„За всички трябва да е ясно, че това е изходна суровина за електроенергетиката и такова увеличение би се отразило неблагоприятно на централите в Маришкия басейн, тъй като те са като скачени съдове”, допълни тя. \r\nПо време на изказването на министър Петкова един от протестиращите се опита да остави чувал с въглища пред сградата на министерството, но бе спрян от органите на реда. \r\nИван ЛАЗАРОВ", "date": "2018.04.24", "title": "Работници от „Мини Марица-изток” настояха за увеличение на цената на въглищата (ОБЗОР)"}
{"url": "http://www.focus-news.net/news/2018/04/24/2514676/predstoyashti-mezhdunarodni-sabitiya-za-25-april-agentsiya-fokus.html", "text": "Последен ден от държавната визита на френския президент Еманюел Макрон в САЩ.\r\n*** Министър-председателят на Албания Еди Рама пристига на посещение в Берлин, където ще бъде приет за среща от канцлера на ФРГ Ангела Меркел.\r\n*** Датски съд ще произнесе присъдата срещу Петер Мадсен, обвинен в убийството на шведската журналистка Ким Вал. \r\n*** „Репортери без граници“ ще публикуват годишния индекс за свободата на пресата в света.\r\n*** Бившият генерален секретар на НАТО пристига на посещение в Скопие, Росен Плевнелиев също ще бъде част от делегацията.\r\n***", "date": "2018.04.24", "title": "Предстоящи международни събития за 25 април (Агенция „Фокус“)"}
{"url": "http://www.focus-news.net/news/2018/04/24/2514677/veliko-tarnovo-velikotarnovka-specheli-parva-nagrada-ot-parviya-mezhdunaroden-konkurs-pazardzhik-pee.html", "text": "15-годишната Лилия Ангеличева от студио „Румина“ при Военния клуб в старата столица спечели първа награда в 4-та възрастова група в най-новия международен  конкурс за млади попизпълнители на музикалната карта на България – „Пазарджик пее“. Това съобщи за Радио „Фокус“ – Велико Търново Румяна Начева, музикален ръководител на Лилия. В първото издание на конкурса на красивата сцена в зала „Маестро Георги Атанасов“  в Народно читалище „Н. Вапцаров“ участваха 120 певци на възраст от 7 до 19 години. Техните изпълнения  бяха оценявани от респектиращо с младостта си жури, водено от Лазар Вълчев ”. Останалите членове на журито със средна възраст под 30 години са възпитаници на английски и американски университети, музиканти с добра кариера. Амбициите на организаторите са да създадат и утвърдят един нов и по-различен конкурс за млади таланти в България. Доколко ще успеят – ще покаже бъдещето, но добрата новина е, че студио „Румина“ с успеха на Лили Ангеличева, вече записа името си в историята на „Пазарджик пее“. Младата изпълнителка се представи с вечния хит на ФСБ „Високо“ и песента-победителка в Евровизия “Rise Like a Phoenix”.\r\nЛуиза ТРАНЧЕВА", "date": "2018.04.24", "title": "Велико Търново: Великотърновка спечели първа награда от първия международен конкурс „Пазарджик пее“"}
{"url": "http://www.focus-news.net/news/2018/04/24/2514673/stara-zagora-trima-vazpitanitsi-na-detskiya-kompleks-v-kazanlak-sa-nagradeni-v-natsionalniya-konkurs-za-detska-risunka-prolet-varhu-lista.html", "text": "Трима възпитаници на Школата по живопис към Детския комплекс в Казанлък са наградени в Националния конкурс за детска рисунка \"Пролет върху листа\" 2018 г. Това каза за Радио „Фокус“ ръководителят на школата Галина Иванова. Тя поясни, че отличените възпитаници на Детския комплекс са Магдалена Замова, Малина Иванова и Нели Романова, а Школата получи грамота за активно участие. \r\nКонкурсът е организиран от Община Кюстендил съвместно с Художествена галерия “Владимир Димитров - Майстора”.Той е утвърден форум на детското творчество и се радва на широка популярност. \r\nСлавяна ГАЙДАРОВА", "date": "2018.04.24", "title": "Стара Загора: Трима възпитаници на Детския комплекс в Казанлък са наградени в Националния конкурс за детска рисунка \"Пролет върху листа\""}
{"url": "http://www.focus-news.net/news/2018/04/24/2514684/washington-examiner-podkrepyanite-ot-sasht-sili-se-vrashtat-na-frontovata-liniya-sreshtu-islyamska-darzhava-v-siriya.html", "text": "Кюрдските бойци, подкрепени от САЩ, започват да се връщат на фронтовата линия в борбата срещу близкоизточната радикална групировка „Ислямска държава“ в източната част на Сирия, след като турската офанзива срещу кюрдите на запад отслабна, съобщава американското издание Washington Examiner, като се позовава на говорител на военните на Вашингтон.\r\n„Знаете, че няма да кажа откъде идват тези бойци. Всичко, което ще спомена, е че виждаме как все повече бойци започват да се връщат в средната долина на река Ефрат“, заяви пред репортери полковник Райън Дилън. \r\n„Ислямска държава“ контролира две области в Сирия на изток от река Ефрат. Едната е в и около град Хаджин, който е по протежението на реката, а другата е близо до Дашиша, близо до границата между Сирия и Ирак.\r\nОперация „Маслинова клонка“ на Анкара, целяща да изтласка кюрдите в Северозападна Сирия далеч от границата с Турция, стана причина за изтеглянето на много кюрди далеч от бойните полета с „Ислямска държава“. Това обстоятелство принуди САЩ да направят „оперативна пауза\" през февруари и март.\r\nЗа да не се завърнат джихадистите от групировката, подкрепените от САЩ бойци  - Сирийските демократични сили (СДС), изкопаха отбранителни позиции и създадоха препятствия, докато водената от САЩ коалиция удвои броя на въздушните удари, насочени срещу целите на „Ислямска държава“ в двете области.\r\nСАЩ твърдят, че СДС са ограничени в способността си да извършват офанзивни операции, но връщането на някои бойци означава, че действията срещу екстремистите ще бъдат възобновени. \r\n„Започваме да виждаме как се връщат нови бойци на СДС, а с това и натискът върху „Ислямска държава“ на място... определено ще помогне за изкореняването им от последните две области\", изрази увереност Дилън.\r\nВоенните представители на САЩ не са дали срок за окончателното поражение на „Ислямска държава“, но източници от Пентагона твърдят, че в рамките на шест месеца  вече няма да имат почва в Сирия, макар някои от тях да останат на територията й. Тереза Герова", "date": "2018.04.24", "title": "Washington Examiner: Подкрепяните от САЩ сили се връщат на фронтовата линия срещу „Ислямска държава“ в Сирия"}
{"url": "http://www.focus-news.net/news/2018/04/24/2514683/varna-okolo-300-detsa-sa-zapisani-do-momenta-za-uchastie-v-zelenite-gradski-lageri.html", "text": "Около 300 деца са записани до момента за участие в зелените градски лагери във Варна. Това съобщи за Радио „Фокус“ – Варна Жечка Карова, секретар на дружество „Родни балкани“. Първите зелени градски лагери „Млад турист“ са създадени преди 16 години и оттогава до момента са минали около 10 000 деца. Лагерните дни преминават под формата на преходи в крайградската зона за отдих и запознаване на децата с различни туристически умения и сръчности. „Графиците ни са готови, започнахме записването, като за цялото лято сме разпределили 6 лагерни смени и годишно в подобни лагери се включват около 900 души“, допълни още Жечка Карова.\r\nМилена СТОЕВА", "date": "2018.04.24", "title": "Варна: Около 300 деца са записани до момента за участие в зелените градски лагери"}
{"url": "http://www.focus-news.net/news/2018/04/24/2514678/prof-aleksandar-marinov-politolog-balgariya-imashe-ryadak-shans-da-bade-domakin-na-evropredsedatelstvoto-no-go-izigra-po-adzhamiyski-nachin.html", "text": "България имаше рядък шанс на европредседателството, но го изигра по аджамийски  начин. Това каза политологът проф. Александър Маринов в интервю за Радио „Фокус“ в предаването „Това е България“. Според него българското правителство е допуснало две големи грешки. \"Първата е наличието на голям брой приоритети, които дават предпоставка за разфокусиране. Втората е, че прекалените реклами разфокусират вниманието на обществото, защото когато става въпрос за национална позиция, добре е тя да е подкрепена от обществото. България показа, че все пак полага усилия да се справи с задачата да е  домакин на европредседатеството. Както обикновено, намираме начин да се поизложим и то не толкова с отделни грешки, колкото с непремерени амбиции и ходове. Пропускаме възможност да представим страната си и да извлечем дългосрочни активи за българският национален интерес“, каза проф. Александър Маринов. Той допълни, че възможността е почти пропусната и едва ли ще може да бъде компенсирана.", "date": "2018.04.24", "title": "Проф. Александър Маринов, политолог: България имаше рядък шанс да бъде домакин на европредседателството, но го изигра по аджамийски  начин"}
{"url": "http://www.focus-news.net/news/2018/04/24/2514685/okolo-10-sluzhiteli-na-avtomobilna-administratsiya-blagoevgrad-sa-zadarzhani-za-podkup-obzor.html", "text": "Около 10 служители на „Автомобилна администрация“ – Благoевград бяха задържани след акция на специализираната прокуратура, ГДБОП и ДАНС. На брифинг в Благоевград наблюдаващият прокурор по случая Петър Белчев съобщи, че се касае за организирана престъпна група от длъжностни лица – служители на Областен отдел \"Автомобилна администрация\" - град Благоевград, които са участвали в организирана престъпна група с користна цел. А именно – искали са и са получавали суми под формата на подкуп от представители на транспортни фирми, за да не съставят наказателни постановления на нарушители на транспортните фирми. Очаква се в сряда да бъдат оповестени повече подробности за случая.", "date": "2018.04.24", "title": "Около 10 служители на „Автомобилна администрация“ – Благоевград са задържани за подкуп (ОБЗОР)"}
{"url": "http://www.focus-news.net/news/2018/04/24/2514679/iliyan-yanchev-v-malko-tarnovo-ima-samo-edna-registrirana-karutsa.html", "text": "В Малко Търново има само една регистрирана каруца. Това каза за Радио „Фокус“- Бургас Илиян Янчев кмет на Община Малко Търново. „Повечето каруци са на роми и работят в дърводобива. Водихме разговор с директорите и фирмите, с които работим - конете да имат престилки, а каруците - светлоотразители. Другите собственици на каруци казват, че се движат извън населените места“, добави още Янчев. Той каза още, че ако възникне проблем, се реагира с помощта на полицията. Според Янчев животните също са много опасни на пътя. „До момента имаме няколко случая на убити коне по улиците. Няма загинали хора, но това не означава, че не трябва да се вземат мерки и да се наложат санкции“, каза кметът.\r\nЯнислава КРЪСТЕВА", "date": "2018.04.24", "title": "Илиян Янчев: В Малко Търново има само една регистрирана каруца"}
{"url": "http://www.focus-news.net/news/2018/04/24/2514682/predsedatelyat-na-bchk-hristo-grigorov-be-udostoen-s-priza-sartseto-na-sofiya-na-10-oto-izdanie-na-razlichni-no-zaedno.html", "text": "Председателят на БЧК Христо Григоров бе удостоен с наградата „Сърцето на София“ на юбилейната 10-а церемония-концерт \"Различни, но заедно\" в залата на Руския културно-информационен център в София, предаде репортер на Агенция „Фокус“. Отличиeто се присъжда на личности, неправителствени организации и компании, заслужили признание с творчеството си и обществената си дейност в полза на децата на България. Председателят на БЧК получи своя приз от зам.-министъра на образованието Таня Михайлова. „Чест и отговорност е да връча тази награда, защото делото на БЧК, това, което прави в българските училища, въвличането на младите хора в благотворителни каузи, е достойно за пример и трябва да се последва“, каза зам.-министър Михайлова. Христо Григоров заяви от своя страна: „Тук съм от доста години и не вярвах, че ще мога да се просълзя, но тези деца ме просълзиха. Има шанс за България, докато има такива прекрасни деца, които вярвам, че ще я направят, каквато винаги сме искали. Вече 140 години БЧК е в полза на обществото и на хората - навсякъде, за всички“. Председателят на БЧК подари на домакините на събитието от Руския културно-информационен център копие на оригиналното издание на сборника „Български народни песни” от Братя Миладинови.\r\nПреди началото на концерта в Голямата зала на Руския културно-информационен център бе открита благотворителна изложба с творби на ученици от  144 СОУ „Народни будители“ и деца от Ателие „Прегърни ме“. За приноса си към инициативата сертификат получиха и младежите на Българския червен кръст.\r\nАрт център „Кърнолски“ организира за десета поредна година концерт-церемонията „Различни, но заедно“, който дава възможност деца и младежи от различни етноси, вероизповедания и социален статут да представят своите таланти на една сцена. Инициативата е под патронажа на кмета на Столичната община Йорданка Фандъкова и се oсъществява с подкрепата на Министерството на образованието и науката, Синдиката на българските учители, Регионалния инспекторат по образованието град София, Дирекция “Образование” към Столичната община, община “Оборище” и БМЧК.", "date": "2018.04.24", "title": "Председателят на БЧК Христо Григоров бе удостоен с приза „Сърцето на София“ на 10-ото издание на „Различни, но заедно“"}
{"url": "http://www.focus-news.net/news/2018/04/24/2514681/prof-antoniy-galabov-politolog-balgarskoto-obshtestvo-imashe-nuzhda-da-vizhda-po-yasno-prioritetite-na-evropredsedatelstvoto.html", "text": "Българското общество имаше нужда да вижда по-ясно приоритетите на председателството. Това каза политологът проф. Антоний Гълъбов в интервю за Радио „Фокус“ в предаването „Това е България“. „Има нужда да се излезе от шаблонния лик и да се говори наистина за българския интерес в този период от време и за начина, по който ние отстоявайки общи европейски теми, сме в състояние да защитаваме и собствените си интереси. За съжаление, през тези месеци имаше много малко акустика за подобен тип говорене. Системно се наблюдаваше как вниманието на българските граждани бе отмествано и от европейския дневен ред, и да бъде затваряно в циклични скандали от вътрешната политика“, каза проф. Антоний Гълъбов и допълни, че е убеден, че въпросът как ще изглежда дългогодишната финансова рамка на ЕС е много по-важна за българките граждани, отколкото този дали ще бъдат намалени депутатските заплати или не.", "date": "2018.04.24", "title": "Проф. Антоний Гълъбов, политолог: Българското общество имаше нужда да вижда по-ясно приоритетите на европредседателството"}
{"url": "http://www.focus-news.net/news/2018/04/24/2514680/boyko-borisov-na-sreshtata-v-bukuresht-balgariya-gartsiya-i-rumaniya-tryabva-da-napravyat-vsichko-vazmozhno-sarbiya-da-stane-chast-ot-es.html", "text": "България, Гърция и Румъния трябва да направят всичко възможно Сърбия да стане част от Европейския съюз. Това заяви българският премиер Бойко Борисов в рамките на пресконференция в Букурещ след среща на Съвета за сътрудничество на високо равнище между България, Румъния, Сърбия и Гърция, отбелязва скопската електронна медия „Плюс Инфо“.\r\nТретата среща между лидерите на четирите страни се проведе в Букурещ, а домакинът й бе румънският премиер Виорика Дънчила. Гръцкият премиер Алексис Ципрас и сръбският президент Александър Вучич също участваха в събитието.\r\nБорисов подчерта, че ако една балканска държава има проблеми, то те се отразяват на всички останали. Той отбеляза, че целта на срещата е развитието на инфраструктурата в региона, включително цифровата, свързаността, двустранните отношения, както и увеличаването на растежа на икономиките на Балканите.Тереза Герова", "date": "2018.04.24", "title": "Бойко Борисов на срещата в Букурещ: България, Гърция и Румъния трябва да направят всичко възможно Сърбия да стане част от ЕС"}
{"url": "http://www.focus-news.net/news/2018/04/24/2514417/sliven-goryal-e-tseh-za-peleti-v-promishlenata-zona-na-tvarditsa-nyama-postradali-pri-intsidenta.html", "text": "На 23 април,  около 23,30 часа, в промишлената зона на град Твърдица е възникнал пожар в цех за производство на пелети. Това съобщиха от ОДМВР-Сливен. Съобщението е получено в 23,43 часа, произшествието е ликвидирано в 01,00 часа от два екипа на РСПБЗН-Твърдица. Пострадали няма. Пожарникарите са спасили две сгради. Причината за пожара е запалване на стърготини във филтъра за фини частици.", "date": "2018.04.24", "title": "Сливен: Горял е цех за пелети в промишлената зона на Твърдица, няма пострадали при инцидента"}
{"url": "http://www.focus-news.net/news/2018/04/24/2514366/plovdiv-opasnost-ot-padashti-kamani-ima-po-patishtata-krichim-devin-i-asenovgrad-smolyan.html", "text": "Опасност от падащи камъни има по пътищата Кричим-Девин и Асеновград-Смолян. Това каза за Радио „Фокус“ – Пловдив дежурен от Областно пътно управление. От там призовават шофьорите да бъдат внимателни когато преминават през тези участъци. През последното денонощие не са постъпвали сигнали за по-сериозни пътни инциденти. Пътищата в Пловдивска област са сухи и нормално проходими. До 30 юни движението по АМ „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч поради ремонтни дейности. Преминаването по пътя Пловдив-Асеновград се извършва двупосочно в едното платно в посока Асеновград, поради ремонтни дейности в участъка. Срокът на ограничението е до 10 юни. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Остава ограничено движението на камиони над 12 тона по пътя Поповица-Болярци. Причината за наложеното ограничение е намален габарит на пътното платно на мост. Движението по пътя Шишманци-Белозем, в района на пътния възел при АМ „Тракия“, се осъществява в една лента поради ремонтни дейности на надлез. Движението в участъка ще се контролира от светофарна уредба до 26 април.\r\nДвижението на територията на град Пловдив е натоварено към този час на деня. Колони от автомобили се образуват по централните булеварди „Шести септември“, „Христо Ботев“, „Руски“, „Васил Априлов“, „Цар Борис III Обедините“, както и по входно-изходните артерии на града.\r\nВесела КРЪСТЕВА", "date": "2018.04.24", "title": "Пловдив: Опасност от падащи камъни има по пътищата Кричим-Девин и Асеновград-Смолян"}
{"url": "http://www.focus-news.net/news/2018/04/24/2514418/blagoevgrad-83-godishen-mazh-ot-gotse-delchev-e-zaginal-sled-kato-e-bil-zatisnat-ot-obarnal-se-traktor.html", "text": "Районно управление на МВР-Гоце Делчев е постъпил сигнал за инцидент, при който около 08:20 часа в района на ул. “Иван Асен“ в гр. Гоце Делчев, 83-годишен мъж от града е загинал, след като е бил затиснат от управлявания от него и обърнал се трактор. Това съобщиха от ОДМВР-Благоевград.", "date": "2018.04.24", "title": "Благоевград: 83-годишен мъж от Гоце Делчев е загинал, след като е бил затиснат от обърнал се трактор"}
{"url": "http://www.focus-news.net/news/2018/04/24/2514398/sliven-oblastniyat-upravitel-chavdar-bozhurski-izdade-zapoved-za-merki-prez-pozharoopasniya-sezon.html", "text": "Със своя заповед областният управител на Сливен Чавдар Божурски определи за пожароопасен сезон времето от 16 април до 31 октомври. Това съобщиха от Областна администрация-Сливен. Със същата заповед се забранява паленето на открит огън и извършването на огневи работи на разстояние, по-малко от 100 метра от границите на горските територии. На Държавните горски стопанства, ДПП „Сините камъни”, кметовете на общини и на кметства, собствениците и ползвателите на горски територии се възлага да осигурят пожарната безопасност в горските територии. Ръководителите на земеделски кооперации, арендаторите и ползвателите на селскостопански земи в близост до горски масиви се задължават да поддържат в техническа изправност пожарогасителните устройства и в случай на пожар да се включат в гасенето му.\r\nЗаповедта още гласи „при възникването на големи и сложни пожари да се привличат местните поделения на Министерството на отбраната, съгласно плановете за взаимодействие при кризисни ситуации, а кметовете на общини да създадат организация за участие на населението при гасенето им“.  Контролът по изпълнението е възложен на зам. областния управител Камен Костов.\r\nПълният текст на заповедта на областния управител е поместен в сайта на областната администрация.", "date": "2018.04.24", "title": "Сливен: Областният управител Чавдар Божурски издаде заповед за мерки през пожароопасния сезон"}
{"url": "http://www.focus-news.net/news/2018/04/24/2514447/dobrich-4-proekta-poluchavat-finansirane-ot-predpriyatieto-za-upravlenie-na-deynostite-po-opazvane-na-okolnata-sreda.html", "text": "Община Добрич, СУ „Св. Климент Охридски“, ДГ №23 „Звездица“ и ДГ №10 „Слънчице“ получават финансиране от Предприятието за управление на дейностите по опазване на околната среда (ПУДООС). Това съобщиха от Община град Добрич. Проектите са с екологична насоченост и се финансират в рамките на Националната кампания на ПУДООС „Чиста околна среда“ за 2018 г. Средствата за конкурса са в размер до 3 500 000 лв. и се отпускат за най-оригинален и екологично познавателен проект на тема  „Обичам природата и аз участвам – 2018 г.” Проектът на Община Добрич е на тема „Създаване на зона за отдих „Извора“.  Неговата главна цел е реновиране и доизграждане на съществуващо парково пространство, разположено на границата на два квартала с комплексно застрояване – ЖК „Дружба“ и ЖК „Югоизток“, 3 училища и църква. Зоната за отдих „Изворът“ ще бъде създадена около съществуваща чешма с естествена изворна вода, мястото се използва и от гражданите, посещаващи храм „Свети Климент Охридски“, учениците от съседните училища и жителите на граничещите с територията квартали. По иновативния проект на Община Добрич ще бъде подобрен достъпа до „Извора“, ще се обособят площадки за отдих с места за сядане, ще се почисти заболялата растителност, отпадъците и ще се засади нова декоративна растителност.  Сред основните задачи, които си поставя Общината е и създаване на паркови алеи, оформяне на два къта за отдих с пейки, засаждане на декоративни храсти и дървета, поставяне на кошчета за отпадъци и др. Проектът цели и промяна на отношението на гражданите в посока „от отпадък към ресурс“ чрез разделно събиране и оползотворяване  на зелените отпадъци на място при изграждане на настилките и пейките по маршрута. Финансиране, което Община Добрич ще получи от ПУДООС е 9118, 20 лв.", "date": "2018.04.24", "title": "Добрич: 4 проекта получават финансиране от Предприятието за управление на дейностите по опазване на околната среда"}
{"url": "http://www.focus-news.net/news/2018/04/24/2514365/denyat-24-april-v-svetovnata-istoriya.html", "text": "2017 г.\r\nСъединените щати налага санкции на 271 служители от Сирийския научен център за изследвания и изследвания заради тяхната предполагаема роля в разработването на оръжия, използвани в химическата атака на хан Шейхун.\r\n2017 г.\r\nКандидатът за президент на Франция Марин Льо Пен обявява, че се оттегля като лидер на Националния фронт.\r\n2016 г\r\nВ Сърбия се провеждат парламентарни избори.\r\n2016 г\r\nВ Австрия се провеждат избори за федерален президент.\r\n2015 г.\r\nАржентина и Русия подписват 20 договора за сътрудничество, като най-важни са договорите за атомната енергия и за увеличаване обема на търговията. Двете страни преминават към използване на националните валути в търговските сделки.\r\n2014 г.\r\nСтандарт енд Пуърс понижава дългосрочният индекс на Русия по задълженията за чуждестранна валута от BBB на BBВ-.\r\n2012 г.\r\nМинистърът на отбраната на САЩ Леон Панета съобщава, че САЩ остават в Афганистан със свой военен контингент и след 2014 г. Върховният представител на Европейския съюз по външните работи Катрин Аштън съобщава, че размерът на финансовата помощ на ЕС за Афганистан достига 1 млрд. евро.\r\nКоалицията на природозащитните и здравни обществени организации от цяла Европа излиза с „Обща декларация срещу фракинга“. В документа се подчертава негативното въздействие на метода на хидравлично разбиване върху климата, водите, земята и сеизмичната активност.\r\nВ последните години се забелязва тенденция за отказване от американско гражданство. САЩ са единствената държава, която задължава гражданите си да плащат данъци, независимо от тяхното местоживеене. Около 6-милионната американска диаспора в чужбина плаща данъци едновременно и в страната на пребиваване и на САЩ. Само от началото на тази година броят на отказалите се от гражданство американци достига 1800 души.\r\nИспания временно отменя действието на Шенгенското споразумение за свободно придвижване на хора на територията на ЕС за периода 28 април – 4 май, за да ограничи движението на поддръжници на различни антиглобалистки движения, свързани със заседанието на ръководството на Европейската централна банка.\r\n2011 г.\r\nНад 500 са загиналите в Нигерия при етническите сблъсъци след президентските избори, спечелени от сегашния държавен глава Гудлък Джонатан – християнин от южна Нигерия. Победата му се оспорва от Мухамаду Бухари – представител от северните мюсюлмански общности. Нигерия е най-големият износител на петрол в Африка и осмият в света.\r\nНяколко хиляди души демонстрират в центъра на Токио за отказ от ядрената енергетика и развитието на възобновяемите енергоизточници след инцидента в АЕЦ „Фукушима“.\r\n2005 г.\r\nКардинал Йозеф Рацингер е избран за 265-я папа под името Бенедикт XVI.\r\n2004 г.\r\nСлед 18-годишно действие САЩ отменят икономическото си ембарго над Либия, като резултат от демонстрираното желание на Либия за съдействие при премахването на оръжията за масово унищожение.\r\n1995 г.\r\nМеждународният наказателен трибунал за бивша Югославия посочва босненския сръбски лидер Радован Караджич и двама от неговите високопоставени помощници като заподозрени във военни престъпления.\r\n1981 г.\r\nПредставен е публично първият персонален компютър с марка IBM – IBM PC. Екип от тринайсет души в центъра в Бока Ратон, Флорида, водени от Уилям Лоу, проектират революционната машина и я кръщават IBM PC (от Personal Computer), популяризирайки по този начин термина „PC“ като синоним за всички настолни компютри. Първият IBM PC е с процесор Intel 8088 с тактова честота 4,77 MHz, има 16 Кбайта памет, която може да се разширява до 256 Кбайта, и работи под управлението на операционната система DOS 1.0. Това е първият компютър на IBM, създаден с части, които могат да се купят навсякъде (архитектура, наречена отворена), и маркетиран от външни дистрибутори. Първоначалните прогнози за продажбите са скромни – 220 000 компютри за тригодишен период. Този брой е надминат още през първия месец!\r\n1964 г.\r\nВ град Есен, ФРГ, във вила \"Хюгел\" се открива изложбата \"Произведения на изкуството в българските музеи и манастири\". Тя продължава до 2 август същата година и е посетена от 70 000 души. \r\nВила “Хюгел” е стар дворец, принадлежащ на фамилия Круп. През ноември 1811 г. Фридрих Круп, потомък на стара немска търговска фамилия, основава в Есен фабрика за стомана, която прави матрици и сплави за монети. За няколко десетилетия благодарение на бързото разпростиране на железопътната мрежа в Европа и блестящото управление на сина на Фридрих Алфред малката фабрика се превръща в най-голямата стоманена компания в Европа. \"Круп\" произвежда жп оси и пружини и изобретява първото наистина нечупливо жп колело. След четиригодишни тестове през 1897 г. \"Круп\" заедно с Рудолф Дизел прави първия дизелов локомотив.\r\n1956 г.\r\nВладимир Топенчаров публикува във в. \"Отечествен фронт\" нова статия \"Поуки от поуката\". Тя има широк обществен отзвук, тъй като продължава да критикува култа към личността, водещ според автора до заместване на дисциплината в държавата и стопанството с \"известни форми на командване и с бездушна изпълнителност\".\r\n1953 г.\r\nУинстън Чърчил получава рицарско звание от британската кралица Елизабет II.\r\nУинстън Чърчил е роден на 30 ноември 1874 г. в Бленим, Оксофордшир. Той произхожда от семейството на херцозите Марлборо. Образованието си получава в елитарното училище “Хароу” и във военното кавалерийско училище. След намесата на Великобритания във Втората световна война е назначен за военноморски министър в правителството на Н. Чембърлейн (от септември 1939 г.). През май 1940 г. става министър-председател на коалиционно правителство. След 22 юни 1941 г. е инициатор за създаване на съюз на всички антифашисти сили за борба срещу Германия. Заедно с президента Рузвелт сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Участва в Техеранската (1943 г.), Кримската (1945 г.) и Потсдамската конференции (1945 г.), които определят следвоенното устройство на света и предоставят Източна Европа на Съветския съюз. \r\nВ отговор на политиката на Сталин в Източна Европа и издигането на “желязна завеса” по границите на източноевропейските страни Чърчил (в речта си на 5 март 1946 г. в град Фултън, щат Мисури, САЩ) призовава за създаване на военно-политически съюз на САЩ, Великобритания и западноевропейските страни за защита на демокрацията от тоталното настъпление на комунизма. Тази реч се смята за началото на “Студената война”. През 1951-1955 г. отново е министър-председател. Поради пределна възраст излиза в оставка и се оттегля от активна политическа дейност. Чърчил е известен и като писател, публицист и автор на исторически и мемоарни книги. Той е носител на Нобелова награда за литература (1953 г.).\r\n1946 г.\r\nИзвършени са първите полети на реактивните самолети МиГ-9 и Як-15.\r\n1945 г.\r\nПропада опитът на Хайнрих Химлер за сепаративен мир с Великобритания и САЩ, целящ закриване на Западния фронт и съсредоточаване на цялата хитлеристка армия срещу СССР.\r\nХайнрих Химлер (1900 – 1945 г.) е германски политик по време на Третия райх. След Първата световна война (1914-1918 г.) участва във фашистки организации за разправа с работническото движение в Германия. След 1933 г. е началник на политическата полиция в Мюнхен, Бавария, а по-късно и в цяла Германия (от 1936 г. е шеф на Гестапо). От 1943 г. е имперски министър на вътрешните работи. От 1944 г. командващ резервната армия. Химлер е главен организатор на концентрационните лагери. След капитулацията на фашистка Германия се самоубива.\r\n1884 г.\r\nКанцлерът Ото Фон Бисмарк провъзгласява немския суверенитет върху Людерц –ленд и Югозападна Африка (днешна Намибия). Това е началото на немското колониално владичество, което обхваща почти цяла Югозападна Африка: Танганайка, Руанда, Камерун, Того, Нова Гвинея. След края на Втората Световна война те се разделят между победителките.\r\n1833 г.\r\nВ САЩ е патентована газираната вода.\r\n1800 г.\r\nВъв Вашингтон са положени основите на Конгресната библиотека. Тя разполага с над 18 милиона книги, 2,5 милиона записа, 12 милиона снимки, 4,5 милиона карти и повече от 54 милиона ръкописа. Конгресната библиотека е най – старата културна институция във столицата.\r\n1792 г.\r\nКлод-Жозеф де Лил, френски инженер и офицер, съчинява музиката и текста на “Марсилезата”. Той участва като капитан в Австро-френската война през 1792 г. Вдъхновен от патриотизма на народа, който се вдига в защита на отечеството, той създава \"Марсилезата\", която от 1795 г. е държавен химн на Франция. Автор е и на \"Опити в стихове и проза\" (1796 г.), на драмата \"Макбет\" (1827 г.), на сборник романси (1796 г.) и др.\r\n1771 г.\r\nЯпонският остров Ишигаки е ударен от 85-метрова вълна “Цунами”.\r\n1558 г.\r\nЖенят се френският дофин Франсоа II и Мери Стюард. Година след сватбата Франсоа е коронясан за крал. Той е на 14 г. и от негово име, като регент управлява майка му Катерина Медичи. Франсоа умира на 5 декември 1560 г. На трона го наследява Шарл IX.На тази дата са родени: \r\n1942 г.\r\nРодена е Барбра Джоун Стрейзънд – американска поппевица и киноактриса. В началото на 60-те години пее в нощните клубове на “Гринич Вилидж”, участва в телевизионни шоупрограми, ревюта “оф Бродуей”, снима филми. \r\nПолучава награда “Грамми” за първия си албум (1963 г.), а през 1968 г. получава “Оскар” за филма “Забавното момиче”. \r\nУчаства във филмите “Каквито бяхме”, “Хелоу, Доли!”, “В един хубав ден ще се срещнем завинаги” (1970 г.), “Бухалът и котенцето” (1970 г.), “Какво има, Док?” (1972 г.), “Върху кутията с пясък” (1972 г.), “Пътят, по който вървяхме” (1973 г.), “Заради Пит” (1974 г.), “Веселата госпожа” (1975 г.), “Роди се звезда” (1976 г.), “Най-важното събитие” (1979 г.), “Всяка дълга нощ” (1981 г.), “Йентъл” (1983 г.), “Орехи” (1987 г.), “Принцът на прилива” (1991 г.), “Огледалото има две лица” (1996 г.). През 1987 г. получава втора награда “Грами” за албума “Бродуей”. Избрани албуми: “The Barbra Streisand Album” (1963 г.), “My Name is Barbra” (1964 г.), “Simply Streisand” (1967 г.), “Greatest Hits” (1969 г.), “Stoney End” (1971 г.), “The Way We Were” (1974 г.), “Greatest Hits, Vol. II” (1979 г.), “Guilty” (1980 г.), “Memories” (1981 г.), “Yentl” (1983 г.), “Emotion” (1984 г.), “The Brodway Album” (1986 г.), “One Voice” (1987 г.).\r\n1934 г.\r\nРодена е Шърли Маклейн – американска актриса, сестра на Уорън Бийти. От 1950 г. работи в нюйоркските театри като танцьорка в мюзикъли и в телевизията. Дебютира в киното при Хичкок - “Неприятности с Хари” (1955 г.). Снима се с успех в мюзикъли и комедии - “Канкан” (1960 г.), “Моята гейша” (1961 г.), “Сладката Ирма” (1963 г.), “Жълтият ролс-ройс” (1964 г.). Във филмите “Като поток” (1958 г.), “Апартаментът” (1960 г.), “Часът на децата” (1962 г.), “Двама на люлката” (1962 г.). Създава сложни драматични образи. Силни роли прави в “Сладка Чарити” (1968 г.). Кариерата £ получава възходящо развитие с “Две мулета за сестра Сара” (1970 г.), “Опустошените” (1971 г.), “Светът на Шърли” (1977 г.), “Повратна точка” (1977 г.), “Присъствие” (1980 г.), “Думи за нежност” (1983 г.), “В деликатна ситуация” (1986 г.), “Мадам Сузацка” (1988 г.), “Картички от Холивуд” (1990 г.), “Изхабени хора” (1992 г.), “Четири нюйоркчанки” (1993 г.), “Да пребориш Ърнест Хемингуей” (1993 г.), “Да пазиш Тес” (1994 г.), “Уест Сайдски валс” (тв, 1994 г.), “Целулоиден тоалет” (1996 г.), “Мис Уинтърбърн” (1996 г.), “Усмивка като вашата” (1997 г.), “Жана Д’Арк” (тв, 1999 г.), “Бруно” (2000 г.), “Процесът срещу Салемските вещици” (2001 г.), “Каролина” (2001 г.). През 1974 г. снима документалния филм “Другата половина на небето”. Маклейн е авторка на езотерични бестселъри: “Да достигнеш плода”, “Танцувай до последен дъх”, “Един грам любов”.\r\n1897 г.\r\nРоден е Бенджамин Лий Уорф – американски езиковед и етнограф. Завършва Масачусетския технически университет (1918 г.) със специалност инженер-химик. От 1926 г. изследва проблемите за съотношението език - мислене, изучава езика на американските индианци, семитските езици. Първите му изследвания са посветени на дешифровката и лингвистичната интерпретация на писмеността на майте. Предполага, че тази писменост е базирана на фонетичен принцип. Под влиянието на Е. Сепир и в резултат на наблюденията си над юто-ацтекските езици (особено хопи) формулира хипотезата за лингвистичната относителност (хипотеза Сепир - Уорф). Има дял в разработването на теорията за граматическите категории и първи разграничава в езика явните и скритите категории.\r\n1893 г.\r\nРоден е Лесли Хауърд – английски актьор и режисьор. През 20-те години работи в театъра. В киното дебютира през 1917 г. През 30-те години е в Холивуд. Става известен с роли на интелектуалци-скептици. Стреми се да разкрие диалектиката в характерите на своите герои. Част от филмография му включва “Обречен на отплуване” (1930 г.), “Свободна душа” (1931 г.), “Площад “Бъркли” (1934 г.), “Пленените” (1934 г.), “Времето на човешките страсти” (1934 г.), “Ромео и Жулиета” (1936 г.), “Любов търся аз” (1937 г.), “Пигмалион” (1938 г.), “Отнесени от вихъра” (1939 г.), “Интермецо” (1939 г.), “49-тият паралел” (1941 г.), “Първият от няколкото” (1942 г.), “Слабият пол” (1943 г.) и др. Постига успех в театъра след участието си във “Вкаменената гора” (1935 г.) и “Хамлет” (1936 г.). Умира при самолетна катастрофа над Португалия, предизвикана от нацистката авиация.\r\n1845 г.\r\nРоден е Карл Шпителер – швейцарски писател. Твори на немски език. Учи право и теология в университетите в Базел, Цюрих и Хайделберг. Живее в Русия от 1871 до 1879 г. В епичната си поема в ритмична проза “Прометей и Епиметей” (1880-1881 г., със стихотворен вариант “Търпеливият Прометей”, 1924 г.) прави метафорични паралели между конфликтите и противоречията на съвременната епоха и Древността. Алегоричната модернизация на древния мит е характерна и за други негови произведения (епичната поема “Олимпийска пролет”, 1900-1905). В романа “Имаго” (1906 г.) рисува конфликтите между художника и бюргерството в съвременното общество. Носител е на Нобелова награда за литература (1919 г.).\r\n1743 г.\r\nРоден е Едмонд Картрайт – английски механик, изобретател на механичния тъкачен стан. След завършване на Оксфордския университет (1764 г.) известно време е селски свещеник. Изобретява и патентова (1785 г.) тъкачен стан с крачно задвижване (совалката се прехвърля ръчно). Усъвършенства този стан (1786 г.) и успява да механизира всички основни операции на ръчното тъкане. В Донкастър (Йоркшир) построява фабрика с 20 стана (1783 г.) и по-късно (1789 г.) монтира парна машина за тяхното задвижване. Тъкачният стан на Картрайт получава широко разпространение в текстилната промишленост след няколко усъвършенствания от други изобретатели (1813 г., 1822 г.).\r\n1706 г.\r\nРоден е Джовани Батиста Мартини (наричан още падре Мартини) – италиански композитор и теоретик, францискански монах. Ръководител е на Музикалната академия в Болоня, създател на първия труд по история на музиката.На тази дата умират:\r\n2004 г.\r\nУмира Есте Лаудър. Заедно със съпруга й Джоузеф Лаудър основават “Есте Лаудър Къмпани”. Рожденото й име е Жозефин Естер Лаудър. Тя е дъщеря на унгарски евреи – емигранти. Тя е единствената жена, която е включена в класацията на Списание “Таймс” за 20 – те най – влиятелни бизнес гения на 20 – ти век. Носител е на Президентския медал за Свобода..С Джоузеф Лаудър се женят през 1930 г. Развеждат се 1939, а през 1942 отново се женят. Остават заедно до смъртта му през 1982 г.\r\n1960 г.\r\nУмира Макс Феликс Теодор фон Лауе – германски физик. Следва в университетите в Гьотинген, Мюнхен и Берлин. Асистент е на М. Планк в Института за теоретична физика (1905-1909 г.) и Мюнхенския университет (1909-1912), професор е в Цюрихския (1912-1914 г.), Франкфуртския (1914-1919 г.), Берлинския (1919-1943 г.) и Гьотингенския (от 1946 г.) университети. Заместник директор на Физическия институт в Гьотинген (1946-1951 г.), директор на Института за физическа химия и електрохимия в Далем (бивш Западен Берлин, 1951-1953 г.) и института \"Фриц Хабер\" (от 1953 г.). През 1912 г. предлага метод, доказващ вълновата природа на рентгеновите лъчи, като използва за дифракционна решетка кристал на меден сулфат. Автор е на трудове върху теорията на относителността, свръхпроизводимостта, теорията върху ефекта на Комптън и др. Лауреат на Нобелова награда за физика (1914 г.).\r\n1959 г.\r\nУмира Агоп Карапетович Коджоян – арменски график и живописец. Учи в Мюнхен в студията на А. Ажбе (1903-1905 г.) и в Мюнхенската художествена академия (1905-1907 г.). Завръща се в Армения през 1918 г. По-известни негови графики са “Арменски герой” (1921 г.); илюстрации към приказката “Азарян Бюлбюл” (1925 г.), към “Книга за пътя” от Е. Чаренц (1933 г.), “Стихове и легенди” от М. Горки (1934 г.), “Антология на арменската поезия” (1936 г.), “Арменски народни приказки” (1956 г.) и др.\r\n1901 г.\r\nУмира Владимир Василиевич Качановски –\r\n руски славист. Завършва Варшавския университет (1876 г.). Пътешества с научна цел из славянските страни, Гърция, Италия и Франция. От 1886 г. преподава в Казанския университет. Издава сп. “Вестник на славянството” (1888-1896 г.). Професор е по славянска филология, история и литература в Историко-филологическия институт в град Нежин (от 1896 г.). Известен е с трудовете си в областта на славянската филология, с публикации на паметници на славянската писменост. Негови по-важни съчинения са “Сръбските жития и летописи като източник за историята на южните славяни” (“Славянский сборник”, 1876 г.), паметници на българското народно творчество (1882 г.), “За историческото изучаване на руския език” (1887 г., Казан).\r\n1852 г.\r\nУмира Василий Андреевич Жуковски – руски поет, почетен член (1827 г.) и академик (1841 1852 г.) на Петербургската Академия на науките. Един от основоположниците на романтизма в руската поезия. Жуковски е извънбрачен син на помешчика А. И. Бунин и пленената туркиня Салхи. Литературните интереси на младия Жуковски се формират в Московския благороден пансион (1797 - 1801 г.) и в \"Приятелското литературно общество\" (1801 г.) под влияние на традициите на дворянския либерализъм. През 1812 г. постъпва в опълчението. С Отечествената война от 1812 г. са свързани патриотичните нотки в неговите стихове (\"Певец в лагера на руските воини\", 1812 г., и др.). От 1815 г. е възпитател на царския син и службата в двора му позволява да облекчи участта на А. С. Пушкин, декабристите, М. Ю. Лермонтов, А. И. Херцен, Т. Г. Шевченко. Излиза в оставка през 1841 г. и живее зад граница. След 1830 г. се занимава главно с преводи на балади и драми на Ф. Шилер (\"Орлеанската дева\", 1817-1821 г.), \"Одисея\" на Омир (1849 г.), части от поемата на Фирдоуси \"Шах наме\" и др. Погребан е в Александро-Невската лавра в Петербург.\r\n1783 г.\r\nУмира Григорий Григориевич Орлов – руски военачалник и държавник, граф (1762 г.). Брат е на А. Г. Орлов. Завършва сухопътното дворянско военно училище. Участва в Седемгодишната война (1756-1763 г.). Служи в Петербург като артилерийски офицер. Фаворит е на Екатерина Алексеевна (бъдещата императрица Екатерина II) и от връзката им се ражда син - Алексей, родоначалник на дворянската фамилия графове Бобрински. Активно участва в преврата (1762 г.), който поставя Екатерина II на престола. След преврата е камерхер на двора (висше дворцово звание). Известно време (1763-1775 г.) е генерал-фелдцехмайстер (началник на артилерията) на руската армия. Ръководи потушаването на \"чумния бунт\" в Москва (1771 г.). Оглавява руската делегация при преговорите с Турция във Фокшани (1772 г.). Постепенно загубва влиянието си в двора и излиза в оставка (1775 г.).За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.24", "title": "Денят 24 април в световната история"}
{"url": "http://www.focus-news.net/news/2018/04/24/2514397/kathimerini-naprezhenieto-na-egeyskite-ostrovi-se-povishava.html", "text": "Напрежението стигна своя връх на Егейските острови, след като на Лесбос мигранти се биха с местни жители в района на пристанището на главния град Митилене и в резултат няколко човека бяха ранени, пише електронното издание на гръцкия вестник Kathimerini.\r\nПоделенията на полицията за борба с безредиците бяха принудени да се намесят рано сутринта в понеделник, след като десетки местни жители започнаха да протестират заради присъствието на мигранти на главния площад в Митилене. Бежанците, които се установиха на палатков лагер на площада миналия вторник, в протест срещу задържането си на острова, бяха натоварени на автобуси и откарани обратно в препълнените приемни центрове.\r\nКакто заявиха местни източници, протестиращите са хвърляли димки, факли и камъни по имигрантите, които са се събрали в кръг около жена и дете, които са били с тях, за да ги предпазят.\r\nНякои демонстранти са викали „изгорете ги живи“, съобщават очевидци, които предполагат, че в случая са замесени членове на крайно-десни групировки. Полицията е задържала общо 122 души, като всички те без двама са били афганци. 28 души са закарани в болница, за да получат първа помощ, като 22 от тях са били мигранти.\r\nПолитическите партии излязоха с позиция, в която обвиняват крайно-десните групи за атаката.\r\nКметът на Лесбос, Спирос Галинос, не изключи в инцидента да са присъствали и екстремисти, но акцентира върху масовото раздразнение сред местните жители. „Обществото реагира като едно цяло“, заяви Галинос, който, както припомня „Катимерини“, още миналата седмица призова правителството да вземе мерки за намаляване на мигрантската тежест върху островите.\r\nГръцкото издание уточнява, че на островите в източната част на Егейско море в момента има повече от 15 500 мигранти, които живеят в мизерни условия. Според „Катимерини“, в последно време пристиганията на бежанци и мигранти в Гърция чувствително са се увеличили.\r\nСпоред източници на гръцкото Министерство на миграцията, през последните дни не е пристигнал нито един мигрант, като някои сочат като причина за това писмото, изпратено от министъра по миграцията Димитрис Вицас до турските власти в края на миналата седмица, в което той ги помоли да изпълняват сделката за възпиране на бежанския поток към Европа, която Анкара подписа с ЕС през 2016 година.\r\nСлучи се и друго интересно събитие, свързано с проблема. Новият директор на гръцката Служба за предоставяне на убежище Маркос Каравияс подписа документ, с който движението на пристигащите на гръцките острови мигранти се ограничава само до приемните пунктове и лагерите на островите, където са разпределени.\r\n Миналата седмица, припомня „Катимерини“, гръцкият съд отмени рестрикциите за напускане на островите, които бяха в сила по-рано. Правителството предложи промени в законодателството за предоставяне на убежище, целящи да ускорят бавното темпо, с което се обработват молбите. Реформите трябва да бъдат разгледани от парламента във вторник.\r\nПревод и редакция:", "date": "2018.04.24", "title": "Kathimerini: Напрежението на егейските острови се повишава"}
{"url": "http://www.focus-news.net/news/2018/04/24/2514448/ministar-krasimir-valchev-i-tazi-godina-shte-badat-predostaveni-dopalnitelno-2-mln-leva-za-kabineti-po-prirodni-nauki-u-nas.html", "text": "И тази година чрез националната програма за модернизиране на образователната среда ще бъдат предоставени допълнително 2 млн. лева за кабинети по природни науки. Това каза образователният министър Красимир Вълчев при откриването на новия корпус по природни науки \"Еврика\" в 52 СУ \"Елисавета Багряна\", предаде репортер на Агенция \"Фокус\". \"И тази година чрез националната програма за модернизиране на образователната среда ще бъдат предоставени допълнително 2 млн. лева за кабинети по природни науки. Миналата година в края й предоставихме целеви средства на природо-математическите гимназии за обновяване на кабинети по природни науки. Ако бъдат обновени повече кабинети, повече деца ще имат възможност за обучение по тези предмети\", заяви той. \"Трябва с всички възможни инструменти да насочим децата в по-голяма степен към природните науки - математиката, техниката, към това, което обобщено наричаме STEM. Това ще стане и по линията на извънкласните дейности. Подготвяме проект по постановление, въз основа на който ще финансираме извънкласните дейности от държавния бюджет. Там ще има няколко  дейности, които ще насърчаваме в по-голяма степен обучение по дейности на интереси. Една от тях ще бъде техниката, природните науки. Ако погледнем и потребностите на пазара на труда, това са професионалните направления, в които имаме най-голям недостиг. В областта на машиностроенето, на технологиите имаме най-голяма потребност от кадри. Трябва да насочим децата от възможно най-иска възраст към тези области\", обясни министър Вълчев. По думите му насоките на МОН към Регионалните управления и общините  ще бъдат в посока преструктурирането на приема професионални направления и профили, които не са свързани към STEM, към такива, които са свързани. \"Нашите препоръки по същия начин ще са повече гимназии да избират профили, свързани с природни науки и математика\", добави той. \r\n\"Ние сме подпомагали голям брой училища, днес ще видим един подход на цялостно обновяване на кабинети. Ние разширяваме възможности за фронтално обучение, в момента има в 13 000 стаи такива възможности. Чрез националната програма за Информацуонни технологии и комуникационни технологии се надяваме те през следващите 2 години да бъдат значително  повече. Ще инвестираме и в wi-fi мрежа - нещо, което можем да направим в кратък период във всички училища, както и в закупуване на електронни дневници и платформи\", добави министър Красиир Вълчев. \r\nМилослава АнГЕЛОВА", "date": "2018.04.24", "title": "Министър Красимир Вълчев: И тази година ще бъдат предоставени допълнително 2 млн. лева за кабинети по природни науки у нас"}
{"url": "http://www.focus-news.net/news/2018/04/24/2514318/reuters-sasht-udalzhiha-krayniya-srok-za-sanktsii-za-rusal.html", "text": "В понеделник САЩ даде още време на американските клиенти на най-голямата руска компания за производство на алуминий „Русал“ да се съобразят със санкциите и заявиха, че ще обмислят вдигането им, ако главният акционер на компанията Олег Дерипаска се откаже от мажоритарния си дял, съобщава Reuters.\r\nЦените на алуминий в Лондонската борса за метали се срина с 8,7% след съобщението на министерството на финансите на САЩ, което дава повече време на „Русал“ да продаде големи количества от алуминий, които компанията складира преди налагането на санкциите. Йонислав Дочев", "date": "2018.04.24", "title": "Reuters: САЩ удължиха крайния срок за санкции за „Русал“"}
{"url": "http://www.focus-news.net/news/2018/04/24/2514322/sadat-ostavi-v-aresta-mazha-hvarlil-bombichka-na-macha-levski-tsska-obzor.html", "text": "Софийският градски съд наложи най-тежката мярка за неотклонение - \"задържане под стража\" за Йордан Исаев, който бе задържан за хвърлянето на бомбичка на мача Левски-ЦСКА. По време на заседанието Исаев се извини на Гергана Зашева и другия пострадал полицай. Адвокатът му от поиска по-лека мярка с мотива, че клиентът му се е предал доброволно в СДВР и няма опасност да извърши друго престъпление. Искането му обаче не бе уважено то съда. Решението подлежи на обжалване, като следващото заседание по делото е насрочено за 3 май от 10.00 часа.Агенция „Фокус“ припомня, че: Йордан Исаев бе задържан за хвърлянето на бомбичката на мача Левски-ЦСКА на 18 април на Националния стадион „Васил Левски“. При инцидента пострада полицейската служителка Гергана Зашева, друг полицай беше леко ранен. Задържаният млад мъж не е познат на МВР и не е осъждан. Той е известен на МВР само като фен на Левски, често посещаващ футболни срещи, близък до ядрото на агитката на тима. По случая са разпитани 64 футболни запалянковци, сред които не е бил задържаният. Той сам се е предал в полицията, като е отишъл с адвокат в СДВР. Полицията е разпитала и близките му, пред които е признал, че е хвърлил бомбичката. Градският прокурор Емилия Русинова заяви, че на мъжа е повдигнато обвинение за причиняване на тежка телесна повреда по хулигански подбуди. Наказанието за това престъпление е от 5 до 15 години. Според данните дрехите, бомбичката и маската са дадени на задържания от непознато за него лице, чиято самоличност все още не е изяснена. Директорът на СДВР ст. комисар Ивайло Иванов посочи, че мъжът първоначално се е опитал да се укрие. Задържаният е направил пълни самопризнания, а първите му думи в полицията са били, че съжалява за хвърлената бомбичка. Пострадалата при инцидента Гергана Зашева е настанена в УМБАЛ „Царица Йоанна - ИСУЛ“. Първата операция, при която е извадено стъкло от окото й, е минала успешно. Предстои й още една операция, поставена й е изкуствена леща. \r\nМВР пое ангажимент за повече камери на Националния стадион, както и за по-обстойно претърсване на феновете. Спортният министър Красен Кралев обяви, че се изготвя чисто нов Закон за футболното хулиганство. Мерките ще включват засилване на личната отговорност при инцидент, недопускане на лица с нарушения на стадиона, по предложение на МВР, БФС и клубовете. Предвижда се и нова Наредба за сигурността за спортните обекти и съоръжения.", "date": "2018.04.24", "title": "Съдът остави в ареста мъжа, хвърлил бомбичка на мача Левски-ЦСКА (ОБЗОР)"}
{"url": "http://www.focus-news.net/news/2018/04/24/2514315/pregled-na-osnovnite-temi-v-svetovniya-pechat-agentsiya-fokus.html", "text": "Планираната среща на високо равнище между президента на САЩ Доналд Тръмп и ръководителя на Северна Корея Ким Чен-ун може да се забави до средата на юни и да се проведе в Европа или в Сингапур, съобщава южнокорейското издание  „Чосун Илбо“.\r\nДоналд Тръмп и Ким Чен-ун ще се срещнат в средата на ъни извън Североизточна Азия. Нито Китай, която е един от малкото съюзници на Северна Корея, нито Япония, която е ключов съюзник на САЩ в региона няма да бъдат домакини на срещата според запознати американски държавни служители. Затова и мястото на срещата в по-неутрален регион като Швейцария или Сингапур ще бъде по-подходяща за срещата им.\r\nМеждувременно Тръмп предложи да проведе срещата с Ким-Чен ун в средата на юни, след срещата на високо равнище на Г-7 в Канада на 8 и 9 юни. Изглежда, че той иска да се координира със съюзниците си преди срещата с лидера на Северна Корея.\r\n***  Германският външен министър Хайко Маас обяви, че страната му няма да позволи на турски политици да водят политическа агитация на нейна територия, след като бе обявено, че на 24 юни в Турция ще се проведат президентски и парламентарни избори, пише   Daily Sabah.\r\n„Нашето отношение към въпроса е ясно. В тримесечния период преди изборите в чуждата страна, политиците не могат да провеждат кампании в Германия“, заяви Маас. Той отбеляза, че германското правителство е въвело редица нови правила, забраняващи политическите митинги на чужди политици.\r\nОчаква се по-късно той заедно с турския си колега Мевлют Чавушоглу да обсъдят въпроса на скорошната им среща в Ню Йорк.\r\n*** В понеделник, 23 април, Анкара отправи официална молба към управляващите в Берлин за откриване на избирателни секции в турските консулства на територията на ФРГ, съобщава вестник Hurriyet.\r\nОколо 1,4 милиона турски имигранти, живеещи в Германия, имат право да гласуват на предсрочните парламентарни и президентски избори, насрочени за 24 юни. Ако германските власти отговорят положително на искането на Анкара, то турските имигранти ще имат право да гласуват периода от 4 до 17 юни. В случай на втори тур на изборите за президент, турските граждани ще могат да гласуват от 30 юни до 4 юли.\r\nПрез април 2017 г. над 697 000 турски имигранти в Германия упражниха правото си на глас на референдума за конституционни промени. Избирателната активност бе 49%.\r\n*** Министърът на външните работи на Руската федерация Сергей Лавров отправи критика към Париж още в самото начало на държавната визита на френския президент Еманюел Макрон в САЩ, като заяви, че той се опитва да убеди Доналд Тръмп да съживи западния „колониализъм“ в Сирия, пише американското издание Washington Examiner. \r\nЛавров разкритикува Макрон заради – съгласно думите му – натиска, който френският президент упражнява върху лидера на Белия дом да изостави плановете си за изтеглене на военнослужещите на САЩ от Сирия. \r\n„Плановете на нашите западни колеги за Сирия са проблем за нас.Чух, че президентът на Франция Еманюел Макрон наскоро призова САЩ да не изтеглят войските си от Сирия, дори след като последният терорист бъде унищожен или принуден да напусне страната. Френският лидер стигна до такава степен, че да предложи постоянно разполагане с цел изграждане на нова Сирия. Това напомня колониализма\", подчерта първият дипломат на Москва в понеделник, когато държавният глава на Франция пристигна на посещение в САЩ. \r\nЛавров се позовава на интервю, което Макрон даде миналата неделя, след западните въздушни удари в Сирия в отговор на предполагаемата химическа атака в град Дума. В него френският президент заяви, че „убеждава [Тръмп], че е необходимо да остане\" в Сирия дори след поражението на „Ислямска държава“. В следващите дни Макрон се опита да „омекоти“ изказването си. На свой ред министърът на отбраната на САЩ Джеймс Матис също увери, че Тръмп има намерение да изтегли американските военни от Сирия възможно най-скоро.  \r\nНо Макрон изглежда планира да продължи да се занимава с дългосрочен ангажимент в Сирия. „В деня, в който ще завършим войната срещу „Ислямска държава“, ако напуснем категорично и напълно, дори и от политическа гледна точка, ще оставим думата на иранския режим, на Башар Асад и неговите момчета, и те ще подготвят нова война. Те ще захранят нови терористи“, бяха думите, които Макрон изрече в интервю за телевизионния канал Fox News.", "date": "2018.04.24", "title": "Преглед на основните теми в световния печат (Агенция „Фокус“)"}
{"url": "http://www.focus-news.net/news/2018/04/24/2514316/predstoyashti-sabitiya-v-stranata-za-24-april-agentsiya-fokus.html", "text": "*** \r\nОт 13.30 часа в сградата на Министерския съвет Националният съвет за тристранно сътрудничество ще проведе заседание.\r\n*** \r\nОт 9.30 часа в залата на Съюза на юристите в България на ул. \"Пиротска\" № 7 ще се състои международна конференция на тема: „Европейският идентификатор за съдебна практика (ECLI) и въвеждането на отворени стандарти за правни документи в Европа“. На откриването ще присъства министърът на правосъдието Цецка Цачева. \r\n*** \r\nОт 10.00 часа министърът на образованието и науката Красимир Вълчев ще присъства на откриването на новия корпус по природни науки „Еврика“ в 51 СУ „Елисавета Багряна“. В 16.00 часа  министър Вълчев ще открие Център по природо-математически науки „Акад. Георги Наджаков“ в 18 СУ „Уилям Гладстон“.\r\n*** \r\nОт 9.30 часа в конферентната зала на Дома на Европа (ул. Г. С. Раковски“ 124) ще бъде открита Международна конференция „Документите на комунистическите тайни служби – реалност, образование и памет“.\r\n*** \r\nОт 9.30 часа в Големия салон на Българска академия на науките (ул. „15 ноември” №1) ще се проведе международна конференция „Biodiver-City: Подобряване на биоразнообразието и екосистемните услуги в градска среда за по-устойчиви градове“. \r\n*** \r\nОт 10.00 часа в сградата на Френския институт в София, пл. „Славейков“ №3, зала „Славейков“, ще се проведе втория семинар, част от конкурс „ЕКООБЩИНА“ на тема „Устойчиво управление на битовите отпадъци – от разделното събиране до икономическото и енергийното им оползотворяване”. Гост на събитието ще бъде Николай Кънчев, зам.-министър на околната среда и водите.\r\n*** \r\nОт 10.00 часа в Аула „Раковски” на Военна академия „Г. С. Раковски” ще се проведе Ден за високопоставени гости и медии на Международното компютърно подпомагано учение „ВИКИНГ 18”.\r\n*** \r\nОт 10.00 часа в зала „Триадица 1“ на Гранд Хотел София ще се проведе пресконференция на Сдружението на производителите на електродомакински уреди СЕСЕД България за представяне на актуални данни и тенденции в развитието на сектора на домакинските електроуреди. \r\n*** \r\nОт 10.00 часа ХИПОЛЕНД – националната верига хипермаркети за детски и бебешки стоки, съвместно с Българския Червен кръст, ще дари на  Клиниката по детска анестезиология и реанимация  на УМБАЛСМ „Н.И.Пирогов“ Мултипараметричен монитор за неинвазивно изследване на параметри  Radical 7, произведен  от американската фирма Masimo Corporation.\r\n*** \r\nОт 11.00 часа в зала „Изток“ на Народното събрание ще се проведе изслушване на кандидати за обновяване на Комисията за енергийно и водно регулиране.\r\n*** \r\nОт 11.00 часа на пл. \"Александър Батенберг\" синдикалните организации на КНСБ от Мини \"Марица Изток\" ще се включат в миньорския протест. В 12 часа миньорите ще протестират пред министерство на енергетиката.\r\n*** \r\nОт 11.00 часа участниците в щафетния супермаратон \"Един ден на Витоша\" ще дадат пресконференция на Екостационар \"Бели брези\" на Витоша. \r\n*** \r\nОт 11.00 часа в Пресклуб „България“ на Националния стадион „Васил Лески“ ще се състои пресконференция на българските федерации по бейзбол и по софтбол. \r\n*** \r\nОт 11.00 часа в Betahaus coworking space ще бъдат представени резултатите от първото по рода си социологическо проучване на Асоциацията на архитектите в България за професията на архитекта. \r\n*** \r\nОт 11.00 часа в заседателната зала на Националния археологически институт с музей при БАН ще се проведе пресконференция по повод откриването на изложбата „Спортът в антична Тракия“.  Официалното откриване на изложбата ще се състои на от 18.00 ч. в Централна зала на музея.\r\n*** \r\nОт 11.00 часа в зала „Ню Йорк Сити“ на Capital Fort (бул. „Цариградско шосе“ №90) ще бъде представено голямото проучване на групата BNP Paribas Personal Finance – “Observatoire” на тема „Милениумите и магазините – раздялата е далече“. \r\n*** \r\nОт 11.00 часа в Заседателната зала на НАИМ  на пл. Атанас Буров № 1 ще се проведе пресконференция по повод откриването на изложбата\r\n„Спортът в антична Тракия“.\r\n*** \r\nОт 12.00 часа в зала №48 на Националната музикална академия ще се проведе дискусия по проблемите на музикалното образование в България.\r\n*** \r\nОт 13.30 часа в зала „Запад“ на Народното събрание ще се проведе изслушване на кандидатите за длъжността заместник-председател и членове на Комисията за противодействие на корупцията и за отнемане на незаконно придобитото имущество.\r\n*** \r\nОт 14.00 часа в резиденция „Бояна“ в зала „Триадица“ ще се проведе Европейската конференция “Професионалното образование и обучение - предпочитан избор”. В нея ще участват представители на ЕК, учители, ученици и представители на бизнеса.\r\n*** \r\nОт 14.00 часа в Българската търговско-промишлена палата (БТПП), ул. Искър 9, БТПП ще бъде домакин заедно с Европейския център за икономическа, академична и културна дипломация – CIDIC /Белгия/ на двустранен икономически форум. Във форума ще участват зам.-министърът на икономиката на България Лъчезар Борисов, Посланикът на България в Брюксел Мая Добрева, Посланикът на Белгия в София Франсоа Бонтан.\r\n*** \r\nОт 14.30 часа в Музикалния театър ще се проведе пресконференция по повод премиерата на операта от Асен Карастоянов „Българи от старо време“ и Пролетния оперетен бал.  \r\n*** \r\nОт 15.00 часа лидерът на БСП – София Калоян Паргов и народният представител от „БСП за България“ проф. Румен Гечев ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n*** \r\nОт 17.30 часа в Литературен клуб „Перото“ за шести път ще бъдат връчени ежегодните награди на името на известната телевизионна режисьорка и водеща, медийна анализаторка, публицистка и преводачка Васа Ганчева.\r\n*** \r\nОт 18.00 часа в Националния етнографски музей ще се открие изложбата „ТРЕПКА БЪЛГАРСКА“.\r\n*** \r\nОт 18.30 часа в Галерията за съвременно изкуство „УниКредит Студио” ще бъде открита изложбата „Ела при мен” на фотографа  Яна Лозева.\r\n*** \r\nОт 18.30 часа в зала 42 на НДК поетът–композитор Огнян Георгиев ще представи новата си поетична книга „Погледни ме, но… в очите“.\r\n*** \r\nОт 18.30 часа в Университетския театър на Нов български университет (бул. „Монтевидео“ №21) ще бъде представена премиерата на спектакъла „Плешивата певица“ от Йожен Йонеско. \r\n*** \r\nОт 18.30 часа в Галерията за съвременно изкуство „УниКредит Студио” ще бъде открита изложбата „Ела при мен” на фотографа  Яна Лозева. \r\n*** \r\nВ 19.00 часа в Националния дворец на културата ще бъде открита  фотоизложбата  „България - кино дестинация”. \r\n*** \r\nОт 19.00 часа в „Червената къща“ платформата за ново българско късометражно кино „Контраплан” ще представи анимация с уникална техника и още два филма с провокативно чувство за хумор. \r\n*** \r\nОт 19.30 часа в залата на Руския културно-информационен център ще се състои 10-ата церемония-концерт „Различни, но заедно“. \r\n*** \r\nОт 20.00 часа в звуковия храм Студио 1 на БНР ще се състои събитие на фестивала за нова и авангардна музика „Аларма Пънк Джаз“. \r\n*** \r\nОт 20.00 часа в зала 1 на НДК ще се проведе концерт „SYMPHONY – JAZZ“. \r\n*** \r\nОт 11.00 часа в залата на Академичния        съвет на Бургаския свободен университет ректорът проф. д.п.н. Галя Христозова ще даде пресконференция по повод стартирането на проект „Българският език в социалните медии“. \r\n*** \r\nОт 19.30 часа в Бургаския свободен университет в зала 208 ще бъде представена книгата „Предприемача“ на Пламен Попов. \r\n*** \r\nОт 19.30 часа в Кукления театър ще се състои премиера на спектакъла „СПИН кралици”.  \r\n*** \r\nОт 10.00 часа в Университетския медико-дентален център (Варна, бул. Цар. Освободител 84, ет. 5 ) проф. д-р Христина Групчева, ръководител на катедрата по очни и зрителни науки, ще проведе демонстративни очни процедури с модерна апаратура за бързо, контролирано, безболезнено лечение с минимални странични ефекти.\r\n*** \r\nОт 14.00 часа в Swiss-BelHotel Dimyat ще се състои среща на заинтересованите държави-членки на ЕС на тема: „Съвместно обучение за създаване и развитие на Национална платформа за борба с манипулирането на спортни състезания“ с участието на министър Красен Кралев.\r\n*** \r\nОт 14.00 часа в офиса на ГЕРБ на ул. „Георги Бенковски” №1 общинският съветник Антоанета Цветкова ще се срещне с граждани. \r\n*** \r\nОт 15.00 часа кръстовището на улиците „ Уилям Гладстон”  и „Селиолу”,  ще започне кампанията на ВОЛЯ по запълване на дупки по улиците в морската столица.\r\n*** \r\nОт 15.00 часа в зала на Център „Работа” към Дирекция „Бюро по труда” – Варна (гр. Варна, ул. „Бдин” №6), ще се проведе съвместна пресконференция на Директорите на Регионална дирекция за социално подпомагане - Варна и Дирекция „Регионална служба по заетостта” - Варна.\r\n*** \r\nОт 10.30 часа в ПМГ „Васил Друмев“ ще се проведе откриване на нова интерактивна зала.\r\n*** \r\nВ 11.00 ч. ще бъде направена първа копка на обновяването на градската среда в кв. \"Чолаковци\". \r\n*** \r\nОт 11.00 часа в зала 302 на Община Велико Търново  ще се проведе пресконференция за пролетния дял на кампанията „Движи се и победи“ – 2018.  \r\n*** \r\nОт 11.30 часа в сградата на Апелативен съд – Велико Търново административният ръководител и председател на съда Янко Янев ще представи годишния отчетен доклад за работата на съда и апелативния район през 2017 година.  \r\n*** \r\nОт 13.00 часа в ПМГ „Васил Друмев“ ще се проведе представяне на новата книга на проф. д-р Петко Ст. Петков „Книга за върховете „Свети Никола  и Шипка“. \r\n*** \r\nОт 17.30 часа в ИЗ „Рафаел Михайлов“ ще се проведе съвместен акордеонен концерт на ВТУ „Св. св. Кирил и Методий”, катедра “Музика” и НМА „Проф. Панчо Владигеров” – София, с преподаватели гл. ас. д-р Вася Мандикова-Иванова и доц. д-р Добромир Митев. Изпълнения на преподаватели и студенти. В програмата -  Моцарт, Золотарьов, В. Семенов, Пиацола, Ф. Анжелис, А. Фосен. \r\n*** \r\nОт 18.00 часа в зала 30 на Младежки дом ще се проведе концерт на пианистите с преподавател Росица Тарапанова. \r\n*** \r\nОт 19.30 часа в Клуб 7 ще се проведе  Представяне на документалния филм „Виолетови шампиони“. \r\n*** \r\nОт 17.00 часа в Общинската библиотека ще бъдат представени романите на Моника Атанасова /Лиса Мей/ - „Невъзможна връзка“ и „Опасен меден месец“.\r\n*** \r\nОт 18.00 часа в Държавния куклен театър „Дора Габе“ ще се състои премиерата на спектакъла „Пинокио“ по „Приключенията на Пинокио“ от Карло Колоди. \r\n*** \r\nОт 18.30 часа в Огледална зала „Нели Божкова“ ще се проведе концерт „Барок и пак барок“ на Български камерен оркестър-Добрич. \r\n*** \r\nОт 19.00 часа в концертната зала на Младежкия център ще се състои постановката „НЯМА да ИМА ПО-ДОБРИ от НАС“  на Театрален клуб „Гео Милев“ с ръководител Драгомил Георгиев. \r\n***\r\nОт 11.00 часа пред Войнишкия паметник ще се състои протестен митинг против дупките по пътищата в града.\r\n***\r\nОт 10.30 часа в кабинета на обществения посредник ще се проведе пресконференция.  \r\n*** \r\nОт 9.00 часа в зала 10 на Окръжен съд-Пловдив ще се гледа делото срещу Костадин П. и Надежда М., обвинени в даване и приемане на подкуп в размер на 3000 лв. \r\n*** \r\nОт 9.30 часа в зала 10 на 24 наказателен състав в Районен съд-Пловдив ще се гледа делото срещу кмета на община Карлово Емил Кабаиванов, който е обвинен в присвояване на чужди пари в големи размери – общо 26 984,68 лв.\r\n*** \r\nОт 10.00 часа в зала 1 на 4-ти наказателен състав на Районен съд-Пловдив ще се гледа делото срещу Кирил Р., който е обвинен в извършване на непристойни действия, грубо нарушаващи обществения ред и изразяващи явно неуважение към обществото. \r\n*** \r\nОт 11.00 до 13.00 часа в зала „Аула - доц. Георги Стоилов“ на пловдивския филиал на Техническия университет-София ще бъде открита дискусия на тема „Решения за подобрявана на пътната безопасност“, организирана от Института за пътна безопасност. \r\n*** \r\nОт 16.00 часа в офиса на ГЕРБ в район „Тракия“ в бл. 91 общинският съветник Иван Вичков ще приема граждани. \r\n*** \r\nОт 18.00 часа в Екомузей с аквариум (ул. „Етър“ №3) ще се проведе среща с разказвача Максим Минчев. \r\n*** \r\nОт 10.00 часа часа на площад „Хаджи Димитър“ Регионално управление на образованието – Сливен и Община Сливен организират Панорама на образованието – 2018.\r\n*** \r\nОт 8.00 часа до 16.00 часа в Кръвния център при МБАЛ „ Д-р Братан Шукеров” ПП ГЕРБ организира кръводарителска кампания. \r\n*** \r\nОт 10.00 часа в зала 247 в сградата на Общинска администрация-Смолян ще се проведе заключителна пресконференция по повод приключването на проект SmartImpact на Общината по програма УРБАКТ III. \r\n*** \r\nОт 11.00 часа в зала 2 на община Стара Загора  ще се проведе пресконференция по повод 25-ят Международен фестивал на ученическия франкофонски театър.\r\n*** \r\nОт 18.00 часа в РБ „Захарий Княжески“ ще се проведат Дни на планинското екстремно кино. \r\n*** \r\nОт 19.00 часа в Оперния театър ще се състои концерт на ученици от НУМСИ „Христина Морфова“.\r\n*** \r\nОт 11.00 часа в зала 28 на общинската администрация ще се проведе пресконференция на кмета д-р Дарин Димитров и председателя на Общинския съвет инж. Хатидже Алиева.\r\n*** \r\nВ 13.30 часа Районният съд в Харманли ще гледа делото срещу 21 афганистанци, обвинени за бунта в бежанския лагер през 2016 година.  \r\n*** \r\nОт 16.30 часа в залата на Младежки център Камерен оркестър Хасково ще проведе пресконференция.\r\n*** \r\nОт 9.00 в зала 304 на общината ще се състои заседание на Постоянната комисия „Младежки дейности и спорт”.\r\n*** \r\nОт 10.00 в зала 304 на общината ще се състои заседание на Постоянната комисия „Икономическа политика, общинска собственост и контрол по сделките с общинско имущество”.\r\n*** \r\nОт 10.00 часа в зала 203 на общината ще се проведе брифинг. \r\n*** \r\nОт 10.30 часа в зала 315 на общината ще се състои заседание на Постоянната комисия „Здравеопазване и социална политика“.\r\n*** \r\nОт 14.00 ч. в зала 203 на общината ще се състои заседание на Постоянната комисия „Европейски проекти, международно сътрудничество и взаимодействие с НПО”.\r\n*** \r\nОт 14.30 часа в Пресклуба на БТА в Шумен ще се състои пресконференция на Румен Петков и на областното ръководство на ПП АБВ – Шумен.\r\n*** \r\nОт 14.30 часа в зала 203 на общината ще се състои заседание на Постоянната комисия „Правна и опазване на обществения ред“.\r\n*** \r\nОт 16.00 часа в зала „Проф. Венета Вичева“ на общината ще се състои откриване на Шестата Национална конференция „Пътуване към България“.\r\n*** \r\nОт 9.00 часа на Градския стадион ще се проведе Първият турнир за Купата на Асоциацията на българските футболисти от Ямбол.", "date": "2018.04.24", "title": "Предстоящи събития в страната за 24 април (Агенция „Фокус“)"}
{"url": "http://www.focus-news.net/news/2018/04/24/2514319/afp-emanyuel-makron-pristigna-v-beliya-dom.html", "text": "Президентът на Франция Еманюел Макрон пристигна в Белия дом за началото на своята държавна визита, по време на която се очаква да се фокусира върху ядрената сделка с Иран и трансатлантическите търговски връзки между САЩ и Европа, съобщава AFP.\r\nПрезидентът на САЩ Доналд Тръмп и жена му Мелания Тръмп посрещнаха Еманюел Макрон и жена му Бриджит Макрон на входа на Белия дом.  Йонислав Дочев", "date": "2018.04.24", "title": "AFP: Еманюел Макрон пристигна в Белия дом"}
{"url": "http://www.focus-news.net/news/2018/04/24/2514320/tass-dmitriy-medvedev-obsadi-situatsiyata-v-armeniya-s-vremenniya-premier-na-stranata.html", "text": "Ситуацията в Армения беше основната тема в разговора между министър-председателя на Русия Дмитрий Медведев и новия временен министър-председател на Армения Карен Карапетян, заявиха от пресслужбата на руското правителство, цитирани от ТАСС.\r\n„Двамата премиери обсъждаха въпросите на руско-арменските отношения и развитието в Армения“, заявиха от пресслужбата. „Медведев изрази подкрепа за арменския народ и отбеляза важността от полагане на усилия за овладяване на ситуацията и вкарването ѝ в рамките на закона и конституцията.“\r\nДвете страни също обсъдиха и въпросите относно сътрудничеството в Евразийския икономически съюз. Йонислав Дочев", "date": "2018.04.24", "title": "ТАСС: Дмитрий Медведев обсъди ситуацията в Армения с временния премиер на страната"}
{"url": "http://www.focus-news.net/news/2018/04/24/2514324/the-globe-and-mail-kmetat-na-toronto-poiska-ot-biznesite-v-regiona-na-atakata-da-zatvoryat-za-denya.html", "text": "Кметът на Торонто Джон Тори е помолил бизнесите в региона на атаката да не работят за остатъка от деня, пише The Globe and Mail.\r\nТой е заявил, че ще има „големи смущения“ в идващите дни за разследването на полицията. Йонислав Дочев", "date": "2018.04.24", "title": "The Globe and Mail: Кметът на Торонто поиска от бизнесите в региона на атаката да затворят за деня"}
{"url": "http://www.focus-news.net/news/2018/04/24/2514317/reuters-9-sa-ubitite-i-16-ranenite-sled-atakata-v-toronto.html", "text": "9 са убитите и 16 ранените след атаката с бял ван в Торонто, съобщиха от полицията, предава Reuters.\r\nШефът на полицията в Торонто Петер Юен обяви бройката и заяви, че извършителят е задържан.\r\nВсе още не е сигурно дали инцидентът е умишлен акт от извършителя или инцидент предизвикан от сериозния трафик в района. Йонислав Дочев", "date": "2018.04.24", "title": "Reuters: 9 са убитите и 16 ранените след атаката в Торонто"}
{"url": "http://www.focus-news.net/news/2018/04/24/2514321/the-new-york-times-deystviyata-na-shofyora-na-kamiona-ot-toronto-izglezhdat-umishleni.html", "text": "Фил Гуркси, който е работил за разузнаването на Канада в продължение на 14 години, заяви че действията на шофьора на камиона, който се вряза в пешеходци в Торонто, изглеждат умишлени, въпреки че полицията все още не е установила мотив за тях, съобщава The New York Times.\r\n„Това, което знаем е, че действието е умишлено – това не е инцидент“, заяви Гуркси.\r\nВъв видео, разпространено от “The Toronto Star” се вижда как шофьорът се конфронтира с полицията и приканва да бъде „убит“ докато те се опитват да го арестуват. Шофьорът е имал и оръжие в този момент. Йонислав Дочев", "date": "2018.04.24", "title": "The New York Times: Действията на шофьора на камиона от Торонто изглеждат умишлени"}
{"url": "http://www.focus-news.net/news/2018/04/24/2514325/deutsche-welle-dzhastin-tryudo-reagira-na-atakata-v-toronto.html", "text": "След атаката с камион в канадския град Торонто, премиерът на Канада Джъстин Трюдо и премиерът на щата Онтарио Катлийн Уин реагираха на атентата, съобщава Deutsche Welle.\r\nПремиерът на Канада Джъстин Трюдо направи кратко изявление, заявявайки: „Току що разбрах за ситуацията в Торонто. Сърцата ни са с всеки, който е засегнат. Разбира се, ще имаме какво повече да разберем и да кажем в следващите часове.“\r\nПремиерът на Онтарио Катлийн Уин заяви, че провинциалната, федералната и градската полиция работят заедно, за да разследват какво се е случило. Говорейки с репортери, тя заяви че никакъв мотив не е установен все още. „Мисля, че всички сме обезпокоени и притеснени от ситуация като сегашната. Не мисля, че е възможно да не сме. Ужасяващо е“, заяви още тя. Йонислав Дочев", "date": "2018.04.24", "title": "Deutsche Welle: Джъстин Трюдо реагира на атаката в Торонто"}
{"url": "http://www.focus-news.net/news/2018/04/24/2514326/hayko-maas-shokirani-sme-ot-uzhasyavashtata-ataka-v-toronto.html", "text": "Външният министър на Германия Хайко Маас заяви, че е „шокиран от ужасяващата атака в Торонто“ в пост в социалната мрежа „Туитър“.\r\n„Шокирани сме от ужасяващата атака в Торонто. Изпращам своите мисли на канадския народ, жертвите и техните семейства.“\r\nХайко Маас се намира в Торонто като част от делегацията на Германия на срещата на Г7 в канадския град. Йонислав Дочев", "date": "2018.04.24", "title": "Хайко Маас: Шокирани сме от ужасяващата атака в Торонто"}
{"url": "http://www.focus-news.net/news/2018/04/24/2514323/teroristichni-intsidenti-i-ataki-v-kanada-spravka-agentsiya-fokus.html", "text": "Деветима души загинаха, а 16 други бяха ранени в Торонто, след като ван се вряза в група хора на голяма пресечка в северните предградия на канадския град.\r\nПървоначално органите на реда съобщиха, че между „осем и 10 души“ са ранени при удара, но по-късно признаха, че все още не е ясно какъв е броят на пострадалите. Инцидентът се случи в северната част на града, на около 30 километра от центъра, където в понеделник се събраха външните министри на страните от Г-7. Полицията поясни, че инцидентът се е случил в 13:27 часа местно време (19:27 часа българско), но не уточни дали е бил предизвикан умишлено или е злополука. Водачът на превозното средство бе арестуван, а разследването на случая продължава.Агенция \"Фокус\" представя кратка справка за терористични инциденти и атаки на територията на Канада през последните години: 1 октомври 2017 г., Едмънтън: \r\nПолицията в канадския град Едмънтън обяви за терористични актове два отделни инцидента в града - нападение с кола и нож срещу полицай, и прегазване на четирима пешеходци от бързо движещ се микробус. По случая бе задържан 30-годишен жител на Едмънтън, който е действал сам. В превозното средство, ударило полицая, е намерено знаме на джихадистката групировка \"Ислямска държава\".\r\nПървата от двете атаки е извършена в близост до стадион, където в същото време се играе среща от канадската футболна лига. По данни на полицията бял \"Шевролет Малибу\" се е врязал в барикада и е блъснал полицай. След удара шофьорът слиза от автомобила, пробожда с нож полицейския служител и бяга от местопрестъплението. 3 юни 2017 г., Торонто: \r\n32-годишна жена атакува няколко души в магазин за гуми в района на Торонто. Нападението е извършено с нож, който жената крие под дрехите си. Месец по-късно срещу нея са повдигнати обвинения в тероризъм, включително за опит за убийство в полза на или в резултат на сътрудничество с терористична групировка.29 януари 2017 г ., Квебек: \r\nШестима мъже са убити, а няколко други са ранени след стрелба в джамия в Квебек. Нападателят е 27-годишния Александър Бисонет, срещу когото е иницииран наказателен процес. Изправен е пред наказание за шест убийства от първа степен и пет обвинения в опит за убийство, използвайки огнестрелно оръжие. Министър-председателят на Канада Джъстин Трюдо и премиерът на Квебек Филип Куилард определиха случая като терористична атака.10 август 2016 г. Стратхой:\r\nПолицията стреля и убива заподозрян в тероризъм Аарон Драйвър в Стратхой, Онтарио, след като е заснел видео, което предполага, че планира да взриви самоделна бомба в сутрешния или следобедния час пик. Драйвър задейства взривно устройство в таксиметров автомобил, преди полицията да стреля срещу него. 22 октомври 2014 г., Отава:\r\nПолицията, охраняваща Парламентарния хълм в канадската столица Квебек стреля и ликвидира Майкъл Зехаф-Бибю, след като нападателят убива канадски войник пред военния мемориал и нахлува в сградата на парламента.20 октомври 2014 г., Квебек:\r\nПравоохранителните органи стрелят и убиват Мартин Кутюр-Руло, заплашил с нож офицер от полицията. В същия ден на паркинг в Квебек 25-годишният ислямист извършва нападение срещу двама канадски военни, след което напуска местопрестъплението. При опита си за бягство той катастрофира и е застрелян при последвалия сблъсък с полицията. Единият от ранените военни загива от получените наранявания. \r\nТереза ГЕРОВА", "date": "2018.04.24", "title": "Терористични инциденти и атаки в Канада (Справка Агенция \"Фокус\")"}
{"url": "http://www.focus-news.net/news/2018/04/24/2514327/kmetat-na-toronto-dzhon-tori-tryabva-da-pokazhem-na-sveta-che-toronto-e-grad-koyto-ne-se-strahuva.html", "text": "Кметът на Торонто Джон Тори заяви, че градът „трябва да покаже на света, че няма да се страхува и няма да се откаже от ценностите си и начина си на живот“, в пост в социалната мрежа „Туитър“.\r\n„Сърцето ми е със семействата и близките на тези девет загинали души и 16 ранени в днешната страхлива и непонятна атака в Торонто.\r\nОкуражавам жителите на Торонто да се съберат в подкрепа на жертвите на тази трагедия и на тези, които работят за нашата сигурност – в частност с помощ към полицията като предоставите информация. Моля всички да изчакат резултатите от полицейското разследване и да подминават спекулациите. Вместо това трябва да покажем на света, че Торонто е град, който не се страхува и няма да се откаже от ценностите си и начина си на живот.“ Йонислав Дочев", "date": "2018.04.24", "title": "Кметът на Торонто, Джон Тори: Трябва да покажем на света че Торонто е град който не се страхува"}
{"url": "http://www.focus-news.net/news/2018/04/24/2514334/xinhua-pone-18-dushi-zaginaha-ot-pozhar-v-salon-za-karaoke-v-kitay.html", "text": "Пожар, който изпепели салон за караоке уби 18 души и рани още пет в ранния вторник, 24 април, заявиха от местната полиция, цитирани от държавната агенция Xinhua.\r\nИнцидентът се е случил в град Цинюан, южната китайска провинция Гуанджоу. Йонислав Дочев", "date": "2018.04.24", "title": "Xinhua: Поне 18 души загинаха от пожар в салон за караоке в Китай"}
{"url": "http://www.focus-news.net/news/2018/04/24/2514336/zdravnoto-ministerstvo-raboti-po-iskaniyata-na-protestirashtite-sluzhiteli-na-rzi-i-na-obshtopraktikuvashtite-lekari-obzor.html", "text": "Общопрактикуващи лекари протестираха пред НДК, докато в сградата се провеждаше Неформалното заседание на Съвета на европейските министри на здравеопазването. Исканията им са отпадането на отчетите с описите на касовите бележки, както и всички освободени от потребителска такса да я заплащат в пълен размер, а сумите да им бъдат възстановявани от съответните институции. Лекарите са на мнение, че потребителската такса трябва да е 1% от минималната заплата. Според тях трябва да отпадне и 24-часовото им разположение на пациентите. Здравният министър Кирил Ананиев заяви, че диалогът между министерството и лекарите трябва да продължи, а не да се разбират чрез протестни декларации. Министерството е запознато с исканията им и вече се работи по тях. Полагат се усилия за улесняване на работата и за намаляване на административната тежест. Кирил Ананиев не скри, че е бил неприятно изненадан от деня, който лекарите са избрали, за да недоволстват. По думите му се работи за отпадането на 24-часовото разположение на общопрактикуващите лекари. В процес е създаването на организация на териториален принцип, която ще даде възможност пациентите да бъдат приемани и преглеждани.\r\nПротестираха и служители на Регионалните здравни инспекции в страната заради ниските си заплати. Те настояват за бърза промяна на Наредбата за заплатите на държавните служители в сектора. Според тях действащата в момента ограничава реалното повишаване на трудовите им възнаграждения. Зам.-министърът на здравеопазването д-р Бойко Пенков изтъкна, че бюджетът на РЗИ за персонал е увеличен от 25 на 30 млн. лева. Така предвидените средства, които трябва да бъдат усвоени за увеличение на възнагражденията са с 1/6 повече. Зам.-министърът се срещна лично с протестиращите и ги увери, че ще получат полагащото им се. На този етап обаче служителите не могат да получат 18% увеличение, защото то е обвързано с атестационната оценка. На много места оценката не позволява увеличението да надхвърли 10%. Поради тази причина министерството обмисля работещите в РЗИ да получат полагащото им се под формата на допълнително материално стимулиране. Заради притесненията на служителите спешно ще се анализират заплатите, атестационните оценки и вътрешните правила за формиране на трудовото възнаграждение във всяко РЗИ. Министерството ще се стреми не ръководните кадри, а работещите на терен да получават най-голямо допълнително материално стимулиране. Анализът ще покаже и основателно ли е притеснението на служителите на РЗИ, че на места има свръх голяма концентрация на ръководен състав, за сметка на оперативен персонал. \r\nБиляна ИВАНОВА", "date": "2018.04.24", "title": "Здравното министерство работи по исканията на протестиращите служители на РЗИ и на общопрактикуващите лекари (ОБЗОР)"}
{"url": "http://www.focus-news.net/news/2018/04/24/2514329/ochevidets-na-atakata-v-toronto-tozi-chovek-deystvashe-umishleno.html", "text": "Очевидец представил себе си с името Али е заявил, че е видял как камионът и шофьорът се целят в хора, предава Reuters.\r\n„Този човек действаше умишлено, той убиваш всички“, заяви мъжът. „Той продължаваше и продължаваше. Хората биваха удряни, един след друг.“\r\nТой допълни още, че няколко от жертвите са били по-възрастни хора и че в един момент е видял детска количка да лети във въздуха. Йонислав Дочев", "date": "2018.04.24", "title": "Очевидец на атаката в Торонто: Този човек действаше умишлено"}
{"url": "http://www.focus-news.net/news/2018/04/24/2514331/diego-dematos-ochevidets-v-toronto-beshe-kato-stsena-ot-voenna-zona.html", "text": "Диего ДеМатос заяви пред репортер на CNN, че е отбил с колата си, за да помогне на човек, който е бил ударен от шофьора на камиона, съобщава CNN.\r\n„Беше като сцена от военна зона“, заяви той. „Имаше кофи за боклук навсякъде, разбити автобусни спирки и счупени пощенски кутии на земята. Беше просто ужасяваща сцена. Беше наистина, наистина ужасно.“ Йонислав Дочев", "date": "2018.04.24", "title": "Диего ДеМатос, очевидец в Торонто: Беше като сцена от военна зона"}
{"url": "http://www.focus-news.net/news/2018/04/24/2514339/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Министърът на външните работи на Великобритания Борис Джонсън заяви, че страните от Г-7 ще създадат специална група, която ще се занимава с наблюдаване на поведението на Русия. Съответното изказване първият дипломат на Лондон направи в рамките на срещата на върха на „групата на седемте“, която се провежда в канадския град Торонто, отбелязва руският вестник „Коммерсант“.\r\n„Говорихме много за Русия и решихме да направим едно нещо. Каним се да създадем специална група Г-7, която ще следи за поведението на Русия“, разкри Джонсън. Съгласно думите му, в полезрението на групата ще влиза дейността на Русия в киберпространството, разпространяването на дезинформация, а също и „възможните опити за убийства“. Същевременно британският външен министър напомни, че 28-те страни от Европейския съюз подкрепиха Лондон след отравянето на бившия офицер на Главното разузнавателно управление (ГРУ)Сергей Скрипал и дъщеря му Юлия, което се случи в началото на март в Солзбъри.\r\n*** След встъпването си в длъжност на 7 май държавният глава на Руската федерация Владимир Путин ще ще приеме безпрецедентно решение, пише вестник „Московский комсомолец“.\r\nИзточници на Bloomberg разкриват, че лидерът на Кремъл ще подпише указ, съдържащ план за икономическото развитие на Русия за следващите шест години. Предполага се, че той ще бъде представен като план за подобряването на качеството на живот на руснаците. А ако става въпрос за конкретика, то се съобщава на увеличение на разходите за развиването на инфраструктурата, образованието и здравеопазването. \r\nСумата, която се споменава, е 10 трлн. рубли. Уточнява се обаче, че точният й размер, както и източниците на финансиране на допълнителните разходи няма да бъдат обявени публично. От редакцията подчертават, че парите може да бъдат осигурени чрез намаляване на разходите в други сектори – напромер за отбраната, или чрез увеличаване на данъците.\r\n*** Туроператорите в Русия виждат спад в пътуванията на руски туристи към Великобритания и САЩ, след като държавите продължават да са в дипломатическа война, заради отравянето на бившия руски агент Сергей Скрипал и обвиненията за намеса в изборите, пише руското издание The Moscow Times.\r\nРуските туристи изпитват значителни забавяния в получаването на визи за САЩ през последната година, заради съкращаването на персонала на американското посолство, както и наскорошното закриване консулството на САЩ в Санкт Петербург. \r\n„Намаляване на потока от руски туристи в САЩ се очаква точно заради трудностите с получаването на визи“, заяви Мая Ломидзе, изпълнителен директор на Асоциацията на туристическите оператори в Русия, по време на конференция в понеделник.\r\nВъв Великобритания цифрата на туристите намалява с 10 процента, най-вече заради намаляващата популярност на образователните програми, добави Ломидзе.\r\nВизовата политика на Великобритания, обаче, „не се е променила“, уточни тя. „Не виждам никакви ограничения или допълнителни изисквания за придобиване на британски визи.“\r\nМая Ломидзе допълни, че руските туристи пътуват до съседните страни включително Казахстан, Армения, Беларус и Грузия, за да придобият американска виза и да избегнат дългото време за чакане. Руските граждани могат да подадат кандидатура за виза и във всяка държава от Европейския съюз, обясни тя.", "date": "2018.04.24", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/04/24/2514338/the-moscow-times-po-malko-ruski-turisti-patuvat-kam-sasht-i-velikobritaniya.html", "text": "Туроператорите в Русия виждат спад в пътуванията на руски туристи към Великобритания и САЩ, след като държавите продължават да са в дипломатическа война, заради отравянето на бившия руски агент Сергей Скрипал и обвиненията за намеса в изборите, пише руското издание The Moscow Times.\r\nРуските туристи изпитват значителни забавяния в получаването на визи за САЩ през последната година, заради съкращаването на персонала на американското посолство, както и наскорошното закриване консулството на САЩ в Санкт Петербург. \r\n„Намаляване на потока от руски туристи в САЩ се очаква точно заради трудностите с получаването на визи“, заяви Мая Ломидзе, изпълнителен директор на Асоциацията на туристическите оператори в Русия, по време на конференция в понеделник.\r\nВъв Великобритания цифрата на туристите намалява с 10 процента, най-вече заради намаляващата популярност на образователните програми, добави Ломидзе.\r\nВизовата политика на Великобритания, обаче, „не се е променила“, уточни тя. „Не виждам никакви ограничения или допълнителни изисквания за придобиване на британски визи.“\r\nМая Ломидзе допълни, че руските туристи пътуват до съседните страни включително Казахстан, Армения, Беларус и Грузия, за да придобият американска виза и да избегнат дългото време за чакане. Руските граждани могат да подадат кандидатура за виза и във всяка държава от Европейския съюз, обясни тя. Йонислав Дочев", "date": "2018.04.24", "title": "The Moscow Times: По-малко руски туристи пътуват към САЩ и Великобритания"}
{"url": "http://www.focus-news.net/news/2018/04/24/2514340/sport-levante-pobedi-atletik-bilbao-s-31-kato-gost.html", "text": "Леванте постигна победа над Атлетик Билбао с 1:3 като гост в двубой от 34-ия кръг на испанската Примера дивисион. След този мач Леванте запазва 17-тото си място и събра 37 точки, с което увеличи сериозно шансовете си за оцеляване, след като води с 9 точки пред 18-ия в класирането Депортиво Ла Коруня 4 кръга преди края. Атлетик Билбао остава 14-ти с 40 точки.", "date": "2018.04.24", "title": "Спорт: Леванте победи Атлетик Билбао с 3:1 като гост"}
{"url": "http://www.focus-news.net/news/2018/04/24/2514332/afp-zhertvite-ot-atakata-s-kamion-v-toronto-stanaha-10.html", "text": "Още един от ранените в атаката с камион в Торонто е загинал, съобщава AFP.\r\nТака общата бройка на загиналите достигна 10, а официално потвърдените ранени са 15 за момента.\r\nСамоличността на атентатора беше идентифицирана – Алек Минасян. Йонислав Дочев", "date": "2018.04.24", "title": "AFP: Жертвите от атаката с камион в Торонто станаха 10"}
{"url": "http://www.focus-news.net/news/2018/04/24/2514328/cnn-shofyorat-na-kamiona-ot-toronto-e-identifitsiran.html", "text": "Официален представител на САЩ потвърди, че шофьорът който се атакува пешеходци с камион в Торонто е бил идентифициран като Алек Минасян, съобщава CNN.\r\nМинасян е в ареста, съобщават източниците.\r\nПредставителят на САЩ е заявил пред CNN, че мотивът още не е изяснен.  Йонислав Дочев", "date": "2018.04.24", "title": "CNN: Шофьорът на камиона от Торонто е идентифициран"}
{"url": "http://www.focus-news.net/news/2018/04/24/2514342/mosv-uveri-che-nyama-kritichno-zapalneni-yazoviri-obzor.html", "text": "Министърът на околната среда и водите Нено Димов увери, че към момента не може да се говори за критично запълнени язовири. Министърът посочи, че се предприемат мерки за всички значими язовири и обясни, че се правят предписания за нивата, които трябва да имат язовирите в съответните моменти в годината. Министър Нено Димов съобщи това на инспекция на язовир „Искър“ заедно със столичния кмет Йорданка Фандъкова. Той уточни, че около 14% от язовира е свободен и се очаква малко под 80 млн. кубика да влязат в него.  Министър Нено Димов увери, че коритото на река Искър е изчистено и не се очакват притеснения.  От своя страна столичният кмет Йорданка Фандъкова обяви, че от 23 април 2018 г. е започнало контролираното изпускане на водни количества от язовир „Искър“. Тя уточни, че водната операция ще продължи една седмица и коментира, че към момента се изпускат 15 кубика на секунда, а язовирът има възможност за поемане на около 30. Фандъкова увери, че  изпускането на водните количества и нивата на река Искър се наблюдават денонощно и хората в района не трябва да се притесняват. Тя коментира, че процедурата се прави по предписание на МОСВ с цел превенция, превантивно освобождаване на обеми във връзка със сезона. Йорданка Фандъкова заяви, че за нея най-важна задача е превенцията и именно затова се предприема почистване на речни корита на територията на цялата Столична община. Столичният кмет отчете, че през изминалата година са почистени 120 км речни корита, а през настоящата година се предвижда да бъдат почистени 85 км. \r\nДеница КИТАНОВА", "date": "2018.04.24", "title": "МОСВ увери, че няма критично запълнени язовири (ОБЗОР)"}
{"url": "http://www.focus-news.net/news/2018/04/24/2514343/pregled-na-mezhdunarodnite-novini-do-6-chasa-agentsiya-fokus.html", "text": "Камион се вряза в група пешеходци в центъра на Торонто, в резултат на което загинаха 10 души и още 15 са ранени, съобщи полицията в икономическата столица на Канада.\r\nВ съобщение в социалната мрежа „Туитър“ правоохранителните органи поясняват, че инцидентът се е случил в 13:27 часа местно време (19:27 часа българско), но не уточняват дали е бил предизвикан умишлено или е злополука.\r\n*** Официален представител на САЩ потвърди, че шофьорът който се атакува пешеходци с камион в Торонто е бил идентифициран като Алек Минасян, съобщава.\r\nМинасян е в ареста, съобщават източниците.\r\nПредставителят на САЩ е заявил пред CNN, че мотивът още не е изяснен.\r\n*** Полицията в Торонто обяви, че убийствата с камион на извършителя Алек Минасян изглеждат преднамерени и съзнателни.\r\nЗасега все още няма сигурно потвърждение за мотивите на извършителя.\r\n*** Министърът на обществената сигурност и извънредната готовност на Канада Ралф Гудейл, обяви в свой пост в социалната мрежа „Туитър“, че атаката в Торонто няма изглед да е била свързана с националната сигурност, по този начин намеквайки че не е атака към срещата на държавите от Г7, която се провежда на 30 км от мястото на инцидента.\r\n„След като разговарях с висши служители по сигурността – базирано на информацията към момента – изглежда, че ужасното събитие в Торонто днес НЯМА връзка с Националната сигурност“, обяви Гудейл.\r\nОт полицията обявиха, че действията на шофьора изглеждат преднамерени.\r\n*** Външните министри на Гърция и Македония ще се срещнат през тази седмица под покровителството на ООН в нов опит за разрешаване на спора с името, което е пречка пред опитите за присъединяване на Македония към НАТО и Европейския съюз, заяви говорителят на ООН Стефан Дужарик пред репортери в понеделник.\r\n„Искам да насоча вниманието ви към среща, която ще се състои във Виена тази сряда (25 април). Личният пратеник на генералният секретар Матю Нимиц ще се срещне министъра на външните работи на Гърция Никос Коциас и министъра на външните работи на Македония Никола Димитров, в офиса на ООН във Виена“, заяви Дужарик.\r\nУсилието за напредъка на потенциалното присъединяване към НАТО на Македония преди срещата на върха на Алианса, насрочена за 11 и 12 юли в Брюксел, получи импулс след промяната на властта със смяната на управляващата партия ВМРО-ДПМНЕ с коалиция между Социалдемократическия съюз на Македония (СДСМ) на премиера Зоран Заев и партии на албанското малцинство през 2017 г.\r\nДужарик заяви, че подпомогнатата от ООН среща във Виена е част от продължаващите усилия на организацията за помощ в намирането на взаимно приемливо решение между Македония и Гърция в спора за името.\r\n*** Посланиците на 28-те държави-членки на Европейския съюз, включително Испания, одобриха проектодекларация за срещата на високо равнище между ЕС и Западните Балкани, която ще се проведе в София през месец май.. \r\n„Проектодекларацията бе одобрена също от посланика на Испания в ЕС“, заяви за агенцията източник в българското председателство на Съвета на ЕС.\r\n*** Президентът на Франция Еманюел Макрон пристигна в САЩ за тридневна държавна визита, разглеждана като тест на отношенията му с лидера на Белия дом Доналд Тръмп. В дневния ред на програмата на посещението му са включени двустранните отношения между Вашингтон и Париж и споразумението за ядрената програма на Иран.\r\nМакрон пристигна на военновъздушната база „Андрюс“ край Вашингтон в 13:00 часа местно време. Първите официални разговори с президента на САЩ ще се проведат във вторник. В сряда френският президент ще говори на заседание на Конгреса.\r\n***", "date": "2018.04.24", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/04/24/2514346/predstoyashti-sabitiya-v-stranata-za-24-april-agentsiya-fokus.html", "text": "*** \r\nОт 13.30 часа в сградата на Министерския съвет Националният съвет за тристранно сътрудничество ще проведе заседание.\r\n*** \r\nОт 9.30 часа в залата на Съюза на юристите в България на ул. \"Пиротска\" № 7 ще се състои международна конференция на тема: „Европейският идентификатор за съдебна практика (ECLI) и въвеждането на отворени стандарти за правни документи в Европа“. На откриването ще присъства министърът на правосъдието Цецка Цачева. \r\n*** \r\nОт 10.00 часа министърът на образованието и науката Красимир Вълчев ще присъства на откриването на новия корпус по природни науки „Еврика“ в 51 СУ „Елисавета Багряна“. В 16.00 часа  министър Вълчев ще открие Център по природо-математически науки „Акад. Георги Наджаков“ в 18 СУ „Уилям Гладстон“.\r\n*** \r\nОт 9.30 часа в конферентната зала на Дома на Европа (ул. Г. С. Раковски“ 124) ще бъде открита Международна конференция „Документите на комунистическите тайни служби – реалност, образование и памет“.\r\n*** \r\nОт 9.30 часа в Големия салон на Българска академия на науките (ул. „15 ноември” №1) ще се проведе международна конференция „Biodiver-City: Подобряване на биоразнообразието и екосистемните услуги в градска среда за по-устойчиви градове“. \r\n*** \r\nОт 10.00 часа в сградата на Френския институт в София, пл. „Славейков“ №3, зала „Славейков“, ще се проведе втория семинар, част от конкурс „ЕКООБЩИНА“ на тема „Устойчиво управление на битовите отпадъци – от разделното събиране до икономическото и енергийното им оползотворяване”. Гост на събитието ще бъде Николай Кънчев, зам.-министър на околната среда и водите.\r\n*** \r\nОт 10.00 часа в Аула „Раковски” на Военна академия „Г. С. Раковски” ще се проведе Ден за високопоставени гости и медии на Международното компютърно подпомагано учение „ВИКИНГ 18”.\r\n*** \r\nОт 10.00 часа в зала „Триадица 1“ на Гранд Хотел София ще се проведе пресконференция на Сдружението на производителите на електродомакински уреди СЕСЕД България за представяне на актуални данни и тенденции в развитието на сектора на домакинските електроуреди. \r\n*** \r\nОт 10.00 часа ХИПОЛЕНД – националната верига хипермаркети за детски и бебешки стоки, съвместно с Българския Червен кръст, ще дари на  Клиниката по детска анестезиология и реанимация  на УМБАЛСМ „Н.И.Пирогов“ Мултипараметричен монитор за неинвазивно изследване на параметри  Radical 7, произведен  от американската фирма Masimo Corporation.\r\n*** \r\nОт 11.00 часа в зала „Изток“ на Народното събрание ще се проведе изслушване на кандидати за обновяване на Комисията за енергийно и водно регулиране.\r\n*** \r\nОт 11.00 часа на пл. \"Александър Батенберг\" синдикалните организации на КНСБ от Мини \"Марица Изток\" ще се включат в миньорския протест. В 12 часа миньорите ще протестират пред министерство на енергетиката.\r\n*** \r\nОт 11.00 часа участниците в щафетния супермаратон \"Един ден на Витоша\" ще дадат пресконференция на Екостационар \"Бели брези\" на Витоша. \r\n*** \r\nОт 11.00 часа в Пресклуб „България“ на Националния стадион „Васил Лески“ ще се състои пресконференция на българските федерации по бейзбол и по софтбол. \r\n*** \r\nОт 11.00 часа в Betahaus coworking space ще бъдат представени резултатите от първото по рода си социологическо проучване на Асоциацията на архитектите в България за професията на архитекта. \r\n*** \r\nОт 11.00 часа в заседателната зала на Националния археологически институт с музей при БАН ще се проведе пресконференция по повод откриването на изложбата „Спортът в антична Тракия“.  Официалното откриване на изложбата ще се състои на от 18.00 ч. в Централна зала на музея.\r\n*** \r\nОт 11.00 часа в зала „Ню Йорк Сити“ на Capital Fort (бул. „Цариградско шосе“ №90) ще бъде представено голямото проучване на групата BNP Paribas Personal Finance – “Observatoire” на тема „Милениумите и магазините – раздялата е далече“. \r\n*** \r\nОт 11.00 часа в Заседателната зала на НАИМ  на пл. Атанас Буров № 1 ще се проведе пресконференция по повод откриването на изложбата\r\n„Спортът в антична Тракия“.\r\n*** \r\nОт 12.00 часа в зала №48 на Националната музикална академия ще се проведе дискусия по проблемите на музикалното образование в България.\r\n*** \r\nОт 13.30 часа в зала „Запад“ на Народното събрание ще се проведе изслушване на кандидатите за длъжността заместник-председател и членове на Комисията за противодействие на корупцията и за отнемане на незаконно придобитото имущество.\r\n*** \r\nОт 14.00 часа в резиденция „Бояна“ в зала „Триадица“ ще се проведе Европейската конференция “Професионалното образование и обучение - предпочитан избор”. В нея ще участват представители на ЕК, учители, ученици и представители на бизнеса.\r\n*** \r\nОт 14.00 часа в Българската търговско-промишлена палата (БТПП), ул. Искър 9, БТПП ще бъде домакин заедно с Европейския център за икономическа, академична и културна дипломация – CIDIC /Белгия/ на двустранен икономически форум. Във форума ще участват зам.-министърът на икономиката на България Лъчезар Борисов, Посланикът на България в Брюксел Мая Добрева, Посланикът на Белгия в София Франсоа Бонтан.\r\n*** \r\nОт 14.30 часа в Музикалния театър ще се проведе пресконференция по повод премиерата на операта от Асен Карастоянов „Българи от старо време“ и Пролетния оперетен бал.  \r\n*** \r\nОт 15.00 часа лидерът на БСП – София Калоян Паргов и народният представител от „БСП за България“ проф. Румен Гечев ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n*** \r\nОт 17.30 часа в Литературен клуб „Перото“ за шести път ще бъдат връчени ежегодните награди на името на известната телевизионна режисьорка и водеща, медийна анализаторка, публицистка и преводачка Васа Ганчева.\r\n*** \r\nОт 18.00 часа в Националния етнографски музей ще се открие изложбата „ТРЕПКА БЪЛГАРСКА“.\r\n*** \r\nОт 18.30 часа в Галерията за съвременно изкуство „УниКредит Студио” ще бъде открита изложбата „Ела при мен” на фотографа  Яна Лозева.\r\n*** \r\nОт 18.30 часа в зала 42 на НДК поетът–композитор Огнян Георгиев ще представи новата си поетична книга „Погледни ме, но… в очите“.\r\n*** \r\nОт 18.30 часа в Университетския театър на Нов български университет (бул. „Монтевидео“ №21) ще бъде представена премиерата на спектакъла „Плешивата певица“ от Йожен Йонеско. \r\n*** \r\nОт 18.30 часа в Галерията за съвременно изкуство „УниКредит Студио” ще бъде открита изложбата „Ела при мен” на фотографа  Яна Лозева. \r\n*** \r\nВ 19.00 часа в Националния дворец на културата ще бъде открита  фотоизложбата  „България - кино дестинация”. \r\n*** \r\nОт 19.00 часа в „Червената къща“ платформата за ново българско късометражно кино „Контраплан” ще представи анимация с уникална техника и още два филма с провокативно чувство за хумор. \r\n*** \r\nОт 19.30 часа в залата на Руския културно-информационен център ще се състои 10-ата церемония-концерт „Различни, но заедно“. \r\n*** \r\nОт 20.00 часа в звуковия храм Студио 1 на БНР ще се състои събитие на фестивала за нова и авангардна музика „Аларма Пънк Джаз“. \r\n*** \r\nОт 20.00 часа в зала 1 на НДК ще се проведе концерт „SYMPHONY – JAZZ“. \r\n*** \r\nОт 11.00 часа в залата на Академичния\t съвет на Бургаския свободен университет ректорът проф. д.п.н. Галя Христозова ще даде пресконференция по повод стартирането на проект „Българският език в социалните медии“. \r\n*** \r\nОт 19.30 часа в Бургаския свободен университет в зала 208 ще бъде представена книгата „Предприемача“ на Пламен Попов. \r\n*** \r\nОт 19.30 часа в Кукления театър ще се състои премиера на спектакъла „СПИН кралици”.  \r\n*** \r\nОт 10.00 часа в Университетския медико-дентален център (Варна, бул. Цар. Освободител 84, ет. 5 ) проф. д-р Христина Групчева, ръководител на катедрата по очни и зрителни науки, ще проведе демонстративни очни процедури с модерна апаратура за бързо, контролирано, безболезнено лечение с минимални странични ефекти.\r\n*** \r\nОт 14.00 часа в Swiss-BelHotel Dimyat ще се състои среща на заинтересованите държави-членки на ЕС на тема: „Съвместно обучение за създаване и развитие на Национална платформа за борба с манипулирането на спортни състезания“ с участието на министър Красен Кралев.\r\n*** \r\nОт 14.00 часа в офиса на ГЕРБ на ул. „Георги Бенковски” №1 общинският съветник Антоанета Цветкова ще се срещне с граждани. \r\n*** \r\nОт 15.00 часа кръстовището на улиците „ Уилям Гладстон”  и „Селиолу”,  ще започне кампанията на ВОЛЯ по запълване на дупки по улиците в морската столица.\r\n*** \r\nОт 15.00 часа в зала на Център „Работа” към Дирекция „Бюро по труда” – Варна (гр. Варна, ул. „Бдин” №6), ще се проведе съвместна пресконференция на Директорите на Регионална дирекция за социално подпомагане - Варна и Дирекция „Регионална служба по заетостта” - Варна.\r\n*** \r\nОт 10.30 часа в ПМГ „Васил Друмев“ ще се проведе откриване на нова интерактивна зала.\r\n*** \r\nВ 11.00 ч. ще бъде направена първа копка на обновяването на градската среда в кв. \"Чолаковци\". \r\n*** \r\nОт 11.00 часа в зала 302 на Община Велико Търново  ще се проведе пресконференция за пролетния дял на кампанията „Движи се и победи“ – 2018.  \r\n*** \r\nОт 11.30 часа в сградата на Апелативен съд – Велико Търново административният ръководител и председател на съда Янко Янев ще представи годишния отчетен доклад за работата на съда и апелативния район през 2017 година.  \r\n*** \r\nОт 13.00 часа в ПМГ „Васил Друмев“ ще се проведе представяне на новата книга на проф. д-р Петко Ст. Петков „Книга за върховете „Свети Никола  и Шипка“. \r\n*** \r\nОт 17.30 часа в ИЗ „Рафаел Михайлов“ ще се проведе съвместен акордеонен концерт на ВТУ „Св. св. Кирил и Методий”, катедра “Музика” и НМА „Проф. Панчо Владигеров” – София, с преподаватели гл. ас. д-р Вася Мандикова-Иванова и доц. д-р Добромир Митев. Изпълнения на преподаватели и студенти. В програмата -  Моцарт, Золотарьов, В. Семенов, Пиацола, Ф. Анжелис, А. Фосен. \r\n*** \r\nОт 18.00 часа в зала 30 на Младежки дом ще се проведе концерт на пианистите с преподавател Росица Тарапанова. \r\n*** \r\nОт 19.30 часа в Клуб 7 ще се проведе  Представяне на документалния филм „Виолетови шампиони“. \r\n*** \r\nОт 17.00 часа в Общинската библиотека ще бъдат представени романите на Моника Атанасова /Лиса Мей/ - „Невъзможна връзка“ и „Опасен меден месец“.\r\n*** \r\nОт 18.00 часа в Държавния куклен театър „Дора Габе“ ще се състои премиерата на спектакъла „Пинокио“ по „Приключенията на Пинокио“ от Карло Колоди. \r\n*** \r\nОт 18.30 часа в Огледална зала „Нели Божкова“ ще се проведе концерт „Барок и пак барок“ на Български камерен оркестър-Добрич. \r\n*** \r\nОт 19.00 часа в концертната зала на Младежкия център ще се състои постановката „НЯМА да ИМА ПО-ДОБРИ от НАС“  на Театрален клуб „Гео Милев“ с ръководител Драгомил Георгиев. \r\n***\r\nОт 11.00 часа пред Войнишкия паметник ще се състои протестен митинг против дупките по пътищата в града.\r\n***\r\nОт 10.30 часа в кабинета на обществения посредник ще се проведе пресконференция.  \r\n*** \r\nОт 9.00 часа в зала 10 на Окръжен съд-Пловдив ще се гледа делото срещу Костадин П. и Надежда М., обвинени в даване и приемане на подкуп в размер на 3000 лв. \r\n*** \r\nОт 9.30 часа в зала 10 на 24 наказателен състав в Районен съд-Пловдив ще се гледа делото срещу кмета на община Карлово Емил Кабаиванов, който е обвинен в присвояване на чужди пари в големи размери – общо 26 984,68 лв.\r\n*** \r\nОт 10.00 часа в зала 1 на 4-ти наказателен състав на Районен съд-Пловдив ще се гледа делото срещу Кирил Р., който е обвинен в извършване на непристойни действия, грубо нарушаващи обществения ред и изразяващи явно неуважение към обществото. \r\n*** \r\nОт 11.00 до 13.00 часа в зала „Аула - доц. Георги Стоилов“ на пловдивския филиал на Техническия университет-София ще бъде открита дискусия на тема „Решения за подобрявана на пътната безопасност“, организирана от Института за пътна безопасност. \r\n*** \r\nОт 16.00 часа в офиса на ГЕРБ в район „Тракия“ в бл. 91 общинският съветник Иван Вичков ще приема граждани. \r\n*** \r\nОт 18.00 часа в Екомузей с аквариум (ул. „Етър“ №3) ще се проведе среща с разказвача Максим Минчев. \r\n*** \r\nОт 10.00 часа часа на площад „Хаджи Димитър“ Регионално управление на образованието – Сливен и Община Сливен организират Панорама на образованието – 2018.\r\n*** \r\nОт 8.00 часа до 16.00 часа в Кръвния център при МБАЛ „ Д-р Братан Шукеров” ПП ГЕРБ организира кръводарителска кампания. \r\n*** \r\nОт 10.00 часа в зала 247 в сградата на Общинска администрация-Смолян ще се проведе заключителна пресконференция по повод приключването на проект SmartImpact на Общината по програма УРБАКТ III. \r\n*** \r\nОт 11.00 часа в зала 2 на община Стара Загора  ще се проведе пресконференция по повод 25-ят Международен фестивал на ученическия франкофонски театър.\r\n*** \r\nОт 18.00 часа в РБ „Захарий Княжески“ ще се проведат Дни на планинското екстремно кино. \r\n*** \r\nОт 19.00 часа в Оперния театър ще се състои концерт на ученици от НУМСИ „Христина Морфова“.\r\n*** \r\nОт 11.00 часа в зала 28 на общинската администрация ще се проведе пресконференция на кмета д-р Дарин Димитров и председателя на Общинския съвет инж. Хатидже Алиева.\r\n*** \r\nВ 13.30 часа Районният съд в Харманли ще гледа делото срещу 21 афганистанци, обвинени за бунта в бежанския лагер през 2016 година.  \r\n*** \r\nОт 16.30 часа в залата на Младежки център Камерен оркестър Хасково ще проведе пресконференция.\r\n*** \r\nОт 9.00 в зала 304 на общината ще се състои заседание на Постоянната комисия „Младежки дейности и спорт”.\r\n*** \r\nОт 10.00 в зала 304 на общината ще се състои заседание на Постоянната комисия „Икономическа политика, общинска собственост и контрол по сделките с общинско имущество”.\r\n*** \r\nОт 10.00 часа в зала 203 на общината ще се проведе брифинг. \r\n*** \r\nОт 10.30 часа в зала 315 на общината ще се състои заседание на Постоянната комисия „Здравеопазване и социална политика“.\r\n*** \r\nОт 14.00 ч. в зала 203 на общината ще се състои заседание на Постоянната комисия „Европейски проекти, международно сътрудничество и взаимодействие с НПО”.\r\n*** \r\nОт 14.30 часа в Пресклуба на БТА в Шумен ще се състои пресконференция на Румен Петков и на областното ръководство на ПП АБВ – Шумен.\r\n*** \r\nОт 14.30 часа в зала 203 на общината ще се състои заседание на Постоянната комисия „Правна и опазване на обществения ред“.\r\n*** \r\nОт 16.00 часа в зала „Проф. Венета Вичева“ на общината ще се състои откриване на Шестата Национална конференция „Пътуване към България“.\r\n*** \r\nОт 9.00 часа на Градския стадион ще се проведе Първият турнир за Купата на Асоциацията на българските футболисти от Ямбол.", "date": "2018.04.24", "title": "Предстоящи събития в страната за 24 април (Агенция „Фокус“)"}
{"url": "http://www.focus-news.net/news/2018/04/24/2514347/aktualna-patna-obstanovka.html", "text": "Актуална пътна обстановка, съобщена от Агенция \"Пътна инфраструктура\". Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•Всички автомагистрали; \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•път I-1 Благоевград-ГКПП „Кулата“;\r\n•път I-4 п. в. „Коритна“-Велико Търново-Шумен;\r\n•път I-5 Русе-Велико Търново;\r\n•път I-8 ГКПП „Калотина“-София;\r\n•път I-9 Варна-Бургас;\r\n•път II-18 Околовръстен път София;\r\n•път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите.\r\nАМ „Тракия“:\r\nОбласт София: \r\n- до 30.04.2018 г. е ограничено движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Пловдив: до 30.06.2018 г. движението от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. \r\nОбласт Бургас: до 30.04.2018 г. от км 308+107 до км 359+475 косене на тревни площи. Организацията на движение е сигнализирана с пътни знаци и конуси. \r\nАМ „Хемус“: \r\nОбласт София: \r\nОт 10 до 17 ч. на 24.04.2018 г. движението по АМ „Хемус“ в тунел „Ечемишка“ се осъществява двупосочно в тръбата посока Варна, поради обследване на конструкцията на тръбата.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна до 20.12.2018 г.\r\nДвижението по АМ \"Хемус\" от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград до 20.12.2018 г.\r\nОбласт Варна: Движението по АМ „Хемус“ в участъка от п.в. „Летище“ до гр. Варна от км 422+000 до км 425+500 се осъществява с повишено внимание поради косене на тревни площи до 24.04.2018 г.\r\nАМ „Струма“: \r\nОбласт Перник:\r\nДвижението в участъка от п.в. „Долна Диканя“ до п.в. „Дупница“ от км 36+890 до км 50+780 посока Кулата е ограничено поради подмяна на дилатационни фуги на виадукт при км 46+150. \r\nОбходен маршрут: по път I-1 п.в. „Долна Диканя“ – разклон с. Дрен – разклон с. Тополница – п.в. „Дупница-север“ до 21.06.2018 г.\r\nОбласт Кюстендил:\r\nОграничава се движението по АМ „Струма“ от пътен възел „Долна Диканя“ до пътен възел „Дупница Север“ от км 36+890 до км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Ремонтните дейности ще се извършат на два етапа до 21.06.2018 г.. \r\nДвижение с повишено внимание в участъка Джерман-Мурсалево-Кочериново от км 61 до км 82 поради подмяна на мантинели. Шофьорите да се движат с повишен овнимани е и съобразена скорост, спазвайки пътната сигнализация до 24.04.2018 г.\r\nАМ „Марица“: \r\nОбласт Хасково: до 25.04.2018 г. движението по АМ „Марица“ в участъка Любимец - Свиленград  от км 89+500 до км 114  в двете платна се осъществява само в скоростната поради частични ремонтни дейности. Шофьорите да се движат с повишен овнимани е и съобразена скорост, спазвайки пътната сигнализация.\r\nАМ „Черно море“: Движението по АМ ”Черно море“ Варна – Бургас от км 2+329 до км 3+238 се осъществява двупосочно в платното посока Варна поради ремонт на виадукт „Звездица” до 15.10.2018 г. \r\nАМ „Люлин“: \r\nОбласт София: до 30.06.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента до 30.06.2018 г.; \r\nВъведени ограничения по основните пътни направления.\r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т -  целогодишно;\r\n- „Твърдишки“ - забранен за МПС над 10 т - целогодишно;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nОграничения в движението на МПС по първокласната пътна мрежа.\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\nДвижението по път I-1 Ботевград - Мездра от км 175+600 до км 190+000 се осъществява поетапно в една лента поради ремонтни дейности по асфалтовата настилка в двете посоки. Движението се извършва в свободната лента. Срок 27.04.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\nобласт Кюстендил: \r\nДо 27.04.2018 г. движението в участъка Блатино – Дупница от км 325 до км 328 се осъществява с повишено внимание поради ремонтни дейности по пътното платно и банкета. Участъкът е сигнализиран с пътни знаци. Срок \r\nДвижение с повишено внимание по път І-1 след тунел Дупница при км 328+400 в посока Благоевград поради подмяна на мантинели. Сигнализирано е с пътни знаци. Срок до  24.04.2018 г; \r\nДвижение с повишено внимание в участъка Усойка - Мурсалево от км 340+000 до км 351+000 поради извършване на частични ремонтни дейности на асфалтовата настилка. Сигнализирано е с пътни знаци до 24.04.2018 г.\r\nОбласт Благоевград:Движението по път Благоевград – Кулата в участъка от изход Благоевград до пътен възел „Брежани“ от км 365 до км 382 се осъществява с повишено внимание поради ремонти работи до 24.04.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\nДвижението по път с. Каменар – граница с област Шумен от км 83+000 до км 93+500 се осъществява в една лента поради частични ремонтни дейности по асфалтовата настилка. Срок до 27.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 27.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил:Движението в участъка Ябълково – Драгомирово от км 29+000 до км 40+860 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 24.04.2018 г.\r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 30.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка Обзор – Сарафово от км 165+500 до км 224+100 се осъществява в една лента на определени участъци поради частични ремонтни дейности по асфалтовата настилка. Участъкът е сигнализиран с пътни знаци. Срок 07.05.2018 г.;\r\n- движението в участъка Обзор – Св. Влас от км 170  до км 199  се осъществява с повишено внимание поради оформяне на банкети. Участъкът е сигнализиран с пътни знаци до 07.05.2018 г.;\r\n- движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя до 25.04.2018 г.;\r\n - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности до 15.06.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво) до 25.04.2018 г.\r\nСъстояние на републиканската пътна мрежа. \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІ-19: Движението по път IІ-19 Симитли – Гоце Делчев в участъка от разклон за с. Долно Осеново до проход „Предел“ от км 12+000 до км 22+000 се осъществява с повишено внимание поради почистване на италиански улеи. Срок до 24.04.2018 г.\r\nПът ІIІ-1972: Движението по път IIІ-1972 с. Дъбница – с. Фъргово от км 0+000 до км 28+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 27.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 30.04.2018 г.;\r\nПът II-99: Движението по път II-99 от км 50+000 до км 70+000 в участъка Китен-Българи се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-208: Движението по път III-208 от км 51+000 до км 92+000 в участъка „Добромир-Айтос“  се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-906: Движението по път III-906 от км 43+000 до км 61+200 в участъка Оризаре – пътен възел с път I-9 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-539: Движението по път III-539 Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 30.04.2018 г.;\r\nПът III-6009: Движението по път III-6009 в участъка Каблешково – Ахелой от км 22+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът II-9061: от км 0+000 до км 7+500 в участъка Александрово – Сл. бряг се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 07.05.2018 г.;\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-208: Движението по път III-208 Айтос – Провадия от км 40+000 до км 51+000 се осъществява с повишено внимание поради частични ремонтни дейности на асфалтовата настилка и подравняване на банкети. Срок до 24.04.2018 г.\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: \r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница  от км12+000 до 36+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 30.04.2018 г.\r\n Път II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница  от км12+000 до 36+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 30.04.2018 г.\r\n  Път  III-1104: Движението по път  III-1104 Кладоруб- Раяновци  в района на с. Рабиша  от км 6+000 до км 8+000 се осъществява с повишено внимание поради кастрене на дървета.  Движението  в района се регулира от сигналисти. Срок до 24.04.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 27.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът II-58: Движението по път II-58 разклон Асеновград – с. Йончево от км 6+000 до км 17+500 се осъществява с повишено внимание поради частични ремонтни дейности на асфалтовата настилка. Срок до 24.04.2018 г.\r\nПът III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка от Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка Срок до 31.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 27.04.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. \r\nАвтомобилите до 12 тона да се движат с повишено внимание.. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Орсоя - Горни Цибър от км 44+000 до км 46+600 в района на гр. Лом се осъществява с повишено внимание и се регулира от сигналисти поради ремонтни дейности по асфалтовата настилка. Срок до 26.04.2018 г.\r\nПът ІІ-81: Движението по път ІІ-81 Замфирово – Лом от км 143+600 до км 146+600 на входа на гр. Лом се осъществява в една лента и се регулира от сигналисти поради ремонтни дейности на пътното платно. Срок до 26.04.2018 г.\r\nПът III-101: Движението по път ІІІ-101 Мърчево – Лехчево се осъществява в една лента поради аварийно запълване на появили се деформации на пътната настилка. Срок до 26.04.2018 г.\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 26.04.2018 г.\r\nПът III-162: Движение в една лента по път III-162 Г.Бела речка – Долно Озирово, поради машинно подравняване на банкети и почистване на окопи. Движението се регулира от сигналисти. Срок до 26.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради аварийно запълване на появили се деформации на пътната настилка със гореща смес. Движението се регулира от сигналисти. Срок до 26.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 26.04.2018 г.\r\nПът ІІ-8104: Движението по път ІІ-8104 Боровци – Пърличево се осъществява с повишено внимание и се регулира от сигналисти поради машинно подравняване на банкети и почистване на земни окопи. Срок до 26.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът II-37: Движението по път II-37 с. Левски – с. Попинци от км 97+000 до км 107+000 се осъществява поетапно в свободната лента поради частични ремонтни дейности на асфалтовата настилка. Срок до 24.04.2018 г.\r\nПът ІІІ-842 Движението по път III-842 Юндола-Белово от км 0+000 до км 21+500 се осъществява поетапно в свободната лента поради аварийно запълване на появили се деформации на пътната настилка с асфалтова смес. Срок до 24.04.2018 ч.;\r\nПът III-3703: Движението по път III-3703 Пазарджик – Пищигово от км 2+000 до км 10+300 се осъществява поетапно в свободната лента поради частични ремонтни дейности на асфалтовата настилка. Срок до 24.04.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІI-11: Движението по път ІI-11 Оряхово – Гулянци в района на с. Брест при км 182+700 се осъществява в една лента поради ремонтни дейности. Срок до 24.04.2018 г.\r\nПът ІI-13: Движението по път ІI-13 Бяла Слатина- Долни Дъбник в района на Долни Дъбник- Кнежа от км 72+300 до км 104+000 се осъществява в една лента поради машинно полагане на плътна асфалтова смес. Срок до 27.04.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІI-301: Движението по път ІI-301 Козар Белене – Летница в района на Асеново-Левски от км 0+000 до км 11+000 се осъществява в една лента поради ремонтни дейности по асфалтовата настилка. Срок до 27.04.2018 г.\r\nПът ІІІ-1306: Движението по път ІІІ-1306 Глава - Лепица в района на Долни Дъбник - Кнежа от км 0+000 до км 30+000 е с повишено внимание  поради  студено асфалтиране. Срок до 24.04.2018 г.\r\nПът ІI-3501: Движението по път ІI-3501 Сгалево – Летница в района на Гривица-Каменец от км 0+000 до км 3+200 се осъществява с повишено внимание поради ремонтни дейности по асфалтовата настилка. Срок до 24.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Разград – Кубрат от км 64+350 до км 70+260 в участъка между гр. Кубрат и гр. Камено да се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 25.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът ІІ-23: Движението по път II-23 Русе – Червена вода от км 0+000 до км 12+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Учасдтъкът е сигнализиран с пътни знаци. Срок до 27.04.2018 г.;\r\nПът ІІ-52: Движението по път II-52 Беляново – Нов град от км 30+000 до км 34+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Учасдтъкът е сигнализиран с пътни знаци. Срок до 27.04.2018 г.;\r\nПът ІIІ-202: Движението по път III-202 Щръклево – Нисово от км 0+000 до км 15+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Учасдтъкът е сигнализиран с пътни знаци. Срок до 27.04.2018 г.;\r\nПът ІIІ-501: Движението по път III-501 Басарбово – Иваново от км 3+700 до км 22+100 се осъществява с повишено внимание и се регулира от сигналисти поради частични ремонтни дейности по асфалтовата настилка. Учасдтъкът е сигнализиран с пътни знаци. Срок до 27.04.2018 г.;\r\nПът ІIІ-2102: Движението по път III-2102 Борисово – Черешово от км 3+000 до км 11+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Учасдтъкът е сигнализиран с пътни знаци. Срок до 27.04.2018 г.;\r\nПът ІIІ-5201: Движението по път III-5201 Джулюница – Нов град от км 0+000 до км 4+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Учасдтъкът е сигнализиран с пътни знаци. Срок до 27.04.2018 г.;\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-21: Движението по път ІІ-21 Русе – Силистра в участъка разклон за с. Гарван до кръстовище с път I-7 от км 83+000 до км 115+432 се осъществява с повишено внимание поради машинно подравняване на банкети. Срок до 25.04.2018 г.\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път ІІ-86 Средногорци – Рудозем, от км 130+000 до км 135+000, се осъществява с повишено внимание в свободната лента, съобразно създадената организация на движение, поради частични ремонтни дейности на асфалтовата настилка. Срок до 24.04.2018 г.\r\nПът ІІ-86: Движението по път II-86 Соколовци – к.в. „Устово“ от км 96+000 до км 104+000 се осъществява в една лента поради почистване на облицован окоп и водостоци. Срок до 27.04.2018 г.\r\nПът ІІІ-197: Движението по път ІІІ-197 Доспат – Борино, от км 60+000 до км 70+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 30.04.2018 г.  \r\nПът ІІІ-862: Движението по път ІІІ-862 Чуреково – Михалково от км 46+000 до км 51+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи и наноси. Срок до 25.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 27.04.2018 г.\r\nПът ІІІ-865: Движението по път ІІІ-865 Вехтино – граница с ОПУ – Кърджали, от км 9+000 до км 11+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи, подравняване на банкети. Срок до 25.04.2018 г.\r\nПът ІІІ-866: Движението по път III-866 кв. Устово – Смолян (в границите на гр. Смолян) от км 1+000 до км 1+200 се осъществява  в едната лента, поради извършване на ремонт на пропаднал участък на пътното платн. Участъка е сигнализиран с пътни знаци. Срок до 27.04.2018 г.\r\nПът ІІІ-868: Движението по път ІІІ-868 Фатово – Смолян, от км 19+000 до км 22+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 25.04.2018 г.\r\nПът ІІІ-868: Движението по път ІІІ-868 Рудозем – Фатово от км 1+300 до км 6+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи и наноси. Срок до 27.04.2018 г.\r\nПът ІІІ-8632: Движението по път ІІІ-8632 Баните – п.к. Стояново от км 0+000 до км 7+720 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи и оттоци на водостоци. Срок до 27.04.2018 г.\r\nПът ІІІ-8652: Движението по път ІІІ-8652 Неделино – Старцево от км 24+000 до км 26+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи, подравняване на банкети. Срок до 27.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните регули и паднали камъни. Срок до 27.04.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене - АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Движението на МПС се осъществява с повишено внимание. по път Път II-56 Турия - Брезово от км 28+000 до км 35+000 поради ремонтни дейности на асфалтова настилка. Срок до 30.04.2018 г.\r\nПът II-66: Движението на МПС се осъществява в една лента и се регулира от сигналисти.по път II-66 в района на гр.Чирпан от км 93+000 до км 100+000 поради ремонтни дейности на асфалтова настилка. Срок до 30.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до км 40+470 се осъществява с повишено внимание поради частични ремонтни дейности по асфалтовата настилка. Срок до 25.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности:няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7008: Движението по път III-7008 в участъка Елхово – Г. Манастир от  км 0+000 до км 19+600 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 27.04.1018 г.\r\nПът III-7072: Движението по път III-7072 в участъка Чарган – Ямбол от км 17+000 до км 20+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 27.04.1018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката има опасност от свличане на скални и земни маси; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.04.24", "title": "Актуална пътна обстановка"}
{"url": "http://www.focus-news.net/news/2018/04/24/2514348/predstoyashti-mezhdunarodni-sabitiya-za-24-april-agentsiya-fokus.html", "text": "В Букурещ ще се проведе заседание на Висшия съвет за сътрудничество на Сърбия, Гърция, България и Румъния.\r\n*** Президентът на Франция Еманюел Макрон и съпругата му Бриджит ще бъдат приети в Белия дом от държавния глава на САЩ Доналд Тръмп. \r\n*** Европейският съюз ще бъде домакин на конференция за бъдещето на Сирия. \r\n*** На площада на парламента в Лондон ще бъде издигната първата статуя на жена по повод годишнината от предоставянето на право на представителките на нежния пол да гласуват.\r\n*** Продължават стачките на служителите на „Еър Франс“ и националните железници.\r\n*** Републиканската народна партия ще излъчи кандидат за предсрочните президентски избори в Турция на 24 юни.\r\n***", "date": "2018.04.24", "title": "Предстоящи международни събития за 24 април (Агенция „Фокус“)"}
{"url": "http://www.focus-news.net/news/2018/04/24/2514349/nimh-dnes-shte-preobladava-slanchevo-vreme-s-maksimalni-temperaturi-mezhdu-26-i-31.html", "text": "Днес ще преобладава слънчево време. Около и след обяд ще се развива и купесто-дъждовна облачност. На отделни места, главно в планинските райони, ще има краткотрайни валежи от дъжд, с гръмотевици. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция \"Фокус\" дежурният синоптик Евгения Егова. Максималните температури ще са между 26° и 31°. По Черноморието ще духа слаб до умерен югоизточен вятър и там максималните температури ще са по-ниски, между 17-20°. Атмосферното е близко до средното за април и ще остане без съществена промяна.\r\nПо Черноморието ще бъде предимно слънчево. Около и след обяд от запад облачността ще се увеличи, но вероятността за валежи е малка. Ще духа слаб до умерен югоизточен вятър. Максималните температури ще са между 17° и 20°. Температурата на морската вода е 12-13°. Вълнението на морето ще е 1-2 бала.\r\nВ планините ще бъде предимно слънчево и топло. В следобедните часове ще се развива купесто-дъждовна облачност и на отделни места ще има краткотрайни валежи с гръмотевици. Ще духа слаб до умерен вятър от запад-северозапад. Максималната температура на височина 1200 метра ще е около 21°, на 2000 метра – около 14°.", "date": "2018.04.24", "title": "НИМХ: Днес ще преобладава слънчево време с максимални температури между 26° и 31°"}
{"url": "http://www.focus-news.net/news/2018/04/24/2514345/sputnik-darzhavite-ot-g7-se-obediniha-okolo-mnenieto-na-velikobritaniya-che-rusiya-e-mnogo-veroyatno-da-e-vinovna-za-otravyaneto-na-skripal.html", "text": "Външните министри на държавите от Г7 приеха позицията на Великобритания, че Русия е „много вероятно“ да е виновна за отравянето на бившия руски агент Сергей Скрипал и дъщеря му Юлия Скрипал, предава Sputnik.\r\n„Ние споделяме и се съгласяваме с оценката на САЩ, че е много вероятно Руската федерация да е отговорна за атаката и че няма друго правдоподобно алтернативно обяснение. Призоваваме Русия да отговори на всички въпроси свързани с инцидента в Солзбъри“, заявиха министрите в съвместно изявление.\r\n„Русия трябва да предостави пълно и завършено разкритие на своята програма „Новичок“ на Организацията за забрана на химическите оръжия във връзка с международните си задължения. Призоваваме Русия да изпълни своите задължения по Конвенцията за забрана на химическите оръжия, както и своите отговорности като постоянен член на Съвета за сигурност на ООН за поддържане на международния мир и сигурност,“ се казва още в изявлението. Йонислав Дочев", "date": "2018.04.24", "title": "Sputnik: Държавите от Г7 се обединиха около мнението на Великобритания, че Русия е „много вероятно“ да е виновна за отравянето на Скрипал"}
{"url": "http://www.focus-news.net/news/2018/04/24/2514350/tass-dmitriy-medvedev-podpisa-sporazumenie-za-ustanovyavane-na-svobodna-targovska-zona-mezhdu-eis-i-iran.html", "text": "Министър-председателят на Русия Дмитрий Медведев подписа временно споразумение за период от 4 години, което ще предостави възможност за свободна търговия върху ограничен кръг от стоки между Евразийския икономически съюз (ЕИС) и Иран, се съобщава в правителствения уебсайт, цитирано от ТАСС.\r\n„Споразумението предоставя възможност за свободна търговия върху ограничен брой от стоки между ЕИС и Иран“, се казва в изявлението.\r\nСпоред изявлението, проектоспоразумението е било готово да изпълни решение на срещата на Върховния евразийски икономически съвет от 26 декември 2016 г. за започване на преговори с Иран за изготвяне на временно споразумение водещо до възможността за свободна търговия. Йонислав Дочев", "date": "2018.04.24", "title": "ТАСС: Дмитрий Медведев подписа споразумение за установяване на свободна търговска зона между ЕИС и Иран"}
{"url": "http://www.focus-news.net/news/2018/04/24/2514337/the-globe-and-mail-uzhasat-na-avtomobilnite-ataki-doyde-v-toronto.html", "text": "The Globe and Mail \r\nНевъзможно е, в агонизиращите часове след масово убийство от какъвто и да е вид, да разберем защо се случва. Но също толкова невъзможно е да си мълчим за начина, по който тази атака беше извършена.\r\nТова, което знаем е, че мъж е използвал камион взет под наем, за да премаже пешеходци по улица „Йонг“ в северния край на Торонто. Знаем, че е убил поне 10 души и е ранил 15 други. Знаем и, че това беше първият топъл, слънчев работен ден от годината и хората се наслаждаваха на времето. Маратонките на жертвите бяха разпръснати върху тротоара.\r\nИмаме заподозрян в ареста. Благодарение на смелостта на полицай от Торонто, която трябва да служи за пример, който отказа да се хване на примамката на извършителя, че има оръжие в джоба си, и го арестува независимо от опасността за живота си, някой ден би трябвало да знаем всичко за атаката.\r\nНо опитът ни казва да изчакаме, докато разберем мотива на извършителя. Знаем какво се случи в други градове – Ница, Лондон, Париж, Берлин, Едмънтън, Сен-Жан-сюр-Ришельо – но сега има много автомобилни атаки и само половината от тях се потвърждават като работа на терорист.\r\nЗатова чакаме. Но има нещо, което вече можем да кажем: Това е тежък удар за Торонто.\r\nНадеждата, че този мирен, многообразен канадски град може да бъде изключение от ужаса на автомобилните атаки, изчезна. Тази надежда всъщност бе илюзия. Може би някои граждани не обръщаха внимание когато по време на миналогодишния маршрут на Коледния парад страните на улиците бяха блокирани от камиони за смет, паркирани един до друг, с цел да предотвратят автомобилна атака. Тези граждани вече обръщат внимание.\r\nУжасната истина е, че всеки препълнен и натоварен град е примамлива цел за някой, планиращ подобно престъпление. Всичко, което им е нужно, за да са толкова невероятно смъртоносни, е озлобление от всякакъв вид и 30 долара за наемане на превозно средство. Може би беше неизбежно, че най-лошата подобна атака в историята на Канада ще се случи в нейния най-голям и разпрострян град.\r\nТоронто ще се обедини около тази трагедия, както и други градове са го правили. Изпитанието в следващите дни ще бъде отговорът на нашите лидери към тази атака, която е толкова лесна за извършване и толкова трудна за предотвратяване. Йонислав Дочев", "date": "2018.04.24", "title": "The Globe and Mail: Ужасът на автомобилните атаки дойде в Торонто"}
{"url": "http://www.focus-news.net/news/2018/04/24/2514353/natsionalniyat-savet-za-tristranno-satrudnichestvo-shte-provede-zasedanie.html", "text": "Националният съвет за тристранно сътрудничество ще проведе заседание днес от 13.30 часа в сградата на Министерския съвет, съобщиха от правителствената информационна служба. Ще бъдат обсъдени проектите на Закон за изменение и допълнение на Кодекса за социално осигуряване, изготвен от народни представители, проект на постановление на МС за изменение и допълнение на Правилника за прилагане на Закона трудовата миграция и трудовата мобилност, както и на постановление на МС за приемане на Наредба за вида и изискванията за създаването и съхраняването на електронни документи в трудовото досие на работника или служителя.", "date": "2018.04.24", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2018/04/24/2514330/ministarat-na-obshtestvenata-sigurnost-na-kanada-kanadtsite-sa-uzhaseni-ot-sluchiloto-se.html", "text": "Министърът на обществената сигурност и извънредната готовност Ралф Гудейл заяви в свой пост в социалната мрежа „Туитър“, че „канадците са ужасени от случилото се“ по повод на атентата с камион, който се вряза в пешеходци в Торонто.\r\n„Благодарен съм за смелия и професионален отговор от полицията на Торонто и другите, които първи се отзоваха на ужасяващата атака на „Йонг“ и „Финч“. Канадците са ужасени от случилото се. Жертвите и техните семейства имат нашите най-дълбоки съболезнования.“\r\nМинистърът заяви непосредствено след атаката, че „полицията провежда своето обстойно разследване, за да установи какво и защо се е случило, както и мотивите за акта.“ Йонислав Дочев", "date": "2018.04.24", "title": "Министърът на обществената сигурност на Канада: Канадците са ужасени от случилото се"}
{"url": "http://www.focus-news.net/news/2018/04/24/2514351/premierat-boyko-borisov-shte-uchastva-v-sreshtata-na-varha-na-psyuie.html", "text": "Министър-председателят Бойко Борисов ще участва в Срещата на върха на Процеса за сътрудничество в Югоизточна Европа. Форумът ще се проведе на 24 април в Бърдо при Краню, Словения, която е ротационен председател на ПСЮИЕ. Това съобщиха от правителствената информационна служа.\r\nПо време на разговорите ще бъде обсъдено задълбочаването на сътрудничеството между страните от региона, особено в областта на свързаността, сигурността, стабилността и икономическия прогрес, както и засилване на сътрудничеството с ЕС и другите международни организации и институции. Лидерите на страните-участнички в ПСЮИЕ ще изберат и нов генерален секретар на оперативния орган на Процеса - Съветът за регионално сътрудничество.\r\nПроцесът за сътрудничество в Югоизточна Европа е структуриран с активното участие на българската дипломация през 1996 г., когато на среща в нашата страна е приета Софийската декларация за добросъседски отношения, стабилност, сигурност и сътрудничество на Балканите. Освен България, в ПСЮИЕ участват Албания, Босна и Херцеговина, Гърция, Република Македония, Молдова, Румъния, Словения, Сърбия, Турция, Хърватия и Черна гора, а от 2014 г. – и Косово.\r\nЕжегодната Срещата на върха на държавните и правителствени ръководители бележи финала на всяко ротационно председателство.", "date": "2018.04.24", "title": "Премиерът Бойко Борисов ще участва в Срещата на върха на ПСЮИЕ"}
{"url": "http://www.focus-news.net/news/2018/04/24/2514354/evropeyska-konferentsiya-na-tema-profesionalnoto-obrazovanie-i-obuchenie-predpochitan-izbor-shte-se-provede-na-24-i-25-april-v-sofiya.html", "text": "Европейска конференция на тема “Професионалното образование и обучение - предпочитан избор“ ще се проведе на 24 и 25 април в зала „Триадица“ на резиденция „Бояна“. Това съобщиха от пресцентъра на Министерството на образованието и науката (МОН). Официалното откриване е в 14.00 часа на 24 април. Събитието е едно от ключовите в рамките на Българското председателство на Съвета на Европейския съюз. То ще представи възможностите и предимствата, които предоставя професионалното образование и обучение. По време на конференцията ученици от различни професионални гимназии ще демонстрират своите знания и умения. На 25 април преди обяд участниците във форума ще посетят професионалните гимназии „Хенри Форд“, „М. В. Ломоносов“, гимназията по туризъм и гимназията по фризьорство и козметика „Княгиня Евдокия“ в София.", "date": "2018.04.24", "title": "Европейска конференция на тема “Професионалното образование и обучение - предпочитан избор“ ще се проведе на 24 и 25 април в София"}
{"url": "http://www.focus-news.net/news/2018/04/24/2514355/sindikalnite-organizatsii-na-knsb-ot-mini-maritsa-iztok-shte-se-vklyuchat-v-minyorskiya-protest.html", "text": "Синдикалните организации на КНСБ от Мини \"Марица Изток\" ще се включат в миньорския протест, Това съобщиха от пресцентъра на КНСБ. Както стана ясно, работниците ще протестират с искането да се повиши цената на въглищата с 15 на сто. Протестът ще започне в 11.00 часа на пл. \"Александър Батенберг\". В 12.00 часа миньорите ще протестират пред Министерство на енергетиката. \r\nОт КНСБ припомнят, че темата беше обсъдена в петък и с ресорния министър Теменужка Петкова в присъствието на президентите на двата синдиката КНСБ и КТ \"Подкрепа\" Пламен Димитров и Димитър Манолов.", "date": "2018.04.24", "title": "Синдикалните организации на КНСБ от Мини \"Марица Изток\" ще се включат в миньорския протест"}
{"url": "http://www.focus-news.net/news/2018/04/24/2514356/komisiyata-za-borba-s-koruptsiyata-shte-izslusha-kandidatite-za-zam-predsedatel-i-chlenove-na-antikoruptsionniya-organ.html", "text": "Кандидатите за зам.-председател и членове на Комисията за противодействие на корупцията и за отнемане на незаконно придобитото имущество ще бъдат изслушани в Комисията за борба с корупцията, конфликт на интереси и парламентарна етика. Това сочи справка на сайта на Народното събрание. Заседанието ще се проведе на 24 април от 13.30 часа в зала „Запад“. Според приетите от депутатите правила кандидатите се предлагат от председателя на Антикорупционния орган. В кратко изложение той ще ги представи пред комисията. До изслушване са допуснати четирима кандидати- Антон Славчев, Антоанета Георгиева-Цонкова, Пламен Йоцов и Силвия Къдрева. В комисията те имат право да представят концепцията си, а депутатите могат да им задават въпроси. След като бъдат изслушани, предстои да бъдат избрани в пленарна зала. За да бъдат избрани трябва да съберат повече от половината от гласовете на депутатите.", "date": "2018.04.24", "title": "Комисията за борба с корупцията ще изслуша кандидатите за зам.-председател и членове на Антикорупционния орган"}
{"url": "http://www.focus-news.net/news/2018/04/24/2514352/ministar-krasimir-valchev-shte-prisastva-na-otkrivaneto-na-noviya-korpus-po-prirodni-nauki-evrika-v-51-su-elisaveta-bagryana.html", "text": "Днес от 10.00 часа министърът на образованието и науката Красимир Вълчев ще присъства на откриването на новия корпус по природни науки „Еврика“ в 51 СУ „Елисавета Багряна“. Това съобщиха от пресцентъра на МОН. В 16.00 часа днес, министър Вълчев ще открие Център по природо-математически науки „Акад. Георги Наджаков“ в 18 СУ „Уилям Гладстон“.", "date": "2018.04.24", "title": "Министър Красимир Вълчев ще присъства на откриването на новия корпус по природни науки „Еврика“ в 51 СУ „Елисавета Багряна“"}
{"url": "http://www.focus-news.net/news/2018/04/24/2514358/pregled-na-osnovnite-temi-v-dobrudzhanskiya-pechat.html", "text": "„Отново проблеми с водоснабдяването“, съобщава челото вестник „Нова добруджанска трибуна“. И през вчерашния ден е имало проблеми в част от града, са се жалвали граждани. След отстраняване на голямата авария са възникнали повреди на две от помпите в Приморци. ВиК – Добрич е отстранявало и няколко аварии в самия град. От водното дружество са се извинили за неприятната ситуация. „Перлата на българското Черноморие – Албена, с изненади за по-качествено летуване. Вчера в курорта се е провела пресконференция с ръководството на комплекса. Очертани са били акцентите в работата и стратегията. Инвестиционната политика е насочена към подобряване на инфраструктурата. В 8 хотела ще бъде реновирана материалната база. Започнало е изграждане на пентхаус апартаменти с идеята да се предлага лукс и ексклузивно обслужване. Фотодокументална изложба „В света на Дора Габе“ е открита вчера в Регионална библиотека „Дора Габе“, съобщава изданието. След представянето ѝ в Добрич изложбата ще гостува в Национална библиотека „Св.Св. Кирил и Методий”в столицата, както и в други културни институции в областта и страната. Фотодокументалната изложба „В света на Дора Габе” разкрива съществени моменти от един дълъг и богат на дела житейски път на видната добруджанка чрез документи и фотоси от различни периоди и различни сфери на нейната реализация. „Творби на Дора Габе прозвучаха в Маратона на четенето в библиотеката“, съобщава другият регионален вестник „Добруджанска трибуна“. Наградата за най-активен партньор на библиотеката е връчена на СУ „Димитър Талев“. Във вчерашния маратон са се включили ученици от СУ „Димитър Талев“, СУ „Св. Климент Охридски“, гимназия „Райко Цончев“, читатели и граждани. Кирил Колев е получил наградата за читател на годината. „Камерният оркестър с концерт „Барок и пак барок“, съобщава всекидневникът. Концертът е тази вечер от 18,00 часа в Огледална зала „Нели Божкова“. Ще бъдат изпълнени творби на Хенри Пърсел, Антонио Вивалди и Йохан Себастиян Бах. От спортната страница – „С два бронзови медала се окичиха боксьорите на БК „Добрич“ в Хасково“. В Хасково се е провел държавен личен шампионат за юноши – 15-16 години. С най-силни изяви са били Ангел Диков (48 кг) и Исмаил Бертан (52 кг). В началото на месец май децата от Боксовия клуб в Добрич (12 – 13) години ще премерят сили в държавно лично първенство в Габрово, Треньорът им се надява те да повторят успеха на юношите.", "date": "2018.04.24", "title": "Преглед на основните теми в добруджанския печат"}
{"url": "http://www.focus-news.net/news/2018/04/24/2514360/liderat-na-bsp-sofiya-kaloyan-pargov-i-narodniyat-predstavitel-ot-bsp-za-balgariya-prof-rumen-gechev-shte-provedat-priemna-za-grazhdani.html", "text": "На 24 април, от 15.00 до 17.00 часа, лидерът на БСП – София Калоян Паргов и народният представител от „БСП за България“ проф. Румен Гечев ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на ГС на БСП - София. Желаещите може да се запишат предварително на телефон 02/987 20 86.", "date": "2018.04.24", "title": "Лидерът на БСП – София Калоян Паргов и народният представител от „БСП за България“ проф. Румен Гечев ще проведат приемна за граждани"}
{"url": "http://www.focus-news.net/news/2018/04/24/2514333/afp-politsiyata-obyavi-che-ubiystvata-v-toronto-izglezhdat-prednamereni.html", "text": "Полицията в Торонто обяви, че убийствата с камион на извършителя Алек Минасян изглеждат преднамерени и съзнателни, съобщава AFP.\r\nЗасега все още няма сигурно потвърждение за мотивите на извършителя. Йонислав Дочев", "date": "2018.04.24", "title": "AFP: Полицията обяви, че убийствата в Торонто изглеждат преднамерени"}
{"url": "http://www.focus-news.net/news/2018/04/24/2514359/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00. \r\nНикола ПЕТКОВ", "date": "2018.04.24", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/04/24/2514361/pazardzhik-dvizhenieto-po-am-trakiya-pri-km-66-v-posoka-sofiya-se-osashtestvyava-v-edna-lenta.html", "text": "Движението по АМ \"Тракия\" при км 66 в посока София се осъществява в една лента поради ремонтни дейности. Това съобщиха от пресцентъра на АПИ.", "date": "2018.04.24", "title": "Пазарджик: Движението по АМ \"Тракия\" при км 66 в посока София се осъществява в една лента"}
{"url": "http://www.focus-news.net/news/2018/04/24/2514364/sport-porto-pobedi-vitoriya-setubal-s-51-kato-domakin.html", "text": "Порто победи с 5:1 Витория Сетубал като домакин в двубой от 31-ия кръг на португалското първенство по футбол. След победата Порто запазва лидерската си позиция и вече е с актив от 79 точки, с 2 пред втория Бенфика и 5 пред третия Спортинг Лисабон. До края на първенството остават 3 кръга.", "date": "2018.04.24", "title": "Спорт: Порто победи Витория Сетубал с 5:1 като домакин"}
{"url": "http://www.focus-news.net/news/2018/04/24/2514367/api-ot-1000-do-1700-chasa-dvizhenieto-v-tunel-echemishka-na-avtomagistrala-hemus-shte-bade-dvuposochno-v-trabata-za-varna.html", "text": "10.00 до 17.00 часа движението в тунел „Ечемишка“ на автомагистрала „Хемус“ ще бъде двупосочно в тръбата за Варна. Временната организация на движението е поради обследване на тунелната тръба в посока София. Това съобщиха от пресцентъра на Агенция \"Пътна инфраструктура\". Необходимо е шофьорите да карат внимателно, да спазват стриктно поставената пътна сигнализация.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.04.24", "title": "АПИ: От 10.00 до 17.00 часа движението в тунел „Ечемишка“ на автомагистрала „Хемус“ ще бъде двупосочно в тръбата за Варна"}
{"url": "http://www.focus-news.net/news/2018/04/24/2514368/varna-obshtinskite-savetnitsi-ot-pp-gerb-organizirat-priemni-za-grazhdani-ot-24-do-27-april.html", "text": "Общинските съветници от ПП ГЕРБ – Варна Антоанета Цветкова, Славчо Славов, Станислав Иванов и Борислав Нанков ще се срещнат с граждани в дните от 24 до 27 април. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/600 015.\r\nПриемният ден на Антоанета Цветкова е на 24 април (вторник), на Славчо Славов – на 25 април (сряда), на Станислав Иванов – на 26 април (четвъртък), на Борислав Нанков – на 27 април (петък).", "date": "2018.04.24", "title": "Варна: Общинските съветници от ПП ГЕРБ организират приемни за граждани от 24 до 27 април"}
{"url": "http://www.focus-news.net/news/2018/04/24/2514369/denyat-24-april-v-balgarskata-istoriya.html", "text": "2016 г\r\nБез конкуренция и единодушно Мустафа Карадайъ бе избран за председател на ДПС от Деветата национална конференция на Движението.\r\n1978 г.\r\nВ София се открива заседание на Комитета на министрите на външните работи на държавите от Варшавския договор.\r\nВаршавският договор е договор за противопоставяне на НАТО, сключен на 14 май 1955 г. във Варшава между Албания, България, ГДР, Полша, Румъния, СССР, Унгария и Чехословакия за срок от 20 г. С възможност да бъде продължен автоматично за още 10 г. През 1968 г. Албания излиза от него. Договорът престава да съществува в началото на 90-те г. на ХХ в.\r\n1974 г.\r\nПубликувано е приетото на 14 април постановление на ЦК на БКП и Министерския съвет \"За по-нататъшно усъвършенстване на ръководството на културния фронт\". Създава се Национален комплекс \"Художествено творчество, културна дейност и средства за масова информация\".\r\n1962 г.\r\nПриключва национално съвещание по въпросите на идеологическата работа. На българските творци е заявено, че главната опасност на \"идеологическия фронт\" са опитите да се постави под съмнение правилността на линията на БКП и ръководната роля на партията в културата, които отварят вратата пред \"буржоазното влияние\" и \"идеологическата диверсия\".\r\n1961 г.\r\nИзлиза решение на Министерския съвет за създаване на Национален изчислителен център и за реорганизация на Математическия институт.\r\n1956 г.\r\nВладимир Топенчаров публикува във в. \"Отечествен фронт\" нова статия \"Поуки от поуката\". Тя има широк обществен отзвук, тъй като продължава да критикува култа към личността, водещ според автора до заместване на дисциплината в държавата и стопанството с \"известни форми на командване и с бездушна изпълнителност\".\r\n1946 г.\r\nТленните останки на цар Борис ІІІ са изнесени от Рилския манастир.\r\nЦар Борис III е син на княз (цар) Фердинанд I и княгиня Мария Луиза. Роден е на 30 януари 1894 г. в гр. София. Получава веднага титлата княз Търновски. Брат му е княз Кирил Преславски, а негови сестри са княгините Евдокия и Надежда. Всички деца от фамилията получават образованието си в Двореца като преподаватели са им видни учители от столичните училища. След завършване на средното си образование Борис III слуша лекции във Военното училище в София. Официално е провъзгласен за престолонаследник на България при навършване на пълнолетие през 1912 г. Борис III е свидетел на провъзгласяването на независимостта на България през 1908 г. и въздигането й от Княжество в Царство. Бъдещият престолонаследник участва като офицер със специални поръчения в Балканската война 1912–1913 г. и в Междусъюзническата война 1913 г. След абдикацията на цар Фердинанд I на 3 октомври 1918 г. се възкачва на престола под името Борис III. През октомври 1930 г. се жени за италианската принцеса Джованна (Йоанна). От брака им през януари 1933 г. се ражда първото им дете – княгиня Мария Луиза. През юни 1937 г. се ражда и второто дете на царското семейство. То е от мъжки пол. Наричат го Симеон и също получава титлата княз Търновски. В дните 20–21 август 1943 г. заболява тежко и умира на 28 август 1943 г. На престола е въздигнат синът му княз Симеон под името цар Симеон II. Поради непълнолетието му вместо него функциите на монарха се поемат от Регентство в състав: проф. Богдан Филов, княз Кирил Преславски и ген. Н. Михов.\r\n1943 г.\r\nИзвънредно заседание Светия синод взема решение против антисемитската политика на правителството.\r\n1941 г.\r\nВ София е подписана спогодбата \"Клодиус-Попов\", с която се уреждат задълженията на България към Германия в заетите области. В нея за България се фиксират само задължения. \r\n1919 г.\r\nВ изпълнение на заповед на ген. Кретиен вътрешният министър Никола Мушанов забранява конгреса на БЗНС, свикан за 27-30 април в София. Вместо него се провежда \"малък\" земеделски конгрес от 26 до 29 април. В отговор тримата министри земеделци подават оставка и правителството се разпада.\r\n1913 г.\r\nМакедоно-одринското опълчение е включено в състава на българската действаща армия.\r\n1903 г.\r\nВ с. Смилево приключва конгресът на Битолския революционен окръг с председател Дамян Груев. Взима се решение за повсеместно въстание. Избран е ръководен щаб в състав Д. Груев, Б. Сарафов и А. Лозанчев, на който се делегира и правото да определи датата на въстанието. \r\nСлед конгреса в Смилево се провежда конгрес в местността Петрова нива в Странджа, на който се обсъжда плана за въстаническите действия в Одринско и се определя състава на бойното ядро в този район: М. Герджиков, Л.Маджаров и Ст. Икономов. \r\nВъстанието избухва на 20 юли (Илинден) 1903 г., откъдето идва името му.\r\n1877 г.\r\nВ Цариград е организирано събрание на Светия синод, което избира ловчанския митрополит Йосиф за екзарх с 10 гласа от общо 19 гласували. На 28 май 1877 г. новият екзарх получава берата си от великия везир, а на 2 юни 1877 г. е приет на аудиенция от султан Абдул Хамид ІІ.\r\nСветското име на екзарх Йосиф І е Лазар Йовчев. Той е роден през 1840 г. в Калофер. Първоначално учи в родния си град, по-късно завършва френския католически лицей в Бебек, Цариград (1862 – 1864 г.), а след това следва литература и право в Сорбоната, Париж (1864 – 1870 г. ). След завръщането си в Цариград той става чиновник в Търговския съд, а през 1872 г. се замонашва и е назначен за секретар на Екзархията. През 1876 г. е ръкоположен за ловчански митрополит. Той е екзарх в продължение на 38 години. Успява да възстанови българската църковна и училищна мрежа в Македония и Одринска Тракия под османска власт. След избухването на Балканската война премества седалището на Екзархията в София. Умира на 20 юни 1915 г. в София.\r\nРъководството на БЦБО отправя Възвание към българския народ, в което призовава всички българи да окажат подкрепа на руската армия. “Всички ние трябва да станем като един человек да посрещнем братски нашите освободители и да съдействаме с всичките си сили на руската армия.” Възванието е съставено в Букурещ и е подписано от Владимир Йонин, Кириак Цанков, Олимпи Панов, Стефан Стамболов, Петър Енчев, Димитър Иванов, Павел Висковски, Иван Кавалджиев и Иван Вазов.\r\nБългарското централно благотворително общество (БЦБО) е политическа организация на българските емигранти в Румъния. Основана е на 10 юли 1876 г. в Букурещ като продължение на Българското человеколюбиво настоятелство. За неговото създаване голяма роля изиграва Вл. Йонин - пратеник на славянските благотворителни комитети в Санкт Петербург и Москва, които поемат финансирането на БЦБО. Той е избран и за негов почетен председател.\r\nИмператор Александър II подписва в Кишинев манифест за обявяване на Руско-турската освободителна война, завършила през следващата година с подписването на Санстефанския мирен договор, който дава независимост на Румъния, Черна гора и Сърбия, както и автономия на създаденото след Берлинския конгрес Княжество България.\r\nАлександър II е руски император от 19 февруари 1855 г. Той е роден на 29 април 1818 г. от дин. Романови. Най-големият син на Николай I Павлович и Александра Фьодоровна. Политическото положение в Русия след неуспешната Кримска война (1853 г.-1856 г.) създава условия за реформи и Александър II е принуден да ги започне.На 19 февруари 1861 г. отменя крепостното право, поради което е наречен Цар Освободител. Александър II отменя също телесните наказания и въвежда нов университетски устав (1863 г.), земска и съдебна реформи. Започва подготовката на военна реформа. От 1862 г. обявява публично държавния бюджет. След 1866 г. се извършват няколко опита за атентат срещу Александър  II. Това довежда до засилване на ролята на органите за вътрешна сигурност и репресиите срещу радикалните течения, организации и движения. Създава върховна разпоредителна комисия (1880 г.) начело с граф Лорис-Меликов. Създава условия за либерализация на обществения живот и проявяване на радикални идеи в публицистиката, литературата и др. области на обществения живот. Приема закон за градско самоуправление (1870 г.) и закон за всеобща военна повинност (1874 г.). В областта на външната политика Александър II обръща особено внимание на т. нар. източен въпрос и за отменяне условията на Парижкия мирен договор (1856 г.). Продава на САЩ Аляска (1866 г.), присъединява Туркестан (1864 г.), Хива (1873 г.) и Кокандското ханство (1876 г.). За да засили руското влияние на Балканите, започва война с Турция (1877 г.-1878 г.). Войната завършва с успешния за Русия Санстефански мирен договор (1878 г.). Берлинският конгрес (1878 г.) затвърждава политическото положение на Русия в Европа като велика сила. Александър  II става жертва на атентат, организиран от радикалната организация \"Народна воля\".На тази дата са родени:\r\n1939 г.\r\nРодена е Лили Иванова Петрова – българска естрадна изпълнителка, \"първата дама на българската естрада\". Завършва Техникума за медицински сестри във Варна (1959 г.) и известно време работи в болницата в Кубрат. Участва в художествена самодейност (до 1961 г.), след което е включена в програмите на Концертна дирекция в София. Първото й турне в чужбина е в Румъния, заедно с М. Кьосева и Емил Димитров, през 1962 г., а след успеха на второто й турне в Букурещ (1963 г.) е осъществен записът на първата й грамофонна плоча от румънската грамофонна фирма \"Electrecord\". След 1966 г. получава много международни и български награди: на фестивала в Сопот (1966 г.), фестивала в Братислава (1966 г.), във Варшава (1967 г.), Световния фестивал на младежта и студентите в София (1968 г.), в Барселона (1968 г.), \"Златна плоча\" от фестивала \"MIDEM\" в Кан (1969 г.), Атина (1970 г.), Рио де Жанейро (1970 г.), Токио (1973 г.), фестивала \"Виня дел Мар\" в Чили (1973 г.), Париж (1973 г.), Голяма награда на \"Златният Орфей\" (1974 г.); печели радио- и телевизионни конкурси в България. Сътрудничи с оркестрите на З. Радоев, Ив. Пеев, Митко Щерев, \"6 + 1\", \"Маковете\", а след 1977 г. е успешен дуетът й с Ас. Гаргов, с когото издава два албума. Гастролира с концертни турнета в около 15 страни. В края на 80-те и началото на 90-те години продължава активната си творческа дейност, работи с Цветан Владовски (Чочо). Грамофонната фирма \"Балкантон\" тиражира около 20 нейни албума. Има издадена книга за живота на певицата - \"Нашата Лили\" от Н. Вълкова и М. Бончев, БНТ е осъществила няколко филма за известната изпълнителка - \"Аз съм Лили\" (1974 г.) на Хачо Бояджиев и др. Носителка е на орден \"Стара планина\" – Първа степен (1999 г.) и на званието \"Почетен гражданин на Кубрат\" (2001 г.).\r\n1935 г.\r\nРоден е Димитър Петров Шойлев – български лекар, ортопед. Завършва медицина в София (1959 г.). Асистент в Клиниката по ортопедия и травматология към Медицински факултет (Варшава) (1962-1970 г.), където работи под ръководството на Адам Гуца. Във Варшава завършва специалност “Ортопедия и травматология” и защитава дисертация на тема “Стойността на костно-мускулната декортикация при лечението на псевдоартрозите на дългите кости” (1970 г.). Главен асистент в Клиниката по ортопедия и травматология към ВМИ, София (1971-1976 г.). Създател е (1976 г.) и първи ръководител на първата в България специализирана “Клиника по спортна травматология и ортопедия”, която ръководи до днес, превръщайки я във водещ хирургически център по проблеми на колянната хирургия, артроскопията, спортната травматология и проблемите, свързани с пренапрежението на опорно-двигателния апарат. Доцент е от 1977 г. Специализира колянна хирургия в Лион (Франция) при проф. Алберт Трия (1979-1982). Става доктор на медицинските науки през 1984 г. с дисертация на тема “Съвременни насоки и проблеми в клиниката и оперативното лечение на хроничната колянна нестабилност”. Професор е от 1986 г.\r\n1889 г.\r\nРодена е Христина Василева Морфова-Лукаш – българска оперна певица (сопран), сестра на Ал. Морфов. Учи в Певческата школа на Фр. Пивода в Прага. Работи като солистка в операта в Бърно. Дълго сътрудничество я свързва с пианистката Л. Прокопова. Първия си концерт изнася в Храдец Карлове, а дебютира на оперната сцена в “Продадена невеста” на Б. Сметана (“Марженка”). Специализира пеене в Париж при Иснардон (1910 г.). Завръща се в България през 1912 г. и концертира с Л. Прокопова в различни градове до 1915 г. От 1915 г. гастролира в чужбина - Будапеща и Виена (1915 г.) и др. През 1917-1931 г. пее в Парижката народна опера, в Германия, Италия, Франция, Англия и др. От 1931 г. е на българската сцена и работи като преподавателка в Държавната музикална академия. След турнето си в СССР (1935 г.) е уволнена. Изиграва главните роли Аида, Дона Ана, Либуше, Милада (драматични), Астарта, Филина, Лакме и др. (колоратурни). Загива при автомобилна катастрофа.\r\n1856 г.\r\nРоден е Иван (Ян Вацлав) Мърквичка – български живописец и илюстратор. Роден е в с. Видим, Чехия. Следва в Прага и Мюнхен. През 1881 г. идва в България и учителства в Пловдив. Той един от създателите на Държавното рисувално училище в София (1896 г.) и негов пръв директор. Заедно с А. Митов създава и редактира сп. “Изкуство”. Той пръв започва да рисува картини от българския народен бит. Създава портрети на видни български културни и обществени дейци, илюстрира книги, рисува стенописи и икони. Умира на 16 април 1938 г.\r\n1850 г.\r\nРоден е Светослав Миларов – български писател и публицист. Миларов учи във Френски колеж и 2 години право в Загреб. Осъден е на смърт по процеса за убийството на министър Христо Белчев. Сътрудничи на вестниците “Македония” (Цариград), “Отечество” и “Независимост” (Букурещ), “Марица” (Пловдив) и други. Автор е на: “Спомени от цариградските тъмници” (1881 г.), “Падането на Цариград”, (драма, 1883 г.), очерци за църковната борба и за дейността на В. Е. Априлов, поемата “Небесният преврат” (недовършена).На тази дата умират:\r\n1997 г.\r\nУмира Асен Босев – български детско-юношески писател, дългогодишен учител, постоянен сътрудник на детски периодични издания. След 9 септември 1944 г. е зам.-главен редактор на в-к \"Заря\" и редактор във в-к \"Работническо дело\". Основател на в-к \"Септемврийче\". Главен редактор е на в-к \"Стършел\" (1961-1965 г.). Многобройните му детски книги са с подчертана склонност към хумора. Превежда от руски език.\r\n1967 г.\r\nУмира Владимир Комаров. Комаров влиза в съветските въздушни сили на 15 години. Става пилот през 1949 г. Пилотира Возход 1. Той е първият руснак, който лети два пъти в космоса. Загива на връщане от втория си полет със Съюз 1. Отказва парашутната му система.За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.24", "title": "Денят 24 април в българската история"}
{"url": "http://www.focus-news.net/news/2018/04/24/2514363/parlamentarnata-komisiya-po-energetika-shte-izslusha-kandidatite-za-chlenove-na-kevr.html", "text": "Комисията по енергетиката ще изслуша кандидатите за обновяване на КЕВР. Заседанието ще се проведе от 11.00 часа в зала „Изток“. Това сочи справка на сайта на Народното събрание. Комисията се обновява с двама членове със стаж в енергетиката; с един със стаж в областта на водоснабдяването и един член между тези с юридически стаж и стаж в икономиката. Предложения за членове на комисия могат да правят народни представители и парламентарни групи. В комисията ще бъдат изслушани Ремзи Осман, предложен от ПГ на ДПС; Георги Златев и Пенка Трендафилова, предложени от ПГ на „Воля“; Александър Йорданов и Евден Николов, предложени от ПГ на „Обединени патриоти“. Така кандидати за КЕВР са предложили всички парламентарни групи, без ГЕРБ и БСП. Кандидатите ще могат да представят в комисията концепцията си за дейността на регулатора, както и да отговарят на въпроси на депутати. След изслушването парламентът ще избере членовете на КЕВР. За избран се счита кандидат, за който са гласували повече от половината депутати в зала.", "date": "2018.04.24", "title": "Парламентарната комисия по енергетика ще изслуша кандидатите за членове на КЕВР"}
{"url": "http://www.focus-news.net/news/2018/04/24/2514370/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 24 април, съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на ул. „Ястребец“ жк. „Красно село - Борово“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Родопски извор“, ул. „Пирински проход“, ул. „Ген. Стефан Тошев“, ул. „Природа“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родопски извор“ ъгъла с ул. „Борово“.\r\nВъв връзка с монтаж на хидрофорна уредба на бл. 181 жк. „Красно село“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на бл. 185 до бл. 189 вкл. – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дечко Йорданов“ пред бл. 184.\r\nВъв връзка с изключване на уличен водопровод на ул. „Ладога“ жк. „Красно село - Борово“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Ладога“ от ул. „Солун“ до ул. „Ген. Стефан Тошев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ладога“ бл. 218.\r\nВъв връзка с подмяна на сградно водопроводно отклонение на ул. „Зад село“ с. Кривина, се налага спиране на водоподаването от 10:00 до 20:00 часа на клиентите на „Софийска вода”, живеещи в района на ул. „Искър“, ул. „ Демокрация“, ул. „Странджата“, ул. „Равнополски път“, ул. „Рибарника“, ул. „Латинка“, ул. „Зад село“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Равнополски път“ ъгъла с ул. „Латинка“.\r\nВъв връзка с подмяна на сградно водопроводно отклонение на ул. 515 кв. „Христо Ботев“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. 515. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 515 пред №1А.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.04.24", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/04/24/2514372/burgas-prodalzhavat-nyakolko-ot-vremennite-ogranicheniya-po-patishtata-v-oblastta.html", "text": "С нормална интензивност се осъществява движението на моторни превозни средства в областта, каза за Радио „Фокус“ – Бургас дежурният в Областно пътно управление. Пътищата са сухи и нормално проходими. Видимостта е отлична. Продължават няколко от временните ограничения в областта. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31.12.т. г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е до края на годината.\r\nИнтензивен е трафикът в сутрешните часове в областния център. Всички светофарни уредби са изправни. Няма образували се задръствания по основните пътни артерии в града. Нaтоварено е движението в района на кръговото кръстовище на „Трапезица“ и в района на УМБАЛ-Бургас, като движение има и по бул. „Захари Стоянов“ – на участъци в комплекс „Меден рудник“.  Натоварено е движението в района на кръговото кръстовище на „Трапезица“ и в района на УМБАЛ-Бургас. Интензивен е трафикът по централната улица „Христо Ботев“, както и по ул. „Янко Комитов“ в ж.к. „Славейков“, както и на  кръговото кръстовище  на бул. „Стефан Стамболов“ в посока бул. „Транспортна“. С нормална интензивност е движението на автомобили по улица „Одрин“ и „Стефан Стамболов“.", "date": "2018.04.24", "title": "Бургас: Продължават няколко от временните ограничения по пътищата в областта"}
{"url": "http://www.focus-news.net/news/2018/04/24/2514371/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в Пловдив ще проведат приемни с граждани. Това съобщиха от пресцентъра на партията.\r\nОбщинският съветник Иван Вичков ще приема граждани днес от 16:00 до 18:00 часа в офиса на ГЕРБ в район „Тракия“ в блок 91. \r\nВ сряда, 25 април 2018 г., приемни с граждани ще проведат следните общински съветници:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. ”Академик Петър Динеков“ №1А;\r\n- Георги Василев, от 16:00 до 18:00 часа в офиса на ГЕРБ в район „Южен” на ул. ”Академик Петър Динеков“ №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница“ №5; \r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница“ №5. \r\nВ четвъртък, 26 април 2018 г. общинските съветници от ГЕРБ в Пловдив ще проведат приемни с граждани по следния график:\r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9;\r\n- Дамян Дамянов, от 17:30 до 19:00 часа в офиса на ГЕРБ в район „Западен” на ул. ”Царевец” № 9;\r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. ”Марица” №91; \r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Веселин Маневски, от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.04.24", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/04/24/2514335/ralf-gudeyl-atakata-v-toronto-nyama-vrazka-s-natsionalnata-sigurnost.html", "text": "Министърът на обществената сигурност и извънредната готовност на Канада Ралф Гудейл, обяви в свой пост в социалната мрежа „Туитър“, че атаката в Торонто няма изглед да е била свързана с националната сигурност, по този начин намеквайки че не е атака към срещата на държавите от Г7, която се провежда на 30 км от мястото на инцидента.\r\n„След като разговарях с висши служители по сигурността – базирано на информацията към момента – изглежда, че ужасното събитие в Торонто днес НЯМА връзка с Националната сигурност“, обяви Гудейл.\r\nОт полицията обявиха, че действията на шофьора изглеждат преднамерени. Йонислав Дочев", "date": "2018.04.24", "title": "Ралф Гудейл: Атаката в Торонто няма връзка с националната сигурност"}
{"url": "http://www.focus-news.net/news/2018/04/24/2514375/shumen-v-sila-e-zabranata-za-tovarni-avtomobili-nad-10-tona-po-patya-radko-dimitrievo-drumevo.html", "text": "В сила е забраната за товарни автомобили над 10 тона по пътя Радко Димитриево- Друмево, предаде репортер на Радио „Фокус“- Шумен. Обходът е Шумен- Овчарово- Друмево. Върбишки проход е затворен за всички видове пътни превозни средства. Ришки проход е отворен без ограничения. Движение в една лента се осъществява по пътя Русе – Разград – Шумен при км 59 в село Осенец  поради изграждане на пътна връзка. Затворена е лентата за движение в участъка в посока Разград – Русе. Движение в една лента се осъщестява по път село Каменар – гр. с ОПУ-Шумен от км 83 до км 93 поради частични ремонти на настилката. Сухи са пътищата в Шумен и областта. Видимостта е нормална. Времето е слънчево, температурата на въздуха е около 13 градуса.\r\nИвелина ИВАНОВА", "date": "2018.04.24", "title": "Шумен: В сила е забраната за товарни автомобили над 10 тона по пътя Радко Димитриево- Друмево"}
{"url": "http://www.focus-news.net/news/2018/04/24/2514374/smolyan-preskonferentsiya-po-povod-priklyuchvaneto-na-proekt-smartimpact-na-obshtinata-po-programa-urbakt-iii-shte-se-provede-na-24-april.html", "text": "Във връзка с приключването на проект SmartImpact на Община Смолян по програма УРБАКТ III, Приоритетна ос 1 - „Подкрепа за интегрирано устойчиво градско развитие“, Подприоритет 1.1. „Разпространение на добри практики и опит и оползотворяване на резултатите от обмена на опит относно устойчивото градско развитие и връзките между градските и селските райони“ от 10.00 ч. на 24 април в зала 247 в сградата на Общинска администрация – Смолян ще се проведе заключителна пресконференция по проекта. Това съобщиха от пресцентъра Община Смолян. \r\nПо време на пресконференцията ще бъдат представени извършените дейности по проекта, добрите практики на международните партньори по инициативата, както и възможностите за интелигентно развитие на Община Смолян.", "date": "2018.04.24", "title": "Смолян: Пресконференция по повод приключването на проект SmartImpact на Общината по програма УРБАКТ III ще се проведе на 24 април"}
{"url": "http://www.focus-news.net/news/2018/04/24/2514373/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemaneto-na-filma-padenie-i-spasenie.html", "text": "Въвежда се временна организация на движението във връзка със заснемането на филма „Падение и спасение”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- От 08.00 до 17.30 часа днес на ул. „Солунска” № 49. \r\n- От 10.00 до 22.00 часа на 25 април 2018 г. и от 10.00 до 13.00 часа на 26 април 2018 г. на ул. „Георги Бенковски” № 33. \r\n- От 16.00 до 19.00 часа на 26 април 2018 г. пред бл. 1, ж.к. „Дианабад”.", "date": "2018.04.24", "title": "София: Въвежда се временна организация на движението във връзка със заснемането на филма „Падение и спасение”"}
{"url": "http://www.focus-news.net/news/2018/04/24/2514341/maykal-pens-amerikanskite-grazhdani-zastavat-ramo-do-ramo-s-nashite-sasedi.html", "text": "Вицепрезидентът на САЩ Майкъл Пенс изрази подкрепата си за атаката в Торонто чрез съобщение в социалната мрежа „Туитър“.\r\n„Президентът на САЩ и аз наблюдаваме отблизо атаката върху невинни хора в Торонто този следобед. Ние сме с канадските граждани тази вечер, докато те скърбят за изгубените животи и за ранените. Американските граждани застават рамо до рамо с нашите съседи Канада.“ Йонислав Дочев", "date": "2018.04.24", "title": "Майкъл Пенс: Американските граждани застават рамо до рамо с нашите съседи"}
{"url": "http://www.focus-news.net/news/2018/04/24/2514379/pregled-na-osnovnite-temi-v-burgaskiya-pechat.html", "text": "„Глад за камериерки“ е челото от на регионалното издание „Черноморски фар“. „Пловдивска фирма търси 50 жени за един обект. Обявените свободни работни места за миналия месец са повече от търсещите. Малко под две хиляди са обявените свободни места за миналия месец. Те са повече от активно търсещите работа за общината. Има разминаване между търсенето и предлагането“ пише още вестникът.“Решават за единната визия на заведенията в центъра“ и „След тентите и чадърите – да дойде ред на щендери, кичозни манекени и реклами“ са други  теми от първа страница днешния брой. Днес общинските съветници ще решават дали да приемат докладна записка на кмета Димитър Николова, която касае единна визия по заведенията в центъра на града. „Панайот Рейзи за шумовата забрана след 23 часа: Кметовете да определят по места“, е друга тема от челото на вестника.Проблемите с шума в морските ни курорти да се разрешават по места от кметовете на населените места. За това настоява кметът на община Созопол Панайот Рейзи. Той започва разговори със свои колеги като целта е да бъде изпратена обща позиция до управляващите по готвения Закон за шума. „Издирват се нови улици, кръщават ги на видни бургазлии“ и „Ученици от четири страни ще пишат разкази за мигранти“ са други тема от изданието.\r\nИнтервюто днес е с Дария Хулка от неправителствената организация „Спаси приятел“, а заглавието е „Не забрана на опасни породи кучета, а обучение на стопаните“.", "date": "2018.04.24", "title": "Преглед на основните теми в бургаския печат"}
{"url": "http://www.focus-news.net/news/2018/04/24/2514377/varna-dvizhenieto-po-am-hemus-ot-pv-letishte-do-grad-varna-se-osashtestvyava-s-povisheno-vnimanie-poradi-kosene-na-trevnite-ploshti.html", "text": "Движението по АМ „Хемус“ в участъка от п.в. „Летище“ до град Варна от км 422+000 до км 425+500 се осъществява с повишено внимание поради косене на тревните площи, предаде репортер на Радио „Фокус“ – Варна. Пътните настилки в областта са сухи, видимостта е добра. По данни на Агенция „Пътна инфраструктура“ по път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100 е ограничено движението на МПС над 10 т., движението се осъществява по  обходен маршрут: Кичево – Оброчище. По път Варна – Бургас от км 125+000 до км 165+000 поради монтаж на ограничителни системи движението се осъществява с повишено внимание в свободната лента, съобразно създадената организация. По същият маршрут движението Варна – Бургас от км 2+329 до км 3+238 се осъществява с пренасочване на движението в платното посока Варна поради ремонт на виадукт „Звездица“. По третокласната пътна мрежа Старо Оряхово – Гроздьово от км 23+403 до км 41+705 и от км 0+000 до км 17+377 се осъществява в една лента поради частични ремонтни дейности на асфалтовата настилка.\r\nМилена СТОЕВА", "date": "2018.04.24", "title": "Варна: Движението по АМ „Хемус“ от п.в. „Летище“ до град Варна се осъществява с повишено внимание поради косене на тревните площи"}
{"url": "http://www.focus-news.net/news/2018/04/24/2514383/d-r-gergana-geshanova-zhivot-bez-tyutyunev-dim-zakonat-protiv-tyutyunopusheneto-ima-slabosti-zashtoto-ne-predvizhda-dostatachno-organi-koito-da-uprazhnyavat-kontrol.html", "text": "Законът против тютюнопушенето има слабости, защото не предвижда достатъчно органи, които да упражняват контрол. Това каза за сутрешния блок  на Радио „Фокус“ д-р Гергана Гешанова, председател на коалиция „Живот без тютюнев дим”. Тя допълни, че част от човешката природа е да се заобикаля законът, затова е силно необходим строг контрол. За новите опити да бъде прокарана идеята за отмяна забраната на пушене в заведенията и различните мнения на партийно ниво у нас, д-р Гергана Гешанова каза: \r\n„ГЕРБ са в правото си да не подкрепят това предложение, защото през 2012 година те бяха тези, които приеха забраната, вложена в Закона за здравето. Сега, ако гласуват обратното, би било противоречиво и необяснимо за хората. Доводът на вицепремиера Валери Симеонов, според мен, също е странен – да иска да се смени закон, който не се спазва добре. Ако един закон не се спазва, трябва да се помисли защо това е така и да се направят нещата, които ще му помогнат да бъде спазван. Ако към този контрол бяха включени полицаите и органите, свързани с Агенция по храните, тогава картината би изглеждала различно и контролът би бил ефективен“, обясни д-р Гергана Гешанова. Тя поясни, че на проведената Международна кръгла маса на тема „Живот без тютюнев дим за европейските граждани“ е обсъдено, че въвеждането на пълноценна забрана за промоция на тютюневите изделия е важен фактор в борбата с тютюнопушенето. Д-р Гешанова уточни, че не заклетите пушачи, а младите хора се влияят от подобни реклами, оформяйки представа, че тютюнопушенето е нещо нормално, наред с всичко друго от всекидневието ни.", "date": "2018.04.24", "title": "Д-р Гергана Гешанова, „Живот без тютюнев дим”: Законът против тютюнопушенето има слабости, защото не предвижда достатъчно органи, които да упражняват контрол"}
{"url": "http://www.focus-news.net/news/2018/04/24/2514382/pregled-na-osnovnite-temi-v-shumenskiya-pechat.html", "text": "“Междуособни войни в БСП“, е водещото заглавие във вестник „Шуменска заря“.  21 души от БСП избраха ново изпълнително бюро на общинската организация на партията в Шумен. Събранието се състоя на 19 април в РИМ- Шумен. Взето е решение да бъде увеличен броят на членовете на бюрото. С гласуване в бюрото влизат Анатоли Стоянов, Борислава Борисова, Веселин Ангелов, Генчо Гатев, Данаил Милков, Златка Живкова, Мариела Великова, Марин Зяпков, Николай Калев, Павел Караиванов, Русанка Петрова, Светлозар Василев, Станислав Бачев, Николай Недеков, а председател остава Веселин Пенчев. Новото Изпълнително бюро заявява готовност да работи с досегашния председател, който е избран на пленум В броя на стр.3 е публикувано и интервю с Веселин Пенчев, председател на общинската организация на БСП – Шумен. „Дават още 182 000 лв. за „Арена Шумен“, съобщава ежедневникът. Още 182 хиляди лева са нужни за довършване на „Арена Шумен“. Средствата са за компютри и оборудване. Това стана ясно от заседанието на бюджетната комисия към Общинския съвет на Шумен. От администрацията обясниха, че тези средства е нямало как да бъдат предвидени предварително, защото спазват изискванията на закона. „Символичен протест на здравните инспектори“, информира ежедневникът. Здравните инспектори в Шумен излязоха на символичен протест в подкрепа на националния протест за достойно заплащане. През месец март те поставиха в публичното пространство исканията си. По обед вчера инспекторите излязоха пред сградата на РЗИ. „Във Велики Преслав започна подписка за кучешкия приют“, пише изданието.  Броени дни след решението на общинския съвет във Велики Преслав за затваряне на кучешкия приют природозащитници подеха подписка с искане той да остане. Инициаторите на подписката и отговорничката на приюта Иванка Димова категорично се разграничават от думите на съветници, че кучкарникът не работи функционално и ефектът от дейността му е слаб.", "date": "2018.04.24", "title": "Преглед на основните теми в шуменския печат"}
{"url": "http://www.focus-news.net/news/2018/04/24/2514385/burgas-izvarshena-e-krazhba-na-sumata-ot-3-600-leva-sahranyavana-v-garderob.html", "text": "Около 20.30 часа снощи във Второ Районно управление – Бургас е получено съобщение от 44-годишен бургазлия за това, че чрез отключване с подбран или подправен ключ е проникнато в дома му, разположен в бл. 16 в ж.к. \"Славейков\". От там е извършена кражба на сумата от 3 600 лева, съхранявана в гардероб.  Това съобщиха от пресцентъра на ОДМВР-Бургас. Работата по случая продължава от служители на Второ Районно управление – Бургас.", "date": "2018.04.24", "title": "Бургас: Извършена е кражба на сумата от 3 600 лева, съхранявана в гардероб"}
{"url": "http://www.focus-news.net/news/2018/04/24/2514344/shefat-na-politsiyata-v-toronto-mark-sandars-napadenieto-s-kamion-mozhe-i-da-e-teroristichna-ataka-obmislyame-vsichki-vazmozhni-varianti.html", "text": "Атаката с камион в Торонто, която уби десет души и рани други 15 може и да е терористична атака, но разследването обмисля всички възможни варианти, заяви шефът на полицията в Торонто Марк Сандърс по време на конференция, цитиран от ТАСС.\r\nСпоред Сандърс, следователите в момента работят с 25-годишния Алек Минасян – шофьорът, който се предполага, че е забил камиона си в тълпа от хора. Към момента полицейските служители нямат подробности относно възможния мотив на извършителя.\r\nСандърс допълни, че десет души са загинали и 15 са ранени, като не всички жертви могат да бъдат идентифицирани. Йонислав Дочев", "date": "2018.04.24", "title": "Шефът на полицията в Торонто, Марк Сандърс: Нападението с камион може и да е терористична атака, обмисляме всички възможни варианти"}
{"url": "http://www.focus-news.net/news/2018/04/24/2514362/bbc-politsiyata-razpitva-shofyora-na-kamiona-ubiets-v-toronto.html", "text": "Канадската полиция разпитва 25-годишния Алек Минасян, шофьорът на камиона-убиец, който помете пешеходци в Торонто, убивайки 10 и ранявайки още 15, съобщава BBC.\r\nПолицията заяви, че Минасян не ѝ е бил известен преди инцидента.\r\nИнцидентът изглежда да е бил умишлен, но мотивите не са ясни, допълниха от полицията. Йонислав Дочев", "date": "2018.04.24", "title": "BBC: Полицията разпитва шофьора на камиона-убиец в Торонто"}
{"url": "http://www.focus-news.net/news/2018/04/24/2514376/tass-stranite-ot-g-7-obmislyat-da-nalozhat-novi-sanktsii-na-rusiya-zaradi-situatsiyata-v-ukrayna.html", "text": "Страните от „Голямата седморка“ обмислят да въведат нови санкции срещу Русия заради ситуацията в Източна Украйна. Това се казва в съвместно заявление на министрите на външните работи и Върховният представител на Европейския съюз по международните работи и политиката на сигурност, разпространено от Министерството на външните работи на Канада, предава ТАСС.\r\n„Готови сме да приемем допълнителни ограничителни мерки, ако това се наложи заради действията на Русия“, отбелязаха политиците в заключително комюнике след края на срещата.\r\nТе отбелязаха, че „седморката“ поддържа изцяло Украйна и се обявява за териториалната й цялост „в пределите на международно признатите й граници“. Министрите осъдиха също ситуацията с правата на човека в Крим, отбелязва руската агенция.Обвинения срещу Русия за дестабилизацията по света\r\nСтраните от Г-7 продължават да винят Русия за дестабилизацията по света, но изразяват готовност за сътрудничество с Москва, се казва също в съвместното заявление.\r\n„Ние ще защитаваме и насърчаваме спазването на основните правила и международната система. Тя се обявява срещу безотговорното и дестабилизиращо поведение на Русия, включително (против нейната) намеса в демократичните системи на другите страни“, отбелязаха политиците. „Въпреки това, ние ще продължим да си сътрудничим с Русия в решаването на регионалните кризи и глобалните проблеми“.\r\nОсвен това, министрите призоваха Русия да изпълнява своите международни задължения, неизпълнението на които, както отбелязват авторите на комюникето, „се отразява крайно негативно на перспективите за конструктивно сътрудничество“ и обещаха „да следят внимателно“ за това в навечерието на срещата лидерите на страните от Г-7 в Квебек.Случаят „Скрипал“\r\nВъншните министри и Федерика Могерини призоваха Русия да предостави информация за нервно-паралитичното вещество, с което се предполага, че е отровен бившият полковник от Главното разузнавателно управление (ГРУ) Сергей Скрипал в британското градче Солсбъри.\r\n„Призоваваме Русия незабавно да отговори на всички въпроси, свързани с инцидента в Солсбъри. Русия трябва да предостави пълна и изчерпателна информация за програмата по разработването на „Новичок“ в Организацията за забрана на химическите оръжия (ОЗХО), каквито са нейните международни задължения. Призоваваме Русия да спазва ангажиментите си по Конвенцията за забрана на химическото оръжие, както и задълженията на постоянен член на Съвета за сигурност на ООН за поддържане на световния мир и сигурност“, се казва в текста.\r\nВ заявлението се подчертава, че страните от „голямата седморка“ споделят позицията на Великобритания, която обвинява Русия в причастност към инцидента в Солсбъри и се придържа към мнението, че „не съществува друго алтернативно обяснение“ на тези събития.\r\nСрещата на външните министри на страните от Г-7 се проведе в Торонто от 22 до 23 април. По същото време в града се провеждат и преговори между министрите на вътрешните работи и сигурността. През 2018 година Канада председателства в „седморката“, а на 8 и 9 юни ще приеме срещата на върха на Г-7.\r\nПревод и редакция:", "date": "2018.04.24", "title": "ТАСС: Страните от Г-7 обмислят да наложат нови санкции на Русия заради ситуацията в Украйна"}
{"url": "http://www.focus-news.net/news/2018/04/24/2514386/yambol-izlozhba-shte-razkazhe-istoriyata-na-basketbola-v-grada.html", "text": "Регионален исторически музей – Ямбол и БК „Тунджа“- Ямбол  Регионален исторически музей – Ямбол и БК „Тунджа“- Ямбол представят изложба за историята на баскетбола в града. Това съобщиха от Община Ямбол. През 2017 г. Регионален исторически музей – Ямбол и БК „Тунджа˝ – Ямбол стартираха инициативата „Историята е движение˝, с която опровергават теорията, че спортът и културното наследство са несъвместими. Фотодокументалната изложба „Пътят: хроника на ямболския баскетбол” е поредното събитие от кампанията, резултат от разрасналото се партньорство между спортния  клуб и музея. Откриването е на 26 април 2018 г. (четвъртък), от 17.30 часа, във фоайето на спортна зала „Диана”. Чрез фотоси, архивни документи и дописки от местната преса е проследено развитието на баскетбола в града от 1924 г. (към която се отнасят първите писмени сведения за играта под двата коша в Ямбол), до 2002 – годината на шампионската титла при мъжете от 60-тото държавно първенство. Експозицията отразява дейността и ролята на учителите по телесно и физическо възпитание, сформирането на първите отбори (мъже и жени), участията в национални и международни турнири, влизането в „А” група. Не са забравени и знаковите за Ямбол играчи и треньори, допринесли за отличията и победите на клубния тим. Изложбата включва още експонати от лични колекции и от фонда на БК „Тунджа” – Ямбол. Гост – водещ на откриването е спортният журналист от bTV Петър Бакърджиев. Специални гости на събитието са Георги Глушков, Лили Борисова – генерален мениджър на НБЛ, Димитър Ангелов, ветераните на баскетболния клуб на Ямбол. Изложбата ще бъде отворена за посещение до 18 май 2018 г. Вход свободен.", "date": "2018.04.24", "title": "Ямбол: Изложба ще разкаже историята на баскетбола в града"}
{"url": "http://www.focus-news.net/news/2018/04/24/2514378/korneliya-ninova-bsp-visokata-zapllata-na-deputatite-ne-poprechi-na-sudzhukgeyt-i-haskovogeyt-vaznagrazhdeniyata-ne-se-davat-za-da-ne-se-krade.html", "text": "Високата запллата на депутатите не попречи на „Суджукгейт“ и „Хасовогейт“ - възнагражденията не се дават, за да не се краде. Това каза лидерът на БСП Корнелия Нинова в предаването  по бТВ , коментирайки предложението на БСП да отпаднат привилегиите на депутатите. „Заплата се дава за труд, а не, за да не крадеш. Ако крадеш, има друг кодекс. Като крадеш и лобираш - отиваш в затвора. Заплатата не ти се дава, за да крадеш“, коментира Нинова. По думите ѝ абсурдна теза е да отиваш в парламента за висока заплата и ако тя не ти се дава, да крадеш. „Популизъм или законност е  въпроса. Нали законите в България важат за всички хора. Кодексът на труда казва на всички работещи колко дни ще почиват. Ние, дапутатите, си приемаме Правилник за организацията и дейността на Народното събрание“, коментира Нинова. Тя попита въпрос на популизъм ли е да се спазват законите в България. Във връзка с младежката европейска  конференция, Нинова коментира, че на фона на алкохола и голите жени, БСП предлага алтернатива.  „Няколко неща предложихме по-ниски лихви по кредити за млади хора, за да учат. ГЕРБ го отхвърлиха. Семейно подоходно облагане. Когато семейство с две деца  работи, да плаща по-малко данъци върху доходите си. Културният чек – държавата да даде чек на един млад човек. Нищо, отхвърлено. Значи, когато предлагаш  политики, те не се приемат“, коментира Нинова.", "date": "2018.04.24", "title": "Корнелия Нинова, БСП: Високата запллата на депутатите не попречи на „Суджукгейт“ и „Хасковогейт“  -  възнагражденията не се дават, за да не се краде"}
{"url": "http://www.focus-news.net/news/2018/04/24/2514388/veliko-tarnovo-natovaren-e-trafikat-po-ulitsa-magistralna-v-grada.html", "text": "Натоварен е трафикът по улица „Магистрална“ в областния център, която съвпада с част от пътя София – Варна. Интензивно е движението и в района на Южен пътен възел и пътен възел „Качица“, както и в централната част на старата столица. Образували се колони от автомобили има в района на Съда и Пощата, предаде репортер на Радио „Фокус“ – Велико Търново.  Времето в града е ясно и слънчево. Настилките са сухи. Светофарите работят нормално. Допълнително въведени ограничения няма, но остават затворени две улици в старата част на Велико Търново. Ограничението е въведено за ул. „Силвестар Панов“ и ул. „Шейново“. Екипи на КАТ „Пътна полиция“ следят за правилното протичане на трафика. Патрули има на входовете и изходите на града, покрай по-големите училища и детски градини, както и в критичките участъци от първокласната пътна мрежа в областта.\r\nЛуиза ТРАНЧЕВА", "date": "2018.04.24", "title": "Велико Търново: Натоварен е трафикът по улица „Магистрална“ в града"}
{"url": "http://www.focus-news.net/news/2018/04/24/2514390/kyustendil-poradi-remontni-deynosti-se-ogranichava-dvizhenieto-po-avtomagistrala-struma-ot-paten-vazel-dolna-dikanya-do-paten-vazel-dupnitsa-sever.html", "text": "Поради ремонтни дейности се ограничава движението по автомагистрала „Струма“ от пътен възел „Долна Диканя“ до пътен възел „Дупница Север“. Това съобщи за Радио „Фокус” – Кюстендил дежурният в Областно пътно управление – Кюстендил. Причината е ремонт на виадукт, който ще се осъществява на два етапа до 21 юни. Шофьорите трябва да се движат с повишено внимание, спазвайки пътната сигнализация в участъка Джерман – Мурсалево - Кочериново поради подмяна на мантинели. Дейностите са със срок до края на деня. По път Е-79, след тунел „Дупница” посока Благоевград се подменят мантинели, водачите е необходимо да се движат с повишено внимание. В участъка между селата Усойка и Мурсалево се извършват частични ремонтни дейности на асфалтовата настилка. Срокът за приключване на ремонтите е до 24 април. В друг участък от главния път, между Блатино и Дупница, се предприемат ремонтни дейности на асфалтовата настилка и крайпътния банкет. Участъкът в ремонт е сигнализиран с пътни знаци, срокът на тези дейности е до 27 април. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.04.24", "title": "Кюстендил: Поради ремонтни дейности се ограничава движението по автомагистрала „Струма“ от пътен възел „Долна Диканя“ до пътен възел „Дупница Север“"}
{"url": "http://www.focus-news.net/news/2018/04/24/2514392/shumen-gradat-shte-bade-domakin-na-shestata-natsionalna-konferentsiya-patuvane-kam-balgariya.html", "text": "Шумен ще бъде домакин на Шестата Национална конференция „Пътуване към България“ до 26 април, предаде репортер на Радио „Фокус“-Шумен Темата в тазгодишното издание е „България и българите: Бит, душевност и национална идентичност“, като се очаква да бъдат представени повече от 80 доклада. В програмата на конференцията ще участват учени от водещите университети у нас в областта на хуманитарните науки – СУ „Св. Климент Охридски“, ВТУ „Св. Св. Кирил и Методий“, Бургаски университет „Асен Златаров“ и ПУ „Пайсий Хилендарски“. Форумът ще бъде открит от 16.00 часа в зала „Проф. Венета Вичева“ на Община Шумен с встъпително слово и доклад на един от инициаторите на конференцията - акад. Дамян Дамянов. \r\nСлед встъпителното слово ще бъде представен сборникът с доклади от петото издание на „Пътуване към България“.  На 25 април от 09.00 до 17.30 часа в Регионалния исторически музей ще се проведат заседанията по секции – „Праистория и античност“, „Средновековие“, „Нова и съвременна история“ и „Културно-историческо наследство и туризъм“. На  26 април от 12.00 часа в Заседателната зала на РИМ – Шумен ще се състои церемонията по удостояването на проф. д.и.н. Иван Йорданов със званието „доктор хонорис кауза“ на ШУ „Еп. Константин Преславски“.", "date": "2018.04.24", "title": "Шумен: Градът ще бъде домакин на Шестата Национална конференция „Пътуване към България“"}
{"url": "http://www.focus-news.net/news/2018/04/24/2514391/sliven-intenzivno-e-dvizhenieto-po-patishtata-v-oblastta.html", "text": "Интензивно е движението по пътищата в област Сливен, съобщиха от Областно пътно управление-Сливен. Няма въведени ограничения за пътуващите. Пътните настилки са сухи.\r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец.", "date": "2018.04.24", "title": "Сливен: Интензивно е движението по пътищата в областта"}
{"url": "http://www.focus-news.net/news/2018/04/24/2514381/korneliya-ninova-bsp-za-edna-godina-pravitelstvoto-generira-nestabilnost-i-vodi-bezuspeshna-politika-po-vazhnite-vaprosi.html", "text": "За една година правителството генерира нестабилност и води безуспешна политика по важните въпроси. Това каза лидерът на БСП Корнелия Нинова в предаването", "date": "2018.04.24", "title": "Корнелия Нинова, БСП: За една година правителството генерира нестабилност и води безуспешна политика по важните въпроси"}
{"url": "http://www.focus-news.net/news/2018/04/24/2514394/pregled-na-osnovnite-temi-vav-varnenskiya-pechat.html", "text": "„Въвеждат данък и за ловните кучета“. Това е челното заглавие на варненският всекидневник „Черно море“. Собствениците на четириноги, живеещи в селата около Варна, ще ползват 50% отстъпка. Стопаните на ловни кучета от Варна също ще плащат годишен данък. Такса няма да има само за собствениците на кучета, които охраняват или придружават стада от селскостопански животни, отгледани в животновъдни обекти с регистрация. \r\n„Пунктовете за технически прегледи не проверяват нивото на шум на колите“, съобщава още изданието на стр. 2. Пунктовете за годишни технически прегледи не са задължени да притежават устройства, измерващи шума на автомобилите. За пътните полицаи у нас са закупени едва няколко шумомера, с каквито във варненската структура на Пътна полиция не разполагат. \r\n„Променят правилата за имунизациите“, четем на стр. 3. В имунизационния кабинет на Регионалната здравна инспекция във Варна планови ваксинации и реваксинации се правят само на деца, които не са упражнили правото си на избор на общопрактикуващ лекар (ОПЛ) до избиране на такъв.\r\n„Учат деца как да се справят с опасностите в обществото“, ни информира всекидневникът на същата страница. Инициативата „Открити дни на местните комисии за борба срещу противообществените прояви на малолетните и непълнолетните“ ще се проведе в дните до 30 април. Предвидено е да се обсъждат теми като агресията, наркотиците, рисковото поведение, трафика на хора и други. \r\n„Разделят правилата за движение по пътищата в три отделни закона“, съобщава на стр. 6  изданието. Започва обсъждане на работните проекти на Закона за движението по пътищата, Закона за водачите на моторни превозни средства и Закона за пътните превозни средства. Идеята е сега действащият Закон за движение по пътищата да се раздели на три, за да е ясна отговорността на различните институции.", "date": "2018.04.24", "title": "Преглед на основните теми във варненския печат"}
{"url": "http://www.focus-news.net/news/2018/04/24/2514396/kyustendil-v-grada-shte-se-provede-traditsionen-futbolen-turnir-za-uchenitsi-ot-peti-klas.html", "text": "В Кюстендил ще се проведе традиционен футболен турнир за ученици от пети клас. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. Турнирът ще започне от 13.00 часа на стадион „Осогово”. В него ще се включат отбори от всички основни училища на територията на града, както и представители на училищата от селата Невестино и Раждавица. \r\n„Този турнир е включен в спортния календар на Обединен детски комплекс, с което целим да се подобрят функционалните възможности и здравословното   състояние на учениците, а освен това да създадем в тях мотивация за активни спортни занимания. Самият турнир е насочен към борбата с агресията сред младите”, каза Бойко Малинов. Право на участие в турнира имат ученици от пети клас, а отборите са в състав от осем души – момичета и момчета. За победителите са подсигурени награди от страна на Обединен детски комплекс – Кюстендил.\r\nВенцеслав ИЛЧЕВ", "date": "2018.04.24", "title": "Кюстендил: В града ще се проведе традиционен футболен турнир за ученици от пети клас"}
{"url": "http://www.focus-news.net/news/2018/04/24/2514395/smolyan-izvarshva-se-pochistvane-na-svlecheni-zemni-masi-okopi-i-nanosi-po-nyakolko-napravleniya-v-oblastta.html", "text": "Сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчено и ясно, а температурите са положителни. През нощта не са получавани сигнали за инциденти по пътищата в областта.\r\nПо направлението Чуреково – Михалково днес се почистват свлечени земни маси и окопи. По пътя Рудозем – Фатово се чистят окопи и наноси на пътните платна, а по пътя Баните – кръстовището за Стояново се извършва почистване на окопи и водостоци. По трите направления водачите трябва да шофират с повишено внимание и съобразена скорост.\r\nОтворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е с обичайната си натовареност за делничен ден. По-интензивно е движението по централните улици и входно-изходните артерии на града. Продължава работата по пътя квартал Устово – Смолян, където движението остава  ограничено в едната лента заради пропадане на пътното платно. Участъкът се намира на около 1 км след Устово, посока Смолян е и с дължина около 20 метра, а крайният срок за приключване на дейностите е до 18.00 часа на 27 април.\r\nНели ГЕРГЬОВСКА", "date": "2018.04.24", "title": "Смолян: Извършва се почистване на свлечени земни маси, окопи и наноси по няколко направления в областта"}
{"url": "http://www.focus-news.net/news/2018/04/24/2514389/politicoeu-emanyuel-makron-zayavi-che-toy-i-donald-tramp-sa-garantite-na-svetovniya-red.html", "text": "Президентът на Франция Еманюел Макрон заяви в понеделник, че той и американския му колега Доналд Тръмп са „гарантите“ на многостранния световен ред срещу бушуващите заплахи за сигурността, пише Politico.eu.\r\nМакрон направи този коментар на слизане от своя самолет на военновъздушната база „Ендрюс“ край Вашингтон и преди да се насочи към Белия Дом, за да се срещне с американския държавен глава и да започне тридневната си визита, основните теми на която ще бъдат търговията и международната сигурност, пише изданието.\r\n„В това време, ние, Франция и САЩ, имаме много голяма отговорност... Ние сме гаранти на съвременната многостранност и си мисля, че в хода на тези разговори имаме да вземем и подготвим много важни решения“, заяви френският държавен глава.\r\n„Политико“ обяснява, че акцента на френския лидер върху „многостранността“ идва преди срещата очи в очи с Тръмп, която трябва да се проведе във вторник и основни теми на която ще бъдат преговорите със Северна Корея и ядрената сделка с Иран, която американският президент иска да промени, а ако не успее, да излезе от нея.\r\nОтношението на американския президент към договорената по времето на президента Барак Обама сделка с Ислямската република предизвика недоволство в Европа. Тръмп заплаши да излезе от сделката до 12 май, ако тя не бъде променена според изискванията на САЩ, които са около програмата за производство на балистични ракети на Техеран и някои клаузи, вдигащи финансовите санкции срещу близкоизточната страна.\r\nПреди визитата на Макрон, редица френски официални лица заявиха, че френският президент ще се опита да убеди американския си колега да не вади Вашингтон от сделката – ход, който европейците смятат, че ще навреди на регионалната сигурност – но предупредиха да не се таят големи надежди за „дипломатически пробив“ по този въпрос.\r\nПо време на посещението е предвидено и изказване на Макрон пред Конгреса на САЩ.\r\nПревод и редакция:", "date": "2018.04.24", "title": "Politico.eu: Еманюел Макрон заяви, че той и Доналд Тръмп са „гарантите“ на световния ред"}
{"url": "http://www.focus-news.net/news/2018/04/24/2514400/blagoevgrad-s-normalna-intenzivnost-e-trafikat-v-oblastniya-tsentar.html", "text": "С нормална интензивност е трафикът в Благоевград, предаде репортер на Радио „Фокус“ – Пирин. Няма образували се задръствания по основните пътни артерии в града. Нормално се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми и без задръствания се осъществява движението и на експерименталното кръгово кръстовище при „Зърнени храни“ – на бул. „Св. Димитър Солунски“ и бул. „Васил Левски“. Градският транспорт се движи по разписание без закъснение. Всички светофарни уредби са изправни. \r\nЛора КАЛЧЕВА", "date": "2018.04.24", "title": "Благоевград: С нормална интензивност е трафикът в областния център"}
{"url": "http://www.focus-news.net/news/2018/04/24/2514384/mariya-stoyanova-analizator-na-evropeyskite-protsesi-svideteli-sme-na-nova-slovesna-voyna-po-osta-viena-ankara.html", "text": "Свидетели сме на нова словесна война по оста Виена-Анкара. Това каза за сутрешния блок  на Радио „Фокус“ Мария Стоянова, анализатор на Европейските процеси, по повод забраната на австрийското правителство за провеждане на предизборна агитация за предстоящите през юни турски президентски и парламентарни избори. Стоянова уточни, че напрежението в момента ескалира, но в исторически план – то не е от вчера. \r\n„Неведнъж Турция е използвала своята диаспора, като непрекъснато се припомня на турските граждани да не се поддават на асимилационните опити от страна на държавата, в която живеят. Това, естествено, е повод за напрежение, тъй като, ако погледнем развитието на Турция напоследък, става ясно, че то се разминава с начина на живот в съответната държава. Естествено, те нямат интерес на територията им да живеят хора между две системи, идеологии, нагласи и мироглед, които не просто диаметрално се различават, а направо се сблъскват“, обясни Мария Стоянова. Тя допълни, че австрийският канцлер Себастиан Курц може в крайна сметка да помогне на турския държавен глава Реджеп Ердоган да влезе в ролята на жертва пред привържениците си, продължавайки да чука на врати, които биват затваряни пред него. Мария Стоянова уточни, че това би било неблагоприятно развитие за диалога ЕС-Турция, в който домакин на първия пробив бе именно България.", "date": "2018.04.24", "title": "Мария Стоянова, анализатор на Европейските процеси: Свидетели сме на нова словесна война по оста Виена-Анкара"}
{"url": "http://www.focus-news.net/news/2018/04/24/2514402/pregled-na-osnovnite-temi-vav-velikotarnovskiya-pechat.html", "text": "„Разширяват с два етажа Музея със силиконовите фигури“, е заглавие от първа страница на областния всекидневник „Янтра Днес”. С два етажа предстои да бъде разширен Музеят със силиконовите фигури във Велико Търново. Новите зали ще бъдат разположени на мястото на администрацията на Регионалния исторически музей, която ще бъде преместена. \r\n„Изграждат безплатен паркинг за коли и автобуси под Царевец“, е друго заглавие от днешното издание. Първата копка на новия безплатен паркинг на ул. „Крайбрежна“ направиха зам.-кметът на Велико Търново проф. Георги Камарашев съвместно с представители на фирмата изпълнител. Строежът се реализира в рамките на проекта „Съхранена и автентична градска среда на Велико Търново“. \r\n„МК решава за позлатените кубета на Царевец и паметника на Ивайло“, пише още вестникът. До края на април Министерство на културата трябва да реши дали да бъдат позлатени кубетата на Патриаршията на Царевец и ще се издига ли паметник на цар Ивайло на хълма Света гора. Това съобщи Марин Павлов, председател на Инициативния обществен комитет „Асеневци“. \r\n„Пиян шофьор блъсна поршето си“, е новина от криминалната хроника. В днешното издание ще откриете и статия, разказваща за семейство Паневи, което „събира художници от цял свят на пленер във Велико Търново“. \r\n„Асеневци“ стана Общонароден комитет, иска 22 март да е национален празник“, е заглавие от другия областен ежедневник - „Борба“.  Министерството на културата ще има крайната дума за позлатяването на кубетата на Патриаршията, а Община Велико Търново – за направата на мост с 30 магазина над Янтра по модел на този на Кoлю Фичето в Ловеч. Съоръжението за 8 млн. лв. ще свързва паметника „Асеневци“ с ул. „Ген. Гурко“ в района на Икономическия техникум.  \r\n„Безплатен паркинг за 70 коли и 10 автобуса започнаха в подножието на Царевец“ е друга тема от вестника. Нов безплатен паркинг за 70 автомобила и 10 автобуса започнаха в подножието на крепостта Царевец. Символична първа копка за съоръжението направиха вчера зам.-кметът проф. Георги Камарашев и съуправителите на фирмата изпълнител Румен Игнатов и Филип Маринов. \r\n„Хеликоптер аварира в двора на винарната в Свищов“ е друга тема от всекидневника.  Хеликоптер от селскостопанската авиация на пловдивска фирма кацна принудително във винарната в Свищов в понеделник сутринта. Машината пръскала лозовите масиви на винпрома и след като свършил работа, пилотът тръгнал да се приземява в двора на предприятието. \r\nНа първа страница на областния ежедневник е поместен и материал, разказващ за поредната благотворителна инициатива на групата TurnovoRuns.", "date": "2018.04.24", "title": "Преглед на основните теми във великотърновския печат"}
{"url": "http://www.focus-news.net/news/2018/04/24/2514403/pss-dobri-sa-usloviyata-za-turizam-v-planinite.html", "text": "Добри са условията за туризъм в планините, температурите са от 5 до 11 градуса.  Това съобщиха от Планинска спасителна служба (ПСС) към БЧК за Агенция „Фокус“ . Времето е слънчево и тихо,  като в най-високите части на планината има слаб до умерен вятър. Работещи съоръжения има само на Рилските езера, където лифтовете ще работят до 30 април.\r\nОт ПСС предупредиха туристите да бъдат внимателни при преминаването на стръмни и снежни склонове, защото снегът е много коварен в момента - горната част е размекната и подхлъзванията са много чести. Няма инциденти за изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.24", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/24/2514399/mladezhi-gerb-evropeyskata-mladezhka-konferentsiya-e-yarak-primer-za-rabotata-na-balgarskoto-pravitelstvo-v-sferata-na-mladezhkoto-vklyuchvane-i-razvitie.html", "text": "Европейската младежка конференция е ярък пример за работата на българското правителство в сферата на младежкото включване и развитие. Това се посочва в Декларация на Младежи ГЕРБ относно Европейската младежка конференция в град София, съобщиха от пресцентъра на партията. Агенция \"Фокус\" публикува декларацията без редакторска намеса.", "date": "2018.04.24", "title": "Младежи ГЕРБ: Европейската младежка конференция е ярък пример за работата на българското правителство в сферата на младежкото включване и развитие"}
{"url": "http://www.focus-news.net/news/2018/04/24/2514406/predsedatelyat-na-parlamenta-tsveta-karayancheva.html", "text": "Наша историческа отговорност е да работим последователно за единството на Европейския съюз. Това заяви председателят на Народното събрание Цвета Караянчева в изказването си по време на сесията на тема „Бъдещето на Европейския съюз” в рамките на Конференцията на председателите на парламентите на страните-членки на ЕС, която се провежда в Талин, Естония, съобщават от пресцентъра на парламента. \r\nПредседателят на парламента отбеляза пред своите колеги от ЕС, че запазването на единството и защитата на общите ни интереси е единственият начин да се справим с множеството разнородни предизвикателства, сред които – сигурност, тероризъм, нестабилност на външните граници, миграция, кибератаки, климатичните промени, демографските и социални неравенства. \r\nНеобходимо е да отстояваме нашите европейски ценности и същевременно да бъдем отворени към промените, които носи динамичният глобален свят, добави Цвета Караянчева. По думите й европейските граждани изпитват тревога, губят доверие. Затова ние – политиците, ще получаваме доверие, само и единствено, ако ежедневно даваме примери, че институциите работят за хората, отбеляза още председателят на парламента. \r\nЦвета Караянчева подчерта, че запазването и засилването на единството на Европейския съюз, включително в контекста на Брекзит, може да се осъществи чрез повече и по-дълбока интеграция. Според нея необходимо е процесът да продължи да се развива и чрез приобщаване на Западните Балкани на основата на потвърдената европейската перспектива на региона. Председателят на парламента заяви още, че без Западните Балкани европейската интеграция остава незавършен проект, а перспективата за членство в ЕС продължава да бъде мощен стимул за онези, които искат да изградят мир, свобода, просперитет и демокрация. \r\nВ непосредственото ни съседство както в източното, така и в южното му измерение, се наблюдават политическа нестабилност и сериозни предизвикателства в областта на сигурността, отбеляза Цвета Караянчева. Тя допълни, че защитата на външните граници на ЕС е една от най-важните задачи и ЕС трябва да подкрепи своите държави-членки, засегнати в най-висока степен от проблемите на миграцията. \r\nПредседателят на Народното събрание заяви, че първото Българско председателство на Съвета на ЕС е отворено за гражданите и въплъщава идеята на нашето мото – \"Съединението прави силата\".", "date": "2018.04.24", "title": "Председателят на парламента Цвета Караянчева: Наша историческа отговорност е да работим последователно за единството на Европейския съюз"}
{"url": "http://www.focus-news.net/news/2018/04/24/2514407/the-local-frantsiya-frenskite-zheleznicharski-profsayuzi-zaplashiha-da-prodalzhat-stachkite-i-prez-yuli-i-avgust.html", "text": "Профсъюзите на френските железопътни работници заплашиха да удължат стачната си акция и през юли и август, което означава, че тези, които планират да пътуват във Франция по време на лятната ваканция може да се сблъскат с транспортни проблеми, пише френската редакция на електронното издание The Local.\r\nЖелезничарските профсъюзи обявиха възможната мярка в началото на поредната двудневна стачка, която започна в понеделник, 23 април. \r\n„Гледаме календара“, заяви представител на един от профсъюзите пред френската преса. „Искаме да предупредим французите, колкото може по-рано, така че да могат да организират почивките си“.\r\nВ средата на седмицата е организирана среща между 4 профсъюза, според представителите на които, вероятността стачните действия да продължат и през юли и август става все по-голяма.\r\n„Това правителство не иска да преговаря и ни предизвиква да удължим стачките и през юли и август“, заяви председател на един от профсъюзите пред пресата в неделя.\r\nПревод и редакция:", "date": "2018.04.24", "title": "The Local (Франция): Френските железничарски профсъюзи заплашиха да продължат стачките и през юли и август"}
{"url": "http://www.focus-news.net/news/2018/04/24/2514405/api-dvizhenieto-po-am-trakiya-ot-km-18-do-km-19-v-posoka-sofiya-se-osashtestvyava-v-edna-lenta-poradi-remontni-deynosti.html", "text": "Движението по АМ \"Тракия\" от км 18 до км 19 в посока София се осъществява в една лента поради ремонтни дейности. Това съобщиха от пресцентъра на Агенция \"Пътна инфраструктура\" (АПИ).", "date": "2018.04.24", "title": "АПИ: Движението по АМ \"Тракия\" от км 18 до км 19 в посока София се осъществява в една лента поради ремонтни дейности"}
{"url": "http://www.focus-news.net/news/2018/04/24/2514401/sport-eventualniyat-sapernik-na-grigor-dimitrov-za-3-i-krag-na-turnira-v-barselona-se-ottegli-ot-uchastie.html", "text": "Поставеният под номер 13 в основната схема на турнира по тенис в Барселона Андрей Рубльов се отказа от участие в състезанието заради физически проблеми. Руският талант беше най-вероятният съперник на Григор Димитров в третия кръг, а преди това евентуалният му съперник във втория кръг Филип Колшрайбер също се отказа заради контузия в гърба. Така по пътя на българина до четвъртфиналите няма да има нито един поставен съперник. Ако Димитров успее да преодолее победителя от двубоя между Жил Симон и Иля Ивашка от втория кръг, той ще се изправи срещу победителя от мача между Ернесто Ескобедо и тунизиецът Малик Джазири.", "date": "2018.04.24", "title": "Спорт: Евентуалният съперник на Григор Димитров за 3-и кръг на турнира в Барселона се оттегли от участие"}
{"url": "http://www.focus-news.net/news/2018/04/24/2514404/smolyan-pp-gerb-organizira-kravodaritelska-kampaniya-v-grada.html", "text": "ПП ГЕРБ провежда девета кръводарителска кампания в Смолян под наслов „Да дарим кръв за нуждаещите се!“. Това съобщиха от пресцентъра на ГЕРБ - Смолян. Акцията се осъществява със съдействието на д-р Даниела Дариткова, народен представител от ГЕРБ и председател на Комисията по здравеопазване към 44-то НС. Целта е да се насърчи редовното и необвързано с облаги кръводаряване, тъй като доброволните кръводарители са изключително малко.\r\nАкцията се осъществява в Кръвния център при МБАЛ „ Д-р Братан Шукеров” – Смолян днес до 16.00 ч. Началото й бе дадено от д-р Даниела Дариткова, която приканва всеки здрав човек на възраст от 18 до 65 години да бъде съпричастен към инициативата, тъй като кръводаряването спасява на човешки живот.", "date": "2018.04.24", "title": "Смолян: ПП ГЕРБ организира кръводарителска кампания в града"}
{"url": "http://www.focus-news.net/news/2018/04/24/2514409/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Президентът на Франция Доналд Тръмп заяви в понеделник, че той и американския му колега Доналд Тръмп са „гарантите“ на многостранния световен ред срещу бушуващите заплахи за сигурността, пише Politico.eu.\r\nМакрон направи този коментар на слизане от своя самолет на военновъздушната база „Ендрюс“ край Вашингтон и преди да се насочи към Белия Дом, за да се срещне с американския държавен глава и да започне тридневната си визита, основните теми на която ще бъдат търговията и международната сигурност, пише изданието.\r\n„В това време, ние, Франция и САЩ, имаме много голяма отговорност... Ние сме гаранти на съвременната многостранност и си мисля, че в хода на тези разговори имаме да вземем и подготвим много важни решения“, заяви френският държавен глава.\r\n„Политико“ обяснява, че акцента на френския лидер върху „многостранността“ идва преди срещата очи в очи с Тръмп, която трябва да се проведе във вторник и основни теми на която ще бъдат преговорите със Северна Корея и ядрената сделка с Иран, която американският президент иска да промени, а ако не успее, да излезе от нея.\r\nОтношението на американския президент към договорената по времето на президента Барак Обама сделка с Ислямската република предизвика недоволство в Европа. Тръмп заплаши да излезе от сделката до 12 май, ако тя не бъде променена според изискванията на САЩ, които са около програмата за производство на балистични ракети на Техеран и някои клаузи, вдигащи финансовите санкции срещу близкоизточната страна.\r\nПреди визитата на Макрон, редица френски официални лица заявиха, че френският президент ще се опита да убеди американския си колега да не вади Вашингтон от сделката – ход, който европейците смятат, че ще навреди на регионалната сигурност – но предупредиха да не се таят големи надежди за „дипломатически пробив“ по този въпрос.\r\nПо време на посещението е предвидено и изказване на Макрон пред Конгреса на САЩ.\r\n***Напрежението стигна своя връх на Егейските острови, след като на Лесбос мигранти се биха с местни жители в района на пристанището на главния град Митилене и в резултат няколко човека бяха ранени, пише електронното издание на гръцкия вестник Kathimerini.\r\nПоделенията на полицията за борба с безредиците бяха принудени да се намесят рано сутринта в понеделник, след като десетки местни жители започнаха да протестират заради присъствието на мигранти на главния площад в Митилене. Бежанците, които се установиха на палатков лагер на площада миналия вторник, в протест срещу задържането си на острова, бяха натоварени на автобуси и откарани обратно в препълнените приемни центрове.\r\nКакто заявиха местни източници, протестиращите са хвърляли димки, факли и камъни по имигрантите, които са се събрали в кръг около жена и дете, които са били с тях, за да ги предпазят.\r\nНякои демонстранти са викали „изгорете ги живи“, съобщават очевидци, които предполагат, че в случая са замесени членове на крайно-десни групировки. Полицията е задържала общо 122 души, като всички те без двама са били афганци. 28 души са закарани в болница, за да получат първа помощ, като 22 от тях са били мигранти.\r\nПолитическите партии излязоха с позиция, в която обвиняват крайно-десните групи за атаката.\r\nКметът на Лесбос, Спирос Галинос, не изключи в инцидента да са присъствали и екстремисти, но акцентира върху масовото раздразнение сред местните жители. „Обществото реагира като едно цяло“, заяви Галинос, който, както припомня „Катимерини“, още миналата седмица призова правителството да вземе мерки за намаляване на мигрантската тежест върху островите.\r\nГръцкото издание уточнява, че на островите в източната част на Егейско море в момента има повече от 15 500 мигранти, които живеят в мизерни условия. Според „Катимерини“, в последно време пристиганията на бежанци и мигранти в Гърция чувствително са се увеличили.\r\nСпоред източници на гръцкото Министерство на миграцията, през последните дни не е пристигнал нито един мигрант, като някои сочат като причина за това писмото, изпратено от министъра по миграцията Димитрис Вицас до турските власти в края на миналата седмица, в което той ги помоли да изпълняват сделката за възпиране на бежанския поток към Европа, която Анкара подписа с ЕС през 2016 година.\r\nСлучи се и друго интересно събитие, свързано с проблема. Новият директор на гръцката Служба за предоставяне на убежище Маркос Каравияс подписа документ, с който движението на пристигащите на гръцките острови мигранти се ограничава само до приемните пунктове и лагерите на островите, където са разпределени.\r\n Миналата седмица, припомня „Катимерини“, гръцкият съд отмени рестрикциите за напускане на островите, които бяха в сила по-рано. Правителството предложи промени в законодателството за предоставяне на убежище, целящи да ускорят бавното темпо, с което се обработват молбите. Реформите трябва да бъдат разгледани от парламента във вторник.\r\n***Профсъюзите на френските железопътни работници заплашиха да удължат стачната си акция и през юли и август, което означава, че тези, които планират да пътуват във Франция по време на лятната ваканция може да се сблъскат с транспортни проблеми, пише френската редакция на електронното издание The Local.\r\nЖелезничарските профсъюзи обявиха възможната мярка в началото на поредната двудневна стачка, която започна в понеделник, 23 април. \r\n„Гледаме календара“, заяви представител на един от профсъюзите пред френската преса. „Искаме да предупредим французите, колкото може по-рано, така че да могат да организират почивките си“.\r\nВ средата на седмицата е организирана среща между 4 профсъюза, според представителите на които, вероятността стачните действия да продължат и през юли и август става все по-голяма.\r\n„Това правителство не иска да преговаря и ни предизвиква да удължим стачките и през юли и август“, заяви председател на един от профсъюзите пред пресата в неделя.\r\n***", "date": "2018.04.24", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/04/24/2514410/stefan-radev-kmet-na-sliven-predstoi-osnoven-remont-na-ulitsi-v-grada-i-naselenite-mesta-v-obshtinaaa.html", "text": "Предстои основен ремонт на улици в Сливен и населените места в общината, съобщи пред Радио „Фокус“ – Сливен Стефан Радев. Приключва процедурата за избор на фирмата-изпълнител на планираните дейности. За основен ремонт на улиците в града са предвидени 1 милион лева. До края на месеца ще бъде сключен договорът за ремонт и на улиците в населените места от общината. Той ще е за 1 милион лева, осигурени целево от правителството.\r\nПродължава работата и по проектиране реконструкцията на бул. „Хаджи Димитър“. Идеята е проектът да обхване и част от улиците наоколо, така че движението там да стане по- лесно и районът да има добър вид.\r\nРаботи се и по всички започнати инфраструктурни обекти – благоустрояването на кв. „Република“ и поречието на река Асеновска, „пробива“ на ул. „Г. С. Раковски“, санирането на многофамилни жилищни сгради. Започна работа  по изграждане новия мост на кръговото кръстовище „Розова градина“.", "date": "2018.04.24", "title": "Стефан Радев, кмет на Сливен: Предстои основен ремонт на улици в града и населените места в общинаъа"}
{"url": "http://www.focus-news.net/news/2018/04/24/2514387/kam-momenta-mvnr-ne-razpolaga-s-informatsiya-za-postradali-balgarski-grazhdani-pri-intsidenta-v-grad-toronto-kanada.html", "text": "Към момента МВнР не разполага с информация дали са пострадали български граждани при инцидента в град Торонто, Канада, при който загинаха 9, а бяха ранени 16 души. Това съобщават от пресцентъра на МВнР. \r\nБял товарен микробус под наем е напуснал пътното платно и се е качил на тротоара, където е ударил около 20 пешеходци. Водачът на микробуса е задържан. Видеоматериал от задържането показва предизвикателно поведение на водача на микробуса спрямо блюстителите на реда.\r\nПремиерът на провинция Онтарио Катлийн Уин даде пресконференция, на която не предостави конкретни данни за инцидента.\r\nГенералният консул на Република България в Торонто г-н Петър Крайчев се свърза незабавно с Кралската канадска конна полиция и с други правоохранителни органи.\r\nОтправени бяха запитвания и обменена бе информация и с мисиите на държавите-членки на ЕС в Торонто.\r\nКъм момента органите на реда не предоставят никаква конкретна информация, като поемат ангажимент да информират незабавно, в случай че инцидентът по някакъв начин засяга български граждани.", "date": "2018.04.24", "title": "Към момента МВнР не разполага с информация за пострадали български граждани при инцидента в град Торонто, Канада"}
{"url": "http://www.focus-news.net/news/2018/04/24/2514408/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-april.html", "text": "„Софийска вода” временно ще прекъсне водоснабдяването в някои части на столицата на 25 април 2018 г. (сряда), съобщиха от пресцентъра на дружеството.\r\nВъв връзка с монтаж на спирателни кранове на бул. „Цариградско шосе“ жк. „Младост“ 1, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- ул. „Димитър Моллов“, бул. „Цариградско шосе“;\r\n- от ул. „Димитър Моллов“ до бул. „Д-р Г. М. Димитров“, блокове 27, 28, 28А, 28Б, 29Б, 29, 29А, 30, 30А, 121, 122, 123, 124, 125, 126, 127, 128, 129, 130, 131, 132 и бензиностанция „OMV“ на бул. „Цариградско шосе“ бл. 27, ДГ 117 „Надежда“, Технологично училище по електронни системи.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър моллов“ пред болница „Софиямед“.\r\nВъв връзка с подмяна на сградно водопроводно отклонение на бул. „Арсеналски“ жк. „Лозенец“, се налага спиране на водоподаването от 09:30 до 20:30 часа на клиентите на „Софийска вода”, живеещи в района на бул. „Арсеналски“ от ул. „Църноок“ да ул. „Милевска планина“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Арсеналски“ ъгъла с ул. „Борис Пожаров“.\r\nВъв връзка с подмяна на сградно водопроводно отклонение на ул. 9 кв. „Враждебна“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на ул. 5, ул. 8, ул. 29, ул. 30.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 10 ъгъла с ул. 11.\r\nВъв връзка с реконструкция на уличен водопровод на бул. „Мадрид“ кв. „Подуяне“, се налага спиране на водоподаването от 09:00 до 18:30 часа на клиентите на „Софийска вода”, живеещи в района на:\r\n- ул. „Мърфи“  от ул. „Русалка“ до бул. „Мадрид“;\r\n- бул. „Мадрид“ от бул. „Евлоги и Христо Георгиеви“  до ул. „Алеко Константинов“;\r\n- ул. „Франсис де Пресансе“ от ул. „Алеко Константинов“ до ул.„Мърфи“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“№14.\r\nВъв връзка с извършване на строително-монтажни работи на ул. „Самоковско шосе“ кв. „Горубляне“, се налага спиране на водоподаването от 09:00 до 12:00 часа на клиентите на „Софийска вода”, живеещи в района на ул. „Самоковско шосе“ от ул. „инж. Георги Белов“ до бул. „Цариградско шосе“ и ул. „Обреща“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цариградско шосе“№120.\r\nВъв връзка с ремонт на редуктор за налягане на ул. „Трендафил“ с. Мърчаево, се налага спиране на водоподаването от 10:00 до 14:00 часа на клиентите на „Софийска вода”, живеещи в района на ул. „Трендафил“, ул. „Приморско“, ул. „Бистра река“, ул. 7. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трендафил“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.24", "title": "„Софийска вода” временно ще прекъсне водоснабдяването в някои части на столицата на 25 април"}
{"url": "http://www.focus-news.net/news/2018/04/24/2514411/veliko-tarnovo-grad-debelets-e-bez-voda-zaradi-avariya.html", "text": "Авария е наложила спиране на водата в град Дебелец. Това съобщиха за Радио „Фокус“ – Велико Търново от ВиК – Велико Търново и уточниха, че поради нужда от извършване на авариен ремонт на водопроводната мрежа в региона до 15.00 часа ще е преустановено водоподаването в града. Служителите вече работят по повредата и ще направят всичко възможно водата да бъде пусната по-рано.\r\nЛуиза ТРАНЧЕВА", "date": "2018.04.24", "title": "Велико Търново: Град Дебелец е без вода заради авария"}
{"url": "http://www.focus-news.net/news/2018/04/24/2514414/vratsa-petima-dushi-sa-postradali-pri-katastrofa-s-grada.html", "text": "На 23 април 2018 г., около 17:30 ч. в гр. Враца, на кръстовището на  ул. “Васил Кънчов“ и ул. “Козлодуйски бряг“, са катастрофирали лек автомобил “Сеат Ибиза“, управляван 42-годишен мъж и лека кола “Ауди“, шофирана от 23-годишна жена. Това съобщиха от ОДМВР-Враца. Ранени са двамата водачи, както и трима души, пътуващи в лекия автомобил „Сеат“. Пробите за алкохол  са отрицателни. Причина за катастрофата е отнемане на предимство в кръстовище при наличие на пътен знак „Б2“ (спри и пропусни движещите се по пътя с предимство) от страна на водача на “Сеат Ибиза“. Образувано  е досъдебно производство.", "date": "2018.04.24", "title": "Враца: Петима души са пострадали при катастрофа с града"}
{"url": "http://www.focus-news.net/news/2018/04/24/2514416/dobrich-pinokio-predstavya-premierno-darzhaven-kuklen-teatar-dora-gabe.html", "text": "„Пинокио“ представя премиерно Държавен куклен театър (ДКТ) „Дора Габе“, спектакълът се реализира с финансовото съдействие на Община град Добрич, предаде кореспондентът на Радио „Фокус” – Варна. Поредна премиера в Кукления театър в Добрич с едно много хубаво заглавие – „Пинокио“ по „Приключенията на Пинокио“ от Карло Колоди. Така директорът Петър Петров определи новото заглавие в афиша. Режисурата и сценографията са на Леонард Капон. Близо 30-годишно е сътрудничеството на режисьора Леонард Капон с добричкия куклен театър, това той посочи на среща с журналисти: „Много ми харесва да работя тук и е много хубаво, че поддържаме сътрудничеството, защото това ми даде шанс да се срещнем с много, много интересни заглавия в най-различни посоки. Като започнете от „Аладин“, който е в една стилистика, после „Мери Попинз“ в друга стилистика, след това „Косе Босе“, изключителна българска класика, сега – „Пинокио“. Това са заглавия, които според мен са много важни в кукления театър и за възпитанието на едно дете, да бъде запознато с такива текстове, визии и идеи, които дават тези приказки“. Леонард Капон изрази специална благодарност на своите колеги от Добрич, създали невероятно живописни и красиви кукли и декор. По думите на Директора на ДКТ „Дора Габе“ Петър Петров куклите са доста, наброяват 15 и той категорично има усещането, че тази постановка ще се гледа от публиката и ще й се хареса. Към това режисьорът добави, че „Пинокио“ ще се гледа както от деца, така и от техните по-възрастни придружители. \r\nТова според Леонард Капон е представление за деца и родители и творческият екип има усещането, че е постигнал нещо, което провокира и задържа интереса на всички: „Актьорите се справят прекрасно с един много труден материал, в който имат да играят много роли. Пиесата, която направихме, има малки различия от оригинала, защото я подчинихме на идеята: наистина ли чак толкова много лъжат децата и трябва ли да бъдат наказвани за това. Различаваме ли ние възрастните лъжата от фантазията и кой лъже повече, възрастните или децата? Тези въпроси нямат директен отговор, остават си в пространството, макар че целият екип сме на страната на децата и това си личи“. Идеята е публиката да бъде провокирана да различава лъжата от играта и да поощри второто, което развива въображение. Участват актьорите Мила Боянова, Росен Радев и Румен Куртев. Спектакълът се посвещава на 130 години от рождението на добруджанската поетеса Дора Габе и 55 години от създаването на Държавния куклен театър в Добрич. Реализира се с финансовото съдействие на Община град Добрич. \r\nЖулиета НИКОЛОВА", "date": "2018.04.24", "title": "Добрич: „Пинокио“ представя премиерно Държавен куклен театър „Дора Габе“"}
{"url": "http://www.focus-news.net/news/2018/04/24/2514393/korneliya-ninova-bsp-atakata-sreshtu-prezidenta-e-koordinirana-strategiya-a-prichinata-za-neya-e-strahat-ot-visokiya-reyting-i-avtoritet-na-darzhavniya-glava.html", "text": "Атаката срещу президента е координирана стратегия, острието ѝ е Цветан Цветанов, а причината е страхът от високия рейтинг и авторитет на държавния глава. Това каза лидерът на БСП Корнелия Нинова в „Тази сутрин“ по бТВ.  Във връзка с КСНС, Нинова коментира, че по време на заседанието, когато са говорили за военните самолети, държавният глава е казал на Цветанов да се въздържа да коментира неща, от които не разбира.  „За четвърти или пети път г-н Цветанов отправя обвинения в едни иот най-тежките престъпления по Наказателния кодекс – престъпление срещу републиката. Затова му казах да внимава какво говори, за да няма поредното дело в Страсбург за обвинение\", каза Нинова и подчерта ,че заради Цветан Цветанов страната ни е съдена многократно в Страсбург. Лидерът на БСП попита кога Министерски съвет ще предяви претенции към Цветан Цветанов за парите, които плати българския народ заради изказвания, с които страната ни е осъдена в Страсбург. Тя посочи, че едва тогава ще признае, че премиерът  Бойко Борисов е обективен.", "date": "2018.04.24", "title": "Корнелия Нинова, БСП: Атаката срещу президента е координирана стратегия, а причината за нея е страхът от високия рейтинг и авторитет на държавния глава"}
{"url": "http://www.focus-news.net/news/2018/04/24/2514419/otlichnite-dvustranni-otnosheniya-i-aktivniya-politicheski-dialog-obsadiha-predsedatelyat-na-parlamenta-tsveta-karayancheva-i-predsedatelyat-na-germanskiya-bundestag-volfgang-shoyble.html", "text": "Отличните двустранни отношения и изключително активния политически диалог на всички нива обсъдиха председателят на Народното събрание Цвета Караянчева и председателят на Бундестага на Федерална република Германия Волфганг Шойбле. Това съобщиха от пресцентъра на Народното събрание. Те разговаряха в рамките на Конференцията на председателите на парламентите на страните-членки на ЕС, която се провежда в Талин, Естония. Германия е наш стратегически партньор, доверен съюзник и дългогодишен приятел, отбеляза Цвета Караянчева. Двамата председатели оцениха много високо активното парламентарно сътрудничество и резултатните разговори на делегацията на Комисията по европейските въпроси на Бундестага през март с премиера Бойко Борисов, заместник-министър-председателя и министър на външните работи Екатерина Захариева и председателя на Комисията по европейските въпроси и контрол на европейските фондове Кристиан Вигенин.  България пое Председателството на Съвета на ЕС в труден период за Съюза и за Европа и ние благодарим за германската подкрепа и споделения опит за реализирането на приоритетите на Българското председателство и за защита на интересите и сигурността на европейските граждани, заяви председателят на българския парламент. Цвета Караянчева благодари за ценната помощ, която германската страна ни предоставя по двустранна линия в ключови за България области като съдебна реформа, вътрешна сигурност, контрол и защита на границите, икономика, дуално образование и др. Тя подчерта, че разчитаме на германската подкрепа за скорошно присъединяване към Шенген и допълни, че страната ни е доказала, че може да се справи с тази тежка и отговорна задача в условията на безпрецедентен миграционен натиск. Цвета Караянчева запозна председателя на Германския Бундестаг с усилията, които България полага по отношение на борбата с престъпността и реформите в съдебната система. Ние имаме ясна политическа воля, наясно сме какво очакват нашите партньори и работим активно, за да изпълним своите ангажименти така, както сме ги поели като страна-членка на ЕС, подчерта председателят на българския парламент. Като пример Цвета Караянчева посочи приетия само преди месеци от парламента Закон за противодействие на корупцията и за отнемане на незаконно придобитото имущество. Тя отбеляза също, че в актуализараната стратегия за национална сигурност, одобрена от парламента, миграционният натиск, корупцията, кибер сигурността са сред основните акценти. Засилването на търговско-икономическите контакти и на инвестиционната активност на Германия у нас, бяха също сред темите на разговора. Всеки германски инвеститор е важен за нас и е добре дошъл в България, отбеляза председателят на парламента и увери, че страната ни е създала благоприятни условия за инвеститорите и за бизнеса.  Цвета Караянчева и Волфганг Шойбле потвърдиха общата готовност за разширяване на ползотворния диалог и сътрудничеството между българския парламент и Бундестага на Федерална република Германия. Председателят на Народното събрание отбеляза, че страната ни цени много високо възможностите, които предлага стажантската програма на Буднестага за млади българи, които всяка година в продължение на пет месеца имат възможност да се запознаят отблизо с опита на германската законодателна институция. Цвета Караянчева добави, че тя е особено полезна, защото допринася за развитието на културното многообразие, за контактите между младите хора и успешната им реализация. Председателят на Народното събрание заяви, че изборът на Волфганг Шойбле за председател на Бундестага е заслужено признание за неговия доказан обществен и професионален авторитет като голям политик, държавник и лидер. Цвета Караянчева покани своя германски колега на официална визита в България. Волфганг Шойбле от своя страна прие да посети страната ни.", "date": "2018.04.24", "title": "Отличните двустранни отношения и активния политически диалог обсъдиха председателят на парламента Цвета Караянчева и председателят на Германския Бундестаг Волфганг Шойбле"}
{"url": "http://www.focus-news.net/news/2018/04/24/2514415/dimitar-margaritov-predsedatel-na-kzp-neobhodimi-sa-merki-koito-da-stimulirat-targovtsite-da-predlagat-utvardenite-si-marki-s-edno-i-sashto-kachestvo.html", "text": "Щом има разминаване в състава на хранителни продукти на пазарите на различни европейски държави и този проблем е идентифициран, включително институционално, е добре да бъдат предложени мерки, които да направят така, че търговците да са стимулирани да предлагат утвърдените си марки с едно и също качество. Ако няма да го правят, нека да си създадат специални марки с различни наименования за пазарите, които нямат възможност да извадят такъв ресурс като покупателна способност и това да е ясно за потребителя.  \r\nКоментарът е на председателя на Комисията за защита на потребителите (КЗП) Димитър Маргаритов в предаването „Часът на Милен Цветков“ по Нова телевизия, по повод резултатите от ново проучване, което показа разминаване в качеството на идентични продукти на водещи марки, предлагани на българския и на западноевропейския пазар, съобщават от КЗП. \r\nМаргаритов обясни, че тези разминавания не са в нарушение на действащото към момента законодателство. Той изрази мнение, че има основание хората да не бъдат поставяни на различни писти и посочи, че се готвят нови директиви и регламенти за преодоляване на проблема. Ако все пак търговец предлага идентични продукти с различно съдържание в различните държави, трябва да посочи основателна причина. „Някои производители се мотивират, че са правили проучвания относно вкусовите предпочитания на потребителите. Но е странно, защото например, при детските пюрета не зная как ще стане това“, коментира председателят на КЗП. \r\nТой направи важното уточнение, че макар разликата в съдържанието да е факт при някои продукти, не става дума за опасни храни и напитки. „Дори и какаото да е по-малко в шоколада или в детското мляко да е повече растителната мазнина, това не прави продукта вреден за здравето. Т.е. не излиза от установените рамки за това какво може и какво не може да бъде продавано“, обясни председателят на КЗП. \r\nВ подкрепа на тезата си, че потребителят трябва да знае какво купува, Маргаритов припомни проведеното през миналата година от Комисията за защита на потребителите и неправителствения сектор проучване на българския пазар, което установи представянето на имитиращ продукт като сирене. „Имаше кампания, включително подкрепена от медиите, за това да бъде ясно, че на пазара се продава сирене и се продава имитиращ продукт, който струва три лева килограма и сиренето, което си струва колкото трябва, за да му излезе себестойността. Тогава беше направено ясното разграничение – потребителите трябва да знаят, че купуват за 3 лв. имитиращ продукт и че това не е сирене“, каза той. \r\nВъв връзка с установените разлики в цените на продуктите при последното изследване председателят на КЗП обърна внимание на това, че не е правен пазарен анализ по каква причина една и съща стока е по-скъпа в България и по-евтина в Германия, например. „Германският пазар е с 70 милиона потребители, тукашният е със седем милиона. А в един пазар като Австрия, който е съпоставим с българския като големина, повечето стоки, които са купувани, са по-скъпи, отколкото са в България“, изтъкна Маргаритов.", "date": "2018.04.24", "title": "Димитър Маргаритов, председател на КЗП: Необходими са мерки, които да стимулират търговците да предлагат утвърдените си марки с едно и също качество"}
{"url": "http://www.focus-news.net/news/2018/04/24/2514420/ministar-ekaterina-zaharieva-shte-uchastva-vav-vtorata-konferentsiya-na-tema-podkrepa-za-badeshteto-na-siriya-i-regiona.html", "text": "Заместник министър-председателят и министър на външните работи Екатерина Захариева ще участва във втората конференция „Брюксел II“ на тема „Подкрепа за бъдещето на Сирия и региона“, която ще се състои в Брюксел на 24-25 април. Съпредседатели на форума са Европейският съюз и ООН. Това съобщиха от пресцентъра на Министерството на външните работи. Представители на повече от 85 държави и международни организации ще дискутират различни аспекти на Сирийската криза – хуманитарен, политически и регионален. Поради значителното влошаване на хуманитарната ситуация в Сирия през последния месец, основен фокус ще бъде поставен върху донорския елемент. Предвижда се проследяване изпълнението на обявените финансови вноски на първата конференция през април 2017 г., както и обявяване на допълнителен принос. \r\n„Единственото възможно решение на конфликта в Сирия е политическото и ние трябва да работим заедно за възобновяването на процеса от Женева. ЕС няма да инвестира средства за възстановяване на страната, докато не започне политическият процес. Всички усилия трябва да се насочат в тази посока“, заяви вицепремиерът Екатерина Захариева на Съвет „Външни работи“ в Люксембург на 16 април. \r\nМинистерският сегмент на конференцията по Сирия и региона е планиран за 25 април, като ще се проведат три сесии. Политическата сесия ще се проведе сутринта и ще бъде председателствана от Върховния представител на ЕС по въпросите на външните работи и политиката за сигурност и специалния пратеник на Генералния секретар на ООН по Сирия Стафан Де Мистура. Следобед се предвиждат две сесии. Първата ще бъде посветена на усилията за стабилизиране на региона и ще бъде председателствана от комисар Йоханес Хан. Втората ще бъде посветена на хуманитарната помощ и ще се проведе под председателство на комисар Христос Стилианидис. \r\nНа първата конференция в Брюксел през април 2017 г. ЕС и международните донори поеха конкретни ангажименти в отговор на огромните нужди на сирийците – помощи в размер на 5,6 млрд. евро за 2017 г. и 3,47 млрд. евро за 2018–2020 г.  ЕС и държавите членки продължават да бъдат най-големите донори в Сирия и региона. От началото на кризата през 2011 г. досега те са мобилизирали над 10,6 млрд. евро за хуманитарна помощ и помощ за стабилизиране.", "date": "2018.04.24", "title": "Министър Екатерина Захариева ще участва във втората конференция на тема „Подкрепа за бъдещето на Сирия и региона“"}
{"url": "http://www.focus-news.net/news/2018/04/24/2514424/montana-nad-27-000-kasa-sa-izzeti-pri-proverka-v-chasten-imot-v-kv-ogosta.html", "text": "На 23 април 2018 г. след сигнал в сектор \"Противодействие на икономическата престъпност\" при ОДМВР-Монтана е извършена проверка в частен имот в кв. „Огоста” в гр. Монтана, обитаван от 43-годишната Е. С. При извършените процесуално-следствени действия на адреса са намерени и иззети 699 кутии - 13 980 къса цигари от марката \"Брукс Черни\" и 660 кутии - 13 200 къса цигари от марката \"Брукс Сребърни\" без български акцизен бандерол. Това съобщиха от ОДМВР-Монтана. По случая е образувано досъдебно производство по чл. 234, ал. 1 от НК в ОДМВР Монтана.", "date": "2018.04.24", "title": "Монтана: Над 27 000 къса са иззети при проверка в частен имот в кв. „Огоста”"}
{"url": "http://www.focus-news.net/news/2018/04/24/2514421/burgas-sas-zabavna-programa-mnogo-demonstratsii-i-nastroenie-shte-startira-34-to-izdanie-na-izlozhenieto-flora-burgas.html", "text": "Със забавна програма, много демонстрации и настроение ще стартира 34-то издание на изложението \"Флора Бургас\" 2018, което ще бъде открито от 11.30 часа на 28 април и ще продължи до 7 май. Това съобщиха от пресцентъра на Община Бургас.\r\nВ 10.30 ч. ще отворят врати няколко цветни работилнички за всички деца, които имат желание да творят. Изложбените зали ще бъдат официално открити в 11.30 ч. и всички посетители ще могат да се насладят на специално създадените арт инсталации и аранжировки от цветя.\r\nМалко по-късно през деня ще се проведат и няколко демонстрации на открито, а от 19.00 ч. като комплимент за всички посетители концерт с входз свободен ще изнесе \"Константин Костов трио\", който е част от проекта Jazz Migration.", "date": "2018.04.24", "title": "Бургас: Със забавна програма, много демонстрации и настроение ще стартира 34-то издание на изложението \"Флора Бургас\""}
{"url": "http://www.focus-news.net/news/2018/04/24/2514423/sofiya-dvizhenieto-po-avtomagistrala-trakiya-ot-km-0-do-km-2-v-posoka-burgas-se-osashtestvyava-v-edna-lenta-poradi-remontni-deynosti.html", "text": "Движението по автомагистрала \"Тракия\" от км 0 до км 2 в посока Бургас се осъществява в една лента поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.04.24", "title": "София: Движението по автомагистрала \"Тракия\" от км 0 до км 2 в посока Бургас се осъществява в една лента поради ремонтни дейности"}
{"url": "http://www.focus-news.net/news/2018/04/24/2514425/api-dvizhenieto-po-am-trakiya-ot-km-105-do-km-106-v-posoka-sofiya-se-osashtestvyava-v-edna-lenta-poradi-remontni-deynosti.html", "text": "Движението по АМ \"Тракия\" от км 105 до км 106 в посока София се осъществява в една лента поради ремонтни дейности. Това съобщиха от пресцентъра на Агенция \"Пътна инфраструктура\" (АПИ).", "date": "2018.04.24", "title": "АПИ: Движението по АМ \"Тракия\" от км 105 до км 106 в посока София се осъществява в една лента поради ремонтни дейности"}
{"url": "http://www.focus-news.net/news/2018/04/24/2514422/ministar-tsetska-tsacheva-blagodarenie-na-evropeyskiya-identifikator-za-sadebna-praktika-ecli-namiraneto-na-relevantnata-sadebna-praktika-se-ulesni-znachitelno.html", "text": "Благодарение на Европейският идентификатор за съдебна практика (ECLI) намирането на релевантната съдебна практика се улесни значително. Това каза министърът на правосъдието Цецка Цачева по време на международната конференция на тема: „Европейският идентификатор за съдебна практика (ECLI) и въвеждането на отворени стандарти за правни документи в Европа“, проведена в залата на Съюза на юристите в България, предаде репортер на Агенция „Фокус“. „Преди всичко за мен е удоволствие да поздравя участниците в конференцията. Бих желала сърдечно да ви благодаря, че въпреки натоварения ви делник сте се отзовали на поканата на конференцията, провеждаща се по време на Европредседателството“, каза във встъпителната си реч правосъдния министър. „За всеки практикуващ юрист, познаването на същината и приложението на правото на Европейския съюз не е възможно да се постигне единствено като се ползват правните източници на Европейския съюз. Безспорно ни е нужно да имаме достъп до практиката на националните съдилища. Търсенето и познаването на съдебните решения на други държави членки сериозно се възпрепятства от различията в националните стандарти в отделните държави, като в правилата за позоваване на съдебната практика в техническите полета, описващи характеристики на дадено съдебно решение, все още се срещат немалко различия. Благодарение на Европейския идентификатор за съдебна практика (ECLI) намирането на релевантната съдебна практика се улесни значително и се съкрати времето за нейното намиране“, каза още Цецка Цачева. „Приветствам СЮБ и ВСС с разработването на този продукт, изпълнявайки въпросният проект, защото съм убедена, че той ще има изключително конкретно приложение. Какви са резултатите от възможността да имаме достъп до практиката на останалите национални държави – ще се повиши доверието в съдебните системи. Това доверие ни е много важно, защото по този начин постигаме очакваното от всички европейски граждани по-голяма бързина, повече справедливост и точно прилагане на правото на ЕС. С интерес ще проследя презентацията. На всички участници пожелавам успех, вярвам, че тя ще има конкретни практически резултати“, допълни още правосъдният министър.\r\nЦветелин ДИМИТРОВ", "date": "2018.04.24", "title": "Министър Цецка Цачева: Благодарение на Европейския идентификатор за съдебна практика (ECLI) намирането на релевантната съдебна практика се улесни значително"}
{"url": "http://www.focus-news.net/news/2018/04/24/2514427/stara-zagora-zapochva-praskaneto-za-karlezhi-i-komari.html", "text": "В сряда, 25 април, в 20.00 часа, започва първото пръскане срещу кърлежи в Стара Загора, за което е изготвен график по административни бюра, села и обекти, съобщиха от пресцентъра на Община Стара Загора. Ще бъдат обработени общо 783 244 кв.м площ. За обработката на детски площадки, зелени площи, кучешки градинки, улици и площади ще се използва препарата Сайръс 10 ЕВ - инсектицид и акарицид срещу кърлежи, комари, бълхи, мухи и хлебарки, с активно вещество циперметрин. Пръскането ще се извърши от фирма „Контрол-М” ЕООД, Стара Загора, с управител Мариана Иванова.\r\nОбработката на тревните площи в града ще се извърши от един екип на 25 и 26 април от 20.00 часа, а на социалните и детските заведения ще започне в 8.00 ч. на 28 април, събота. Тя ще се извършва едновременно от два екипа. По време на обработката екипите се придружават от представители на Община Стара Загора, определени със заповед на кмета, които следят за изпълнението на дейностите и присъстват при извършването и приемането на работата за съответните обекти.\r\nОбработката на тревните площи в селата ще се извърши в началото на май по отделен график, който започва на 2 май от 08.00 ч. в село Яворово.\r\nСъздадена е организация за окосяване на площите, подлежащи на обработка от съответните АБ, Звено „Озеленяване“ и директорите на съответните детски и социални заведения. Със заповед на кмета са определени длъжностни лица, Контролът е предоставен на РЗИ Стара Загора. Третираните терени трябва да бъдат ясно обозначени от фирмата извършител, чрез поставени на видни места табели.         \r\nОбщина Стара Загора си запазва правото за промени в графика при наличие на неподходящи климатични условия, за което ще бъде подадена своевременно информация на сайта на общината. \r\nПредвижда се ларвицидна обработка на биотопите срещу ларвите на комари в началото на май, а пръскане срещу имаго ще има през юни. Втората обработка трябва да приключи не по-късно от септември/октомври 2018г.", "date": "2018.04.24", "title": "Стара Загора: Започва пръскането за кърлежи и комари"}
{"url": "http://www.focus-news.net/news/2018/04/24/2514429/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“, днес ще чуете повече за реализирането на програмата за енергийна ефективност в община Пещера. Какви са условията за кандидатстване и утвърдената процедура за подбор и оценка на многофамилни жилищни сгради ще коментираме със Стоян Йовчев, експрет в общинската администрация. Ще ви разкажем повече и за съществуващите и новооткрити спортни клубове в Пещера, както и за планираните от тях дейности през пролетта и лятото. Събеседник по темата ще бъде Добринка Смилянова, експерт по спорните дейности в родопската община. Ще научите повече и за Празниците на културата, които се провеждат в Пещера, както и за програмата за празника на града на 6 май. Телефоните за връзка със студиото са 0885 606692 и 034 420020.", "date": "2018.04.24", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/04/24/2514430/dobrich-izmenena-i-dopalnena-e-naredbata-za-opredelyane-i-administrirane-na-mestnite-taksi-i-tseni-na-uslugite-na-teritoriyata-na-obshtinata.html", "text": "Изменена и допълнена е Наредбата за определяне и администриране на местните такси и цени на услугите на територията на Община град Добрич. Това стана с решение на Общинския съвет (ОбС) на Добрич, който провежда днес редовно заседание, предаде кореспондентът на Радио „Фокус” – Варна. Причините, които налагат приемането на Наредба за изменение и допълнение, са продиктувани от разпоредбите в Закона за предучилищното и училищно образование, който регламентира възможности в общинските детски градини да се организират като допълнителна услуга почасови, съботно-неделни и сезонни дейности по желание на родителите или настойници или законните представители на детето. За ползването на допълнителните услуги по отглеждането на децата в общинските детски градини и детски ясли, ще се заплащат такси за издръжка и ползване на материалната база и за необходимите средства за възнаграждения на персонала и задължителните осигурителни вноски от работодатели извън стандартите за финансиране на делегираните от държавата дейности с натурални и стойностни показатели. Реализираните приходи ще постъпват по бюджета на Община град Добрич. \r\nМиналия месец на своето редовно заседание ОбС – Добрич прие в детските заведения да бъдат въведени тази година нови услуги, като почасова или сезонна грижа. С промените се дава възможност за въвеждане на допълнителна услуга по отглеждане на децата в детските градини по отношение на почасови и сезонни дейности, по желание на родителите или настойници и възможност за заплащане на такса за ползване на детски ясли от деца, които не са обхванати в  общинските детски ясли и или които са с адресна регистрация, различна от град Добрич. Таксата за ползване на детски заведения в периода 1 юни – 15 септември е 124 лв. Таксата за ползване на детски градини за почасова дейност като допълнителна услуга от деца, които не са обхванати в общинските детски градини и или които са с адресна регистрация, различна от град Добрич, в учебно време (от 15 септември до 31 май на следващата календарна година) в рамките на шест последователни астрономически часа преди обяд е 62,00 лв. Наредбата за изменение и допълнение на Наредбата за определянето и администрирането на местните такси и цени на услуги на територията на Община град Добрич, влиза в сила от датата на публикуването й.\r\nЖулиета НИКОЛОВА", "date": "2018.04.24", "title": "Добрич: Изменена и допълнена е Наредбата за определяне и администриране на местните такси и цени на услугите на територията на Общината"}
{"url": "http://www.focus-news.net/news/2018/04/24/2514428/vidin-dvama-maskirani-napadateli-sa-izvarshili-grabezh-v-igralna-zala-v-oblastniya-grad.html", "text": "Видински криминалисти разследват грабеж, извършен в игрална зала на ул.”Градинска” във Видин. Престъпното посегателство било осъществено вчера рано сутринта. Към 4.00 часа двама маскирани, нападнали с дървена пръчка и нож 32-годишната управителка на залата и отнели празна кожена чантичка. Това съобщиха от ОДМВР-Видин. Жената е с порезна рана на ръката, челото и охлузване на дясната скула, оказана и е медицинска помощ на място - няма опасност за живота й. Дежурна оперативна група извършила оглед на местопроизшествието, иззети са веществени доказателства. Случаят е докладван в прокуратурата, работата на разследващите продължава под ръководството на наблюдаващ прокурор. Предприети са множество оперативно-издирвателни мероприятия за установяване авторите на деянието. По случая в РУ-Видин е образувано досъдебно производство по чл.198, ал.1 от Наказателния кодекс.", "date": "2018.04.24", "title": "Видин: Двама маскирани нападатели са извършили грабеж в игрална зала в областния град"}
{"url": "http://www.focus-news.net/news/2018/04/24/2514426/nova-makedoniya-makedoniya-vselenskata-patriarshiya-mozhe-da-bade-porta-za-makedonskata-i-ukrainskata-avtokefalnost.html", "text": "Дали Вселенската патриаршия е истинският център, където Македонската православна църква - Охридска архиепископия трябва да иска признаването на своята автокефалност? Тази дилема се отвори в македонската общественост, след като наскоро вселенския патриарх Вартоломей заяви, че Вселенската патриаршия е майка-църква на всички балкански народи. Същевременно, обаче, украинският президент Петро Порошенко публично поведе инициатива пред тамошния парламент в подкрепа за искането, което трябва да бъде изпратено тъкмо до Вселенския патриарх, за признаване на  уникална автокефална Украинска православна църква. Интересна съвпадение е и това, че преди десетина дни украинският президент Порошенко и президентът на Македония Георге Иванов имаха отделни срещи с патриарх Вартоломей, на които се предполага, че е била отворена темата за евентуални признавания на автокефалността на църквите в Украйна и Македония, пише скопското електронно издание „Нова Македония“, чийто материал е предаден без редакторска намеса.\r\nВсе пак, доколко македонското и украинското църковен въпрос имат прилики и разлики, дали Вселенската патриаршия може да изиграе ключова роля в признаването на Македонската православна църква - Охридска Архиепископия от една страна и Украинска православна църква от друга страна, са въпроси, които трябва да бъдат подложени на анализ от македонските познавачи на ситуацията в православния свят.\r\nВ историята е известно, че всяка църква има свой път и е решавала своя статут по различен начин, а на някои църкви са били необходими векове, за да получат самостоятелен църковен статут в православието.\r\nМПЦ вече има изградена ясна позиция, от която няма да отстъпи и тя е, че решението на нейния статут в православния свят е само признаване автокефалност в истинския смисъл, т.е., че специфичността на МПЦ трябва да бъде изразена с всички елементи, които има една автокефална църква. Църковният живот в Македония се счита за приемственост на бившата Охридска архиепископия, подновена в лицето на МПЦ-ОА.\r\nВ този смисъл, в края на миналата година беше изпратено и писменото искане на МПЦ до Българската църква с молба да се обяви за признаване на автокефалността, а в замяна БПЦ да стане майка-църква на МПЦ. Засега тази инициатива не е дала конкретни резултати.Нова надежда за автокефалност\r\nЦърковните анализатори в Македония смятат, че отварянето на въпроса за автокефалността пред Вселенския патриарх от Украйна създава простор и за решаването на автокефалния статут на МПЦ-ОА.\r\nУниверситетският професор Зоран Макевски, който дълго време се занимава с църковните въпроси на страната, смята, че тази инициатива на Украйна е шанс и за МПЦ, която сега може да насочи своя въпрос към Вселенската патриаршия.\r\n„Ако вселенският патриарх отговори позитивно на украинския президент и парламент, тогава за МПЦ ще се отвори възможност да насочи своя въпрос към Вселенската патриаршия. Колкото повече църкви се включат в клуба на автокефалните, толкова по-голям е шансът за решаване и на нашия статут“, обяснява Матевски.\r\nНо, според него, вероятността Руската православна църква да не се съгласи с евентуално решение на Вселенската патриаршия е голяма.\r\n„По света има такива случаи. Когато автокефалността на една църква се признава само от Руската църква, или само от Вселенската патриаршия. Такива примери са Американската православна църква и Естонската автономна православна църква“, посочва Матевски.\r\nВсички тези ситуации, както казва професорът, могат да доведат до свикване на Вселенски събор, на който статутите на всички тези църкви, както и на МПЦ, биха били решени.Каква е позицията на руската църква?\r\nРуската православна църква чрез своя неформален министър на външните работи Иларион Алфеев вече намекна, че няма да признае каквато и да е автокефална църква в Украйна от страна на Вселенската патриаршия, а още повече, ако инициативата идва от политическите власти.\r\n„Създаването на автокефална църква не е процес, който може да бъде иницииран от политическите или светските власти, защото в съвременните държави църквата е разделена от държавата и държавата не трябва да манипулира с църквата о то във функция на някакви предизборни или други политически цели“, посочи Алфеев.\r\nТой изтъкна, че концепцията за създаване на отделна от Руската църква Украинска поместна църква се базира на тезата, че независимата държава трябва да има и независима църква.\r\n„Ако действаме на този принцип, тогава например Александрийската църква трябва да се раздели на петдесет и повече части, защото тя обхваща цяла Африка, а в Африка има петдесет държави“, твърди Алфеев.\r\nСпоред него, историята не познава случай, в който президент на някоя държава да легитимира църковен разкол.Секуларността е проблем за политическите инициативи\r\nАнализаторите смятат, че проблемът с Украйна е много по-сложен от македонския, защото разделението по етническа линия е особено силно изразено през последните години на фона на вътрешните сблъсъци между проруските и прозападно ориентираните сили. Първата ключова разлика с Украйна е тази, че в Македония 90% от православните християни са в членове на МПЦ-ОА.\r\nВтората разлика между македонското и украинското общество е и ясната секуларност на Македония, която е държава, в която са невъзможни политически инициативи за решаването на църковните въпроси.\r\nМакедонската общност не би подкрепила това, парламентът да внесе искане до вселенския патриарх за признаване на автокефалността на МПЦ, защото това би се оценила като директна намеса в църковните работи, а се знае, църквата и религиозните общности са разделени чрез Конституцията на страната.\r\nПревод и редакция:", "date": "2018.04.24", "title": "„Нова Македония“ (Македония): Вселенската патриаршия може да бъде порта за македонската и украинската автокефалност"}
{"url": "http://www.focus-news.net/news/2018/04/24/2514357/reuters-shofyorat-na-smartonosniya-kamion-v-toronto-e-uchastval-v-programa-za-hora-sas-spetsialni-nuzhdi.html", "text": "Шофьорът на камиона, който помете пешеходци в Торонто убивайки 10 и ранявайки други 15, Алек Минасян е участвал в гимназиална програма за ученици със специални нужди, където често е бил срещан да ходи из коридорите със сведена глава и здраво присвити ръце, според бивши негови съученици, съобщава Reuters.\r\nШърийн Чами заяви, че бившият ѝ съученик не е бил агресивен. Според нея, Минасян е бил част от програма за гимназиални ученици със специални нужди, присъствайки на комбинация от редовни и самостоятелни часове.\r\nЧами си спомня как той е ходил по коридорите с присвити ръце и наведена глава, издавайки животински звуци. \r\n„Той не беше социален човек, но от това, което аз си спомням, беше абсолютно безобиден“, заяви тя.\r\nОще двама съученици на Минасян заявиха, че са присъствали в часове за ученици със специални нужди заедно с него.  Йонислав Дочев", "date": "2018.04.24", "title": "Reuters: Шофьорът на смъртоносния камион в Торонто е участвал в програма за хора със специални нужди"}
{"url": "http://www.focus-news.net/news/2018/04/24/2514436/sport-vav-vtornik-shte-bade-opredelen-parviyat-finalist-v-turnira-za-kupata-na-balgariya.html", "text": "11:00 В 18:30 часа във вторник Славия посреща Ботев (Пловдив) в мач-реванш от полуфиналите на турнира за Купата на България, който ще се играе на Националния стадион „Васил Левски“. В първия двубой Ботев победи с 2:1. И за двата отбора взимането на Купата се явява най-реалистичната възможност за участие в евротурнирите през следващия сезон, а софийския клуб евентуално ще може да се бори за място в Европа на бараж. В сряда е реваншът на полуфинала между Левски и ЦСКА.", "date": "2018.04.24", "title": "Спорт: Във вторник ще бъде определен първият финалист в турнира за Купата на България"}
{"url": "http://www.focus-news.net/news/2018/04/24/2514433/predsedatelyat-na-narodnoto-sabranie-tsveta-karayancheva-razgovarya-s-predsedatelya-na-sabranieto-na-republika-makedoniya-talat-dzhaferi.html", "text": "Председателят на Народното събрание Цвета Караянчева поздрави своя македонски колега Талат Джафери за последния доклад на Европейската комисия, в който се препоръчва стартиране на преговорите с Македония и Албания за членство в Европейския съюз. Това съобщиха от пресцентъра на Народното събрание. \r\nПредседателят на парламента разговаря с председателя на Събранието на Република Македония в рамките на Конференцията на председателите на парламентите на страните-членки на ЕС, която се провежда в Талин, Естония. \r\nТалат Джафери благодари за постоянната методическа и практическа подкрепа, която страната ни оказва на Македония по пътя й към пълноправно членство в ЕС.  \r\nДвамата още веднъж отбелязаха положителния ефект от подписването на Договора за приятелство, добросъседство и сътрудничество между двете страни върху процеса на евроинтеграцията на Македония.", "date": "2018.04.24", "title": "Председателят на Народното събрание Цвета Караянчева разговаря с председателя на Събранието на Република Македония Талат Джафери"}
{"url": "http://www.focus-news.net/news/2018/04/24/2514434/ramush-haradinay-sarbiya-tryabva-da-bade-darzhana-otgovorna-za-vsichki-izcheznali-v-kosovo-sled-1999-godina.html", "text": "Премиерът на Косово Рамуш Харадинай присъства на официална церемония по отдаване на почит на изчезналите хора в Косово, с която се даде начало на Седмицата на изчезналите хора в Косово. Той заяви, че Сърбия трябва да бъде държана отговорна за всички, които са изчезнали в Косово след края на войната през 1999 година, пише базираното в Прищина албанско електронно издание Gazeta Express.\r\n“Седмицата на изчезналите хора ни припомня болката и страданията на хиляди граждани, чиито любими хора все още се смятат за изчезнали без вести 19 години след войната. Институциите на Косово никога няма да спрат да ги търсят и ще потърсят справедливост за жертвите от войната. Раните на последния конфликт не могат да бъдат излекувани и не може да има устойчив мир без да се осветли истината за Косовската война. Косово тъжи за своите хора и държавата Сърбия трябва да бъде държана отговорна за тяхното изчезване“, заяви харадинай. Той направи тези коментари на откриването на Седмицата на изчезналите хора, която се провежда всеки април. Възпоминателните мероприятия ще се провеждат през цялата седмица и на тях ще бъдат почетени повече от 1600 души, които все още не са открити след края на войната, а същевременно в Сърбия и Косово се разбра за откриването на нов предполагаем масов гроб.\r\nПревод и редакция:", "date": "2018.04.24", "title": "Рамуш Харадинай: Сърбия трябва да бъде държана отговорна за всички изчезнали в Косово след 1999 година"}
{"url": "http://www.focus-news.net/news/2018/04/24/2514431/v-tsentralata-na-bsp-shte-se-provede-preskonferentsiya.html", "text": "От 14:00 часа в централата на БСП на ул. „Позитано” № 20 ще се проведе пресконференция. Това съобщиха от пресцентъра на партията.", "date": "2018.04.24", "title": "В централата на БСП ще се проведе пресконференция"}
{"url": "http://www.focus-news.net/news/2018/04/24/2514435/veliko-tarnovo-mvr-e-predprielo-deystviya-za-izyasnyavane-na-spor-za-parkirane.html", "text": "Преписка е образувана в ОДМВР-Велико Търново във връзка със сигнал, подаден след спор за паркиране в района на крайпътно заведение на околовръстния път на областния град. Това съобщиха от пресцентъра на МВР. Установени са автомобилите, които са с варненска регистрация, собствениците и ползвателите им. Служители от областните дирекции на МВР във Велико Търново и Варна работят активно по цялостното изясняване на случая.", "date": "2018.04.24", "title": "Велико Търново: МВР е предприело действия за изясняване на спор за паркиране"}
{"url": "http://www.focus-news.net/news/2018/04/24/2514432/vladislav-slavov-sayuz-na-yuristite-v-balgariya-vinagi-za-vseki-yurist-e-bilo-mnogo-vazhno-da-mozhe-da-tarsi-i-da-se-pozovava-na-sadebni-resheniya-ot-drugi-darzhavi-chlenki.html", "text": "За тези от вас, които за първи път се докосват до този проект искам да кажа само няколко думи, че винаги за всеки юрист е било много важно да може да търси и да се позовава на съдебни решения от други държави членки, но винаги е срещал сериозно възпрепятстване от разликата в националните системи за обозначаване на съдебната практика, правилата за ползване на съдебната практика и в техническите полета, описващи характеристиките на дадени съдебни решения. Това каза Владислав Славов, председател на ЦС на СЮБ по време на международната конференция на тема: „Европейският идентификатор за съдебна практика (ECLI) и въвеждането на отворени стандарти за правни документи в Европа“, проведена в залата на Съюза на юристите в България предаде репортер на Агенция „Фокус“.  „За да се преодолеят тези разлики и да се гарантира достъпа и позоваването на националната, чуждата и европейската съдебна практика,  ЕС прикани държавите членки и институциите на ЕС да въведат европейски идентификатор за съдебна практика с минимален набор от еднотипни данни за приложима европейска практика“, допълни още той. „Настоящата международна конференция се организира в изпълнение на проект по програма въвеждане на Европейския идентификатор за съдебна практика (ECLI) в България. Проектът е съ-финансиран от Европейската комисия по програма правосъдие на Европейския съюз и се осъществява от \"Апис Европа\" и СЮБ с подкрепата и съдействието на ВСС. Това е трета конференция, която се занимава с проблемите на този идентификатор и ние сме си поставили задача днес да покажем първи резултати от работата по проекта, който започна с предишната конференция през октомври 2017 година“, каза още Славов. „Основното, което е много важно за нас е обстоятелството, че лесният достъп до съдебни решения на европейските съдилища на държавите членки на ЕС е от много голямо значение за прилагането и спазването на правото на ЕС. Днес освен за Европейския идентификатор за съдебна практика (ECLI) говорим и за въвеждането на отворени стандарти за правни документи в Европа. Това е така нареченият вече  Европейски идентификатор на законодателството – система за публикуване на законодателство онлайн в стандартизиран формат, така че то да бъде достъпно и да се обменя през границите. Искам да благодаря на ВСС за сериозната подкрепа, която ВСС оказва на \"Апис Европа\" и на СЮБ за успешно осъществяване на проекта и на МП за съдействието и вниманието, с които се отнасят към този проблем“, допълни още председателят на ЦС на СЮБ.\r\nЦветелин ДИМИТРОВ", "date": "2018.04.24", "title": "Владислав Славов, Съюз на юристите в България: Винаги за всеки юрист е било много важно да може да търси и да се позовава на съдебни решения от други държави членки"}
{"url": "http://www.focus-news.net/news/2018/04/24/2514440/predsedatelyat-na-pg-na-gerb-tsvetan-tsvetanov-be-nagraden-ot-komisiyata-po-dosietata-za-prinosa-mu-za-publichnoto-razkrivane-na-arhivite-na-ds.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов бе удостоен с грамота и почетен плакет от Комисията по досиетата за приноса му за публичното разкриване на архивите на Държавна сигурност и комунистическите тайни служби, съобщиха от пресцентъра на ПП ГЕРБ. Това се случи по време на конференцията „Документите на комунистическите тайни служби - реалност, образование и памет“. Форумът се провежда по повод председателството на Комисията по досиетата на Европейската мрежа за съхранение на архивите на бившите тайни служби/ЕМСА/ за 2018 г.\r\n„Тези награди са голяма чест за мен. Искам да благодаря на колегите от 43-тото Народно събрание, с които заедно успяхме да разширим обхвата на Комисията по досиетата. Мога да гарантирам, че и занапред ще продължим да защитаваме интересите на демократичната общност“, заяви Цветанов. По думите му промяната, която се направи в учебните планове, е изключително важна. „Сега децата ни ще имат възможността да знаят истината за този период от нашата история“, изтъкна той.\r\n„Без участието на всички тези публични личности, включително и на господин Цветанов, Комисията по досиетата нямаше да може да постигне това, което днес отчитаме като резултати“, каза на свой ред председателят на Комисията Евтим Костадинов. Той сподели, че през 2007 г. Комисията е стартирала работата си само с един лист хартия, но с много труд и упорство е успяла да изгради големия си архив. „Доверието и интересът на обществото към нас расте. Голямата ни амбиция остава дебатът за принадлежността на българските граждани към ДС да не се води само в Комисията, но и сред обществото“, посочи Костадинов.", "date": "2018.04.24", "title": "Председателят на ПГ на ГЕРБ Цветан Цветанов бе награден от Комисията по досиетата за приноса му за публичното разкриване на архивите на ДС"}
{"url": "http://www.focus-news.net/news/2018/04/24/2514439/bdzh-vavede-predvaritelna-prodazhba-na-bileti-za-praznichnite-dni-prez-mesets-may.html", "text": "От вчера (23-и април) „БДЖ-Пътнически превози” ЕООД въведе предварителна продажба на билети за всички бързи влакове през периода на почивните дни по повод Деня на храбростта (Гергьовден). С цел осигуряване на комфортно пътуване за пътниците през празничните дни, е въведена организация за повече влакове по основните направления в страната да се извършва задължително закупуване на запазено място. Това съобщиха от пресцентъра на БДЖ.\r\nОбичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин се дава възможност на клиентите да планират предварително своите пътувания, както и своевременно да закупят билет и резервация за седящо място за предпочитания от тях влак в срок от 15 дни преди самото пътуване.\r\nПредварителната продажба на билети, която железопътният превозвач стартира, се извършва във всички гари и железопътни бюра в страната от вчера (23-и април) до 7-и май.\r\nИнформация за изчерпаните места във влаковете ще се подава постоянно на място на билетните каси и по високоговорителната уредба в гарите, както и на официалната интернет страница на БДЖ (www.bdz.bg).\r\nПътниците ще бъдат информирани на билетните каси в случаите, когато са изчерпани седящите места и ще им бъде издаван билет за правостоящ само след изричното им съгласие. В обявените влакове със задължителна резервация на седящи места ще се продават билети за правостоящи до 20 пътника в купейните вагони и до 10 пътника в безкупейните вагони. При изчерпване на допустимите правостоящи места, на клиентите ще бъде предложен вариант за пътуване с влак в друг час.\r\nБързите влакове, за които задължително ще се закупува запазено място за определени дати през празничните дни са:\r\nЗа 4 май:\r\n- Бърз влак № 1623 от София за Свиленград, който заминава в 15:28 ч.;\r\n- Бърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;\r\n- Бърз влак № 2611 от София за Варна, който заминава в 10:30 ч.;\r\n- Бърз влак № 2612 от Варна за София, който тръгва в 10:55 ч.;\r\n- Бърз влак № 2613 от София за Варна, който заминава в 12:55 ч.;\r\n- Бърз влак № 2615/4652 от София за Варна и Русе разпределителна, който тръгва в 16:00 ч.;\r\n- Бърз влак № 8601 от София за Варна, който заминава в 10:28 ч.;\r\n- Бърз влак № 8613 от София за Бургас, който тръгва в 14:28 ч.;\r\n- Бърз влак № 8631 от Пловдив за Варна, който заминава в 07:35 ч.;\r\n- Бърз влак № 8632 от Варна за Пловдив, който тръгва в 16:35 ч.;\r\n-Бърз влак № 8641 от София за Стара Загора, който заминава в 17:28 ч.\r\nЗа 5 май:\r\n- Бърз влак № 1621 от София за Свиленград, който тръгва в 08:28 ч.;\r\n- Бърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;\r\n- Бърз влак № 2611 от София за Варна, който тръгва в 10:30 ч.;\r\n- Бърз влак № 2612 от Варна за София, който заминава в 10:55 ч.;\r\n- Бърз влак № 3621 от София за Бургас, който тръгва в 07:20 ч.,;\r\n- Бърз влак № 8601 от София за Варна, който тръгва в 10:28 ч.;\r\n- Бърз влак № 8613 от София за Бургас, който заминава в 14:28 ч.;\r\n- Бърз влак № 8631 от Пловдив за Варна, който тръгва в 07:35 ч.;\r\n- Бърз влак № 8632 от Варна за Пловдив, който заминава в 16:35 ч.\r\nЗа 7 май:\r\n- Бърз влак № 1624 от Свиленград за София, който тръгва в 16:05 ч.;\r\n- Бърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;\r\n- Бърз влак № 2611 от София за Варна, който тръгва в 10:30 ч.;\r\n- Бърз влак № 2612 от Варна за София, който заминава в 10:55 ч.;\r\n- Бърз влак № 2613 от София за Варна, който тръгва в 12:55 ч.;\r\n- Бърз влак № 2615/4652 от София за Варна и Русе разпределителна, който тръгва в 16:00 ч.;\r\n- Бърз влак № 3622 от Бургас за София, който тръгва в 08:40 ч.;\r\n- Бърз влак № 3624 от Бургас за София, който заминава в 15:00 ч.;\r\n- Бърз влак № 8601 от София за Варна, който тръгва в 10:28 ч.;\r\n- Бърз влак № 8602 от Варна за София, който заминава в 08:50 ч.;\r\n- Бърз влак № 8613 от София за Бургас, който тръгва в 14:28 ч.;\r\n- Бърз влак № 8631 от Пловдив за Варна, който заминава в 07:35 ч.;\r\n- Бърз влак № 8632 от Варна за Пловдив, който тръгва в 16:35 ч.\r\nНационалният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство.\r\nСистемата е достъпна на официалната интернет страница на „Холдинг БДЖ” ЕАД – www.bdz.bg, както и на електронен адрес – http://bdztickets.com.", "date": "2018.04.24", "title": "БДЖ въведе предварителна продажба на билети за празничните дни през месец май"}
{"url": "http://www.focus-news.net/news/2018/04/24/2514437/nikolay-melemov-kmet-na-smolyan-pod-nablyudenie-ostava-iglolistnata-gora-do-selo-tikale.html", "text": "Под наблюдение остава иглолистната гора до сeло Тикале. Това каза в сутрешния блок „Добро утро, България“ на Радио „Фокус“ кметът на Смолян Николай Мелемов по повод изгорелите 10 дка след неправилно боравене с открит огън. Той добави, че в района има все още има опасност от възникване на огън. „Гората е частна, така че щетите ще си ги оценяват собствениците. Още не е сигурно, по-скоро е резултат на небрежност при почистване и горене на отпадъци. Призоваваме хората да внимават и да не палят отпадъци и огън в гората, защото е доста сушаво в момента и опасностите от пожари нарастват“, коментира Николай Мелемов.\r\nПо темата за свлачищата в област Смолян, той каза, че се почистват своевременно различни направления. Мелемов уточни, че за най-голямото срутище в областта по пътя за Мадан се прави проект от специалисти, които да предпишат необходимите мерки за овладяването му.", "date": "2018.04.24", "title": "Николай Мелемов, кмет на Смолян: Под наблюдение остава иглолистната гора до сeло Тикале"}
{"url": "http://www.focus-news.net/news/2018/04/24/2514442/sarajevo-times-grazhdanite-na-bih-imat-po-golyama-pokupatelna-sposobnost-ot-tezi-na-albaniya-i-makedoniya-i-malko-po-malka-ot-balgariya.html", "text": "Гражданите на Босна и Херцеговина (БиХ) разполагат средно с по 3 289 евро за разходи и спестяване годишно, което е с 41% повече в сравнение с 10 години по-рано, показват данни на Германския институт за изследване на пазара GfK, пише електронното издание Sarajevo Times.Според таблица, подготвена от GgK, увеличението на покупателна способност на гражданите на БиХ е сред най-големите в региона от 2008-а година, като в абсолютни стойности тя е по-ниска от тази на гражданите в Сърбия и Черна гора, но е по-висока от тази на македонските и албанските граждани.\r\nСпоред данните от изследването, гражданите на БиХ не са много по-бедни от тези на България, която е членка на Европейския съюз.\r\nНе е изненада, че Хърватия и Словения са далеч пред останалите балкански страни, включително другите две членки на ЕС – България и Румъния.\r\nТрябва да се отбележи, че проучването взима предвид сборът от всички приходи, а не само заплатите. Известният германски институт GfK, създаден още през 1934 година е една от най-уважаваните изследователски групи на световния пазар и най-голямата изследователска институция в Германия. Тя е четвъртата по-големина от себеподобните си институции по света, като само Nielsen, Kantar Group, Ipsos и тя имат по повече от 13 хиляди работници.\r\nПревод и редакция:", "date": "2018.04.24", "title": "Sarajevo Times: Гражданите на БиХ имат по-голяма покупателна способност от тези на Албания и Македония и малко по-малка от България"}
{"url": "http://www.focus-news.net/news/2018/04/24/2514438/veliko-tarnovo-ministarat-na-turizma-nikolina-angelkova-gostuva-v-stopanska-akademiya-svishtov.html", "text": "Министърът на туризма Николина Ангелкова гостува в Стопанска академия „Димитър А. Ценов” - Свищов, съобщиха от висшето учебно заведение. Срещата с академичната общност на Свищов бе в рамките на работна визита на министър Ангелкова, осъществена по покана на кмета на града – Генчо Генчев. Придружена от областния управител на Велико Търново – проф. Любомира Попова и от кмета на Свищов, министър Ангелкова бе посрещната от ректора доц. д-р Иван Марчевски. Той приветства гостите с „Добре дошли” на територията на 82-годишната образователна институция и подчерта, че Свищов има голям туристически потенциал и много компетентни хора, които могат да помогнат както на страната да привлича туристи, така и на администрацията на ресорното министерство да създава най-добрите условия за развитие на туризма в България. На срещата присъстваха представители на общинското ръководство, зам.-ректори, декани, академични преподаватели, студенти и служители на свищовското висше училище. \r\nНиколина Ангелкова представи пред присъстващите на академичната среща основни акценти от дейността и целите на Министерството на туризма, промените в Закона за туризма, данни и тенденции за развитието на туризма, като един от водещите сектори на българската икономика, новости и предстоящи прояви. По думите й, в последните две години туризмът в България се развива изключително успешно, а очакванията за настоящата година са за 10-процентен ръст. Говорейки за големи инвеститорски намерения, които вече се реализират в страната ни в туристическия бранш, министърът подчерта, че това ще увеличи и възможностите за студентски практики, стажове и кариерна реализация. В отговор на постевени въпроси бе пояснено и какви стажантски програми за студенти осигурява министерството на туризма.\r\nПред академичната общност в Свищов Николина Ангелкова подчерта ролята на висшите училища за развитието на туристическия сектор като отчете от една страна необходимостта от добре подготвени млади хора, а от друга – знанията и компетенциите на преподавателския състав. В тази връзка тя сподели, че зам.-ректорът по учебна дейност на Стопанска академия – проф. д-р Марияна Божинова е член на създадения към Министерството на туризма Обществен съвет. Освен това, в предварителна среща между ректора и Николина Ангелкова е обсъдена възможността за сътрудничество между свищовското висше училище и Министерството на туризма, и предстои подписване на рамково споразумение за стратегическо партньорство.\r\nПо време на дискусията, представители на академичната общност отправиха и конкретни предложения за включване на различни обекти от Свищов в културно-историческите дестинации и туристически маршрути, които създава ресорното министерство.\r\nМинистър Ангелакова благодари за топлото гостоприемство в Стопанска академия, а ректорът подчерта, че тази среща е пример за това как в университетите могат да се срещат държавата с местната власт и академичната общност за да генерират идеи, от които да има добри резултати и за града, и за областта, и за туризма в България. Доц. Марчевски връчи на министъра на туризма почетния знак на Стопанска академия и комплект книги с информация за създаването на свищовското висше училище и неговите ректори, за просвещението в България, водещо началото си от Свищов и за дарителството на видни свищовци.", "date": "2018.04.24", "title": "Велико Търново:  Министърът на туризма Николина Ангелкова гостува в Стопанска академия - Свищов"}
{"url": "http://www.focus-news.net/news/2018/04/24/2514441/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "По покана на кмета на община Свищов министъра на туризма Николина Ангелкова гостува в града. В рамките на визитата си тя се срещна с деца, ученици и студенти от Свищов, пред които разкри част от възможностите за развитие на бранша у нас. Повече за това как премина посещението на министър Ангелкова в Свищов ще чуете в рамките на днешното издание на предаването „Добре дошли в Свищов“ на Радио „Фокус“ – Велико Търново. И още - през миналата седмица администрацията в крайдунавския град  гостува в Парламента с изложба, посветена на двама изявени свищовлии. Експозицията представи Алеко Константинов и Цветан Радославов, а повече за това как бе приета тя от родните депутати ще ни разкаже Росен Маринов, директор Дирекция „Култура и културно наследство“ при Община Свищов. В последните минути на предаването ще Ви запознаем с основните правила, които трябва да знаете, за да предотвратите възникването на пожари през лятото. За тях, както и за статистиката за инцидентите от началото на годината  ще разговаряме с директора на Районната пожарна служба в Свищов Светлин Михайлов. Водещ на предаването днес е Луиза Транчева. Телефонът за връзка със студиото е 0885 303 375.", "date": "2018.04.24", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/04/24/2514412/ria-novosti-prezidentat-na-armeniya-razkaza-kakvi-sa-prichinite-za-protestite-v-stranata.html", "text": "Отсъствието на вяра в бъдещето, социалните трудности и чувството за неудовлетвореност са довели до народните вълнения в Армения, заяви президентът на страната Армен Саркисян в обръщение към гражданите, предава РИА Новости.\r\n„Тези фактори са много съществени за гражданите на страната. Това е исторически момент за нашата родина, трябва да създадем нова Армения“, е заявил Саркисян, според цитата на Sputnik Армения.\r\nТой е подчерта, че оценява високо мъдрото решение на Серж Саргсян да остави поста министър-председател на страната, което е позволило да се избегнат стълкновения.\r\nРИА Новости припомня, че след десет дни на масови протестни акции в Ереван, в крайна сметка премиера на страната подаде оставка. Президентът Саркисян прие оставката на кабинета.\r\nНа девети април 2018 година Армения стана парламентарна република и сега именно министър-председателят притежава реалната власт. Акциите против избирането на Серж Саргсян за премиер на Армения започнаха на 13 април. Опозицията го обвини в неефективно управление и хвърли вината за влошената икономическа ситуация върху него. Четири дни по-късно протестиращите обявиха началото на „кадифена революция“. В момента за временно изпълняващ длъжността министър-председател е назначен Карен Карапетян.\r\nПревод и редакция:", "date": "2018.04.24", "title": "РИА Новости: Президентът на Армения разказа какви са причините за протестите в страната"}
{"url": "http://www.focus-news.net/news/2018/04/24/2514443/nsi-prez-2017-g-srednata-tsena-na-edin-dekar-zemedelska-zemya-dostiga-872-lv-koeto-e-s-146-poveche-v-sravnenie-s-2016-godina.html", "text": "През 2017 г. средната цена на един декар земеделска земя достига 872 лв., което е с 14.6% повече в сравнение с 2016 година. Спрямо предходната година през 2017 г. увеличение е отчетено в цената на нивите - с 13.0%. Цената на постоянно затревените площи намалява с 3.4%. Това съобщиха от Националния статистически институт (НСИ).\t\t\t\t\t\t\r\nПрез 2017 г. най-висока e цената на земеделската земя в Североизточния район - 1 401 лв. на декар. Най-голямо увеличение на цената на един декар земеделска земя спрямо предходната година е отчетено в Югозападния район - с 83.4%. През 2017 г. намаление се наблюдава в цената на един декар земеделска земя в Северния централен район - с 13.0%.\r\nПрез 2017 г. средната цена на рентата на един декар наета/арендувана земеделска земя достига 46 лв., което е с 4.5% повече спрямо 2016 година. Спрямо предходната година увеличението на рентата за нивите е с 6.8%, а на постоянно затревените площи - с 6.7%.\t\t\t\t\t\t\t\r\nПрез 2017 г. най-висока е цената за един декар наета/арендувана земеделска земя в Североизточния район - 67 лева. Увеличение на цената на рентата спрямо предходната година се наблюдава във всички статистически райони.", "date": "2018.04.24", "title": "НСИ: През 2017 г. средната цена на един декар земеделска земя достига 872 лв., което е с 14.6% повече в сравнение с 2016 година"}
{"url": "http://www.focus-news.net/news/2018/04/24/2514444/blagoevgrad-festivalat-zdravey-zdrave-gostuva-v-grada.html", "text": "Фестивалът „Здравей здраве“  ще бъде представен за първи път пред  жители и гости на Благоевград. Това съобщиха от пресцентъра на Общината. На 28 и 29 април /събота и неделя/ зала „22 септември“ ще се превърне в здравен център. Дискусиите и практиките започват в 08:00 часа и всеки  заинтересован ще може да чуе и види  някои от най- интересните техники и начини за здравословния начин на живот. \r\n„Здравей здраве“  е разделен на два компонента. Първият се състои от лекции, а вторият от практики.  През двата дни ще бъдат разгледани и практикувани  различни теми  и начини за здравословния начин  на живот и това, как да се предпазим от боледуване.  \r\nПред благоевградската аудитория ще бъдат обсъдени теми, като „Здрав дух в здраво тяло“, „Холистични методи за терапия в традиционната китайска медицина“, „Здравето на човека в условията на променящата се планета“, „Работа с предците и родовата карма. Медитация за свързване с рода“. Лекторите ще се погрижат да разясняват въпроси и по теми, като „Здравето на човека в условията на променящата се планета“, „Мир, любов и светлина чрез енергийни практики и здраве от природата“. \r\nС практическите задачи ще се заемат Наталия Първанова, Славина Георгиева, Ива Петкова, Мариянка Лулчева, Величка Гошева, Цветанка Бръндева, Камен Филипов и други, които ще покажат на практика „Бебеносене с любов“, „Тай Дзи Цюан“, „Женска практика Мандала танц“, „Виняса йога“ и още много други. \r\nТова е само част от богатата програма, която включва фестивала. Дейностите са разнообразни и по различни теми. Входът до фестивала е свободен и всеки може да посети зала „22 септември“ в Благоевград. \r\nФестивалът популяризира здравословния начин на живот във всички негови аспекти: физическо, емоционално, ментално и духовно здраве, да създаде информираност и да провокира интереса на хората към здравословния начин на живот, да представи широка гама от естествени начини за възстановяване на здравето и за предотвратяване на заболявания, да стимулира използването на здравословни стоки и услуги, както и да насърчи специалисти и експерти да представят методи с доказана ефективност, безопасност и простота на приложение. \r\nВъв фестивала участие взимат холистични лекари, консултанти, лектори, терапевти,хора, занимаващи се с психологична помощ, треньори на лечебни двигателни техники, които представят един впечатляващ свят в полза за здравето.", "date": "2018.04.24", "title": "Благоевград: Фестивалът „Здравей здраве“ гостува в града"}
{"url": "http://www.focus-news.net/news/2018/04/24/2514445/stara-zagora-vremenno-dvizhenieto-po-avtomagistrala-trakiya-ot-km-156-do-km-163-v-posoka-sofiya-se-osashtestvyava-v-edna-lenta-poradi-chastichni-remonti-deynosti.html", "text": "Временно движението по автомагистрала \"Тракия\" от км 156 до км 163 в посока София се осъществява в една лента поради частични ремонти дейности, съобщиха от пресцентъра на Агенция \"Пътна инфраструктура\". От АПИ препоръчват на шофьорите да се движат с повишено внимание.", "date": "2018.04.24", "title": "Стара Загора: Временно движението по автомагистрала \"Тракия\" от км 156 до км 163 в посока София се осъществява в една лента поради частични ремонти дейности"}
{"url": "http://www.focus-news.net/news/2018/04/24/2514449/pernik-obshtinata-startira-traditsionnata-si-kampaniya-za-proletno-pochistvane-na-mezhdublokovite-prostranstva.html", "text": "Община Перник стартира традиционната си кампания за пролетно почистване на междублоковите пространства (зелени площи, площадки, алеи), тротоари и улични платна в населените места. Тази година тя ще се проведе на 28 април, от 10.00 часа, в нея ще се включи и общинската администрация. Това съобщиха от Община Перник.\r\n„Инициативата обединява нашето желание да живеем и работим в среда по-добра от вчерашната. Моят апел е, всеки от нас да осъзнае своята гражданска отговорност“, посочи кметът Вяра Церовска. \r\nПо думите й това ще помогне на жителите да осъществят по-лесно пролетното почистване, което е характерно за сезона. \r\n„Кампанията е ориентирана и към всички организации и институции на територията на града.Тя ще обхване районите „Западен парк“, хижа „Славей“ и крепостта „Кракра“. Сборните пунктове на акцията ще бъдат - подходът при стълбището на „Западен парк“; паркинга при местността „Мечката“ и спирката при крепостта „Кракра“ /ул. „Средец“/“, обясни кметът. \r\nВъв връзка с предстоящата ежегодна кампания за пролетно почистване ще вземат участие и почистващите фирми в града. \r\nОт Община Перник приканват и жителите на града да вземат активно участие, като молят събраните отпадъци да се складират на площадките за сметоизвозване.\r\nВсички граждани, кметове на населени места, директори на държавни и общински учреждения, желаещи да се включат в мероприятието, могат да получат чували, ръкавици и маски в сградата на Община Перник, ет. 13, ст. 5 - Християн Алексов (отдел \"Екология\").", "date": "2018.04.24", "title": "Перник: Общината стартира традиционната си кампания за пролетно почистване на междублоковите пространства"}
{"url": "http://www.focus-news.net/news/2018/04/24/2514450/emsc-zemetresenie-s-magnitud-52-raztrese-iztochna-turtsiya.html", "text": "Земетресение с магнитуд 5.1 разтресе източнотурската провинция Адяман рано на 24 април, съобщи Източносредиземноморския сеизмологичен център (EMSC).\r\nЕпицентърът на земетресението е бил на дълбочина 10 километра, а най-близкото населено място е градчето Самсат, с население 9400 души. Трусът е усетен и в отстоящият на 119 километра град Газиантеп.\r\nСлед земетресението са последвали няколко вторични трусове с магнитуд от 1.4 до 2.7.\r\nЗасега не се съобщава за жертви, а само за 39 души, които са получили наранявания. На 24 април училищата в Самсат ще бъдат затворени.\r\nПревод и редакция:", "date": "2018.04.24", "title": "EMSC: Земетресение с магнитуд 5.2 разтресе Източна Турция"}
{"url": "http://www.focus-news.net/news/2018/04/24/2514446/tass-ruskoto-predstavitelstvo-v-ozho-e-poluchilo-otgovorite-na-velikobritaniya-na-vaprosite-po-sluchaya-skripal.html", "text": "Постоянното представителство на Русия при Организацията за забрана на химическите оръжия (ОЗХО) е получило от Великобритания отговорите на въпросите, които зададе във връзка със случая „Скрипал“, съобщиха пред ТАСС от самата мисия.\r\n„Вчера вечерта постоянното представителство получи отговорите от британската страна чрез Техническия секретариат на ОЗХО, - отбеляза събеседникът на агенцията. – В момента ние изучаваме получените материали“. Руското представителство не е пожелало да коментира съдържанието на самите отговори.\r\nТАСС припомня, че на 13 април Русия предаде на Великобритания списък с въпроси за отравянето в Солсбъри, съгласно девети член от Конвенцията за забрана на химическите оръжия. Отговорите на тях трябваше да бъдат получени до 23 април включително. Както заяви по-рано постоянният представител на Великобритания при ОЗХО Питър Уилсън, отговорите са изпратени не само на руската страна, но и на всички страно-членки на организацията.\r\nНа 4 март 66-годишният Скрипал, осъден в Русия за шпионаж в полза на Великобритания и неговата 33-годишна дъщеря в Скрипал бяха подложени в Солсбъри, както твърди британската страна, на въздействието на нервно-паралитично вещество. Според заявленията на Лондон, веществото е разработено в Русия и на тези основания, без да се дават други доказателства, той обвини Москва, че е участвала в инцидента. Руската страна отрича това категорично.\r\nПревод и редакция:", "date": "2018.04.24", "title": "ТАСС: Руското представителство в ОЗХО е получило отговорите на Великобритания на въпросите по случая „Скрипал“"}
{"url": "http://www.focus-news.net/news/2018/04/24/2514453/stopanska-akademiya-svishtov-legion-ot-svishtovski-studenti-prevze-kolizeuma-na-antichniya-festival-natale-di-roma.html", "text": "Петдесет студенти и преподаватели от Стопанска академия - Свищов дефилираха във вечния град в рамките на най-големия ежегоден световен античен фестивал „Натале ди Рома”. С грандиозния фестивал се отбелязва денят от основаването на столицата на Италия- Рим. Свищовските възстановчици на древната римска история са обединени в групите „Първи италийски легион” (Legio I Italica) и „Първа тракийска кохорта” (I cohors thracum), явяващи се съвременна реплика на бойните формирования на римската империя, дислоцирани в античния град Нове край Свищов. Двете групи са единствени български участници тази година на античния фестивал в Рим. Това съобщиха от Стопанска академия - Свищов.\r\nТова е и първото българско НПО за исторически възстановки на древната римска история, което е инициатор и домакин и на най-големия български фестивал на античното наследство „Орел на Дунава”, провеждан ежегодно в Свищов. Античният град Нове е основан с императорски декрет през 69 г. сл. хр., като в продължение на четири века е основна военна крепост в охраната на Долнодунавския лимес.\r\n„Съвет по туризъм – Свищов” в партньорство с община Свищов и СА „Д. А. Ценов” са организатори на тазгодишното българско участие на фестивала в италианската столица. В дните 20-22 април 2018 г. на фестивала си дават среща над 1400 реанактори от 14 държави, представляващи 44 групи за исторически възстановки от целия свят. Неделният ден от фестивала привлича най-много туристи и посетители, и включва парад на групите по улиците на Капитолия около Колизеума в Рим, гладиаторски борби и възстановка на историческа битка на римските легиони срещу келтски племена.\r\nОт 2008 г. в Свищов се провежда ежегоден фестивал на античното наследство „Орел на Дунава”, като през 2018 г. събитието е планирано за периода 8-10 юни. Форумът включва и провеждане на научна конференция с активно участие на учени от свищовската академия, БАН, музеи и изследователски центрове. По думите доц. д-р Стоян Проданов от катедра „Финанси и кредит” – почетен председател на Съвет по туризъм – Свищов и инициатор на фестивала „Орел на Дунава”, са „налице всички предпоставки културният туризъм да заеме подобаващо място на картата на активните туристически маршрути в България. Той е категоричен, че свързаните с древната римска история градове имат и най-значим потенциал за развитие и привличане на чужди туристи, поради глобалното влияние на римската империя върху целия древен свят.\r\nУчастващите във фестивала в Рим свищовски групи включват както студенти, така и преподаватели, докторанти и алумни. С тяхна активна ангажираност „Съвет по туризъм – Свищов” вече десет години подкрепя участието на групата за исторически възстановки Легио Прима в множество антични фестивали в цяла Европа. През настоящата година по трансграничен проект активно се промотира туристическия маршрут „Римска граница на територията на трансграничния регион Румъния-България”. Маршрутът включва 18 основни и 44 допълнителни обекта на римското културно-историческо наследство, осем фестивала на римска и антична тематика и 19 музея.", "date": "2018.04.24", "title": "Стопанска академия - Свищов: Легион от свищовски студенти превзе Колизеума на античния фестивал Натале ди Рома"}
{"url": "http://www.focus-news.net/news/2018/04/24/2514454/kmetat-na-sofiya-yordanka-fandakova-51-su-elisaveta-bagryana-e-istinski-model-za-moderno-savremenno-obrazovanie.html", "text": "За мен е огромно удоволствие да поздравя екипа на 51-во училище, както директора Алекасндров, учителите, така също учениците, родителите, хората, които правят училището, които направиха за тези години 51-во училище истински модел за модерно и съвременно образование. Това каза кметът на София Йорданка Фандъкова при откриването на новия корпус по природни науки \"Евредика\" в 51 СУ \"Елисавета Багряна\", предаде репортер на  Агенция \" Фокус\" . \"Ако има мотор на доброто образование в 51-во училище, това е директорът безспорно. Той задава тонът и този тон безспорно е успешният, печелившият, така че всички в 51-во училище да се чувстват добре. Наистина невероятно се е получило\", каза Фандъкова. Тя изрази благодарности и към Фондация \"Америка за България\" - най-големият и основният партньор на Столичната община и Министерството на образованието и науката, която инвестира директно в модерно образование. По думите и проектът е наречен \"Училище на бъдещето\", но всъщност това е училище на настоящето.\r\nВиктория КРЪСТЕВА", "date": "2018.04.24", "title": "Кметът на София Йорданка Фандъкова: 51 СУ \"Елисавета Багряна\" е истински модел за модерно съвременно образование"}
{"url": "http://www.focus-news.net/news/2018/04/24/2514455/pernik-vremenno-e-ogranicheno-dvizhenieto-za-mps-nad-12-t-po-am-struma-pri-pv-staro-selo-v-posoka-dupnitsa.html", "text": "Временно е ограничено движението за МПС над 12 т по АМ \"Струма\" при п.в. Старо село в посока Дупница поради аварирал ТИР. Движението се регулира от пътна полиция. Това съобщиха от пресцентъра на АПИ.", "date": "2018.04.24", "title": "Перник: Временно е ограничено движението за МПС над 12 т по АМ \"Струма\" при п.в. Старо село в посока Дупница"}
{"url": "http://www.focus-news.net/news/2018/04/24/2514456/sport-uoshingtan-kepitals-eliminiraha-kalambas-v-parviya-krag-na-pleyofite-na-nhl-s-dva-gola-na-aleks-ovechkin.html", "text": "Звездата на Уошингтън Кепитълс Алекс Овечкин вкара два гола за победата на своя отбор с 6:3 над Кълъмбъс Блу Джакетс, с която столичният отбор направи общия резултат 4:2 победи и преодоля първия кръг от плейофите на Националната хокейна лига на САЩ и Канада и се класира за втория, където ги чакат Питсбърг Пингуинс. В друг мач от снощи „Кленовите листа от Торонто надделяха с 3:1 над Бостън Бруинс и вкараха серията в седми решителен мач.", "date": "2018.04.24", "title": "Спорт: Уошингтън Кепитълс елиминираха Кълъмбъс в първия кръг на плейофите на НХЛ с два гола на Алекс Овечкин"}
{"url": "http://www.focus-news.net/news/2018/04/24/2514457/premierat-boyko-borisov-v-sloveniya-evropeyskata-perspektiva-e-klyuchova-za-razvitieto-na-stranite-ot-zapadnite-balkani.html", "text": "Управлението на мигрантската криза и отношенията между държавите на Балканите бяха акцентите в срещата между министър-председателя Бойко Борисов и премиера на Словения Мирослав Церар. Двамата разговаряха преди Срещата на върха на Процеса за сътрудничество в Югоизточна Европа, чийто ротационен председател е Словения. Това съобщиха от правителствената информационна служба.\r\nМирослав Церар определи като ключова ролята на България в общоевропейските усилия за решаване на бежанския проблем. Той посочи, че страната ни е за пример при овладяването на мигрантския натиск и опазването на външната граница на Европейския съюз. В този контекст Борисов запозна словенския си колега с резултатите от проведената на 26 март лидерска среща между ЕС и Турция и изтъкна, че диалогът е решаващ при справянето с този въпрос. „Турция е наш съсед и винаги се стремим да имаме прагматични отношения. Споразумението с Анкара трябва да се спазва, за да се реши проблемът с миграцията“, допълни Борисов.\r\nМинистър-председателят Борисов определи диалога и добросъседството като критично важни условия за укрепването на стабилността, постигането на икономически растеж и успешно развитие на страните в региона. „Без инвестиции, без свързаност, Балканите ще останат изолирани. Убеден съм, че това, от което всички имаме нужда, е изграждането на инфраструктура, дигитална свързаност, икономика. Там, където се инвестира, и то от много и разнообразни източници, няма войни“, подчерта Борисов. Двамата премиери изразиха общо мнение, че реализирането на съвместните проекти може да бъде стимул за подобряване на отношенията между страните на Балканите и на връзките с държавите от ЕС. Словенският премиер даде пълна подкрепа на активността на България за постигане на свързаност в региона и лично благодари на Бойко Борисов за ангажираността му за европейската перспектива на западнобалканските страни. „И аз като теб вярвам, че пътят на тези държави е евроинтеграцията. За нас, за мен, ти си фактор за стабилност на Балканите“, заяви Мирослав Церар.\r\nПо време на срещата между двамата беше обсъдено и задълбочаването на икономическите контакти между България и Словения. Като положителна стъпка беше определено откриването на първата директна въздушна линия между Любляна и София. По общото мнение, тази транспортна връзка ще допринесе за активизиране на бизнес контактите и за увеличаване на туристическия поток. Подчертана беше и необходимостта да се търси решение за увеличаване на инвестиционния интерес между двете страни. Като възможности бяха посочени възобновяването на дейността на българо-словенската търговско-промишлена камара, както и организирането на съвместни събития с участието на бизнесмени и браншови организации.", "date": "2018.04.24", "title": "Премиерът Бойко Борисов в Словения: Европейската перспектива е ключова за развитието на страните от Западните Балкани"}
{"url": "http://www.focus-news.net/news/2018/04/24/2514461/vratsa-odmvr-izdirva-tsvetan-iliev-tsekov-ot-selo-gabare-v-neizvestnost-ot-ot-19-april.html", "text": "ОДМВР-Враца издирва Цветан Илиев Цеков, на 64 г. Мъжът е жител на село Габаре, община Бяла Слатина, и е в неизвестност от 19 април 2018 г. Това съобщиха от ОДМВР-Враца.\r\nГражданите, които имат информация за лицето, могат да подават сигнали на тел. 112 или в най-близкото управление на МВР.", "date": "2018.04.24", "title": "Враца: ОДМВР издирва Цветан Илиев Цеков от село Габаре, в неизвестност от от 19 април"}
{"url": "http://www.focus-news.net/news/2018/04/24/2514458/pernik-dvizhenieto-po-am-struma-e-vremenno-ogranicheno-kato-patyat-e-zatvoren-v-posoka-gkpp-kulata-i-dvizhenieto-ot-radomir-v-posoka-blagoevgrad-se-otklonyava-po-obhoden-marshrut.html", "text": "Движението на АМ „Струма“ е временно ограничено като пътят е затворен в посока ГКПП Кулата и движението от Радомир в посока Благоевград се отклонява по обходен маршрут. Това съобщи слушател на Радио „Фокус“.", "date": "2018.04.24", "title": "Перник: Движението по АМ „Струма“ е временно ограничено като пътят е затворен в посока ГКПП Кулата и движението от Радомир в посока Благоевград се отклонява по обходен маршрут"}
{"url": "http://www.focus-news.net/news/2018/04/24/2514460/mevlyut-chavushoglu-ezikat-na-omrazata-koyto-se-izpolzva-v-es-e-opasna-igra.html", "text": "Министърът на външните работи на Турция Мевлют Чавушоглу заяви, че езикът на омразата, използван от някои европейски политици, е „много опасна игра“, която допринася за разпалването на екстремизма в Западна Европа, пише електронното издание на турския ежведневник Yeni Safak.\r\n„Ние, взимащите решенията и политиците, имаме важни отговорности. Една от причините за разпалването на екстремизма в Западна Европа е езикът на омразата, който се използва от някои политици“, заяви Чавушоглу по време на среща на високо ниво на Съвета за сигурност на ООН за изграждането на устойчив мир.\r\n„Този подход разделя хората по етнически и религиозни линии. Това е много опасна игра“, посочи той.\r\nПризовавайки политиците да се въздържат от създаването на стереотипи, той заяви, че всички трябва да изпращат позитивни и обединяващи послания към света. Според думите на Чавушоглу, младите хора по света са мишена на радикалните екстремисти и терористичните идеологии.\r\nПревод и редакция:", "date": "2018.04.24", "title": "Мевлют Чавушоглу: Езикът на омразата, който се използва в ЕС е опасна игра"}
{"url": "http://www.focus-news.net/news/2018/04/24/2514465/narodnite-predstaviteli-ot-gerb-stara-zagora-organizirat-priemni-prez-mesets-may.html", "text": "Продължават редовните приемни дни за граждани, които провеждат народните представители от ГЕРБ – Стара Загора. Това съобщиха от пресцентъра на партията.\r\nОт месец май депутатът Маноил Манев ще се среща с граждани всеки понеделник от месеца, в приемен офис на адрес: гр. Стара Загора, ул. „Кольо Ганчев“ 62, ет.3. Повече информация и предварително записване на тел. 0888 940 562.\r\nПриемите през май в Стара Загора ще се проведат по следния график:\r\n- 14 май (понеделник), от 9:00 до 11:00 ч. – Радостин Танев;  \r\n- 28 май (понеделник), от 9:00 до 11:00 ч. - Емил Христов.\r\nЗаписвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5.\r\nВ Казанлък приемна ще проведе Борис Кърчев на 14 май (понеделник), от 10:00 до 12:00 ч. Записвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1.\r\nВ Раднево на 28 май (понеделник) народният представител Радостин Танев ще проведе срещи с граждани  от населените места в Община Раднево. Графикът ще бъде обявен допълнително.  \r\nПовече информация на тел. 0885 023 895 – технически сътрудник Надежда Борисова или на адрес: ул. „Май” № 5.\r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14:00 ч., в офиса на партията: бул. „Митрополит Методий Кусев” № 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2018.04.24", "title": "Народните представители от ГЕРБ – Стара Загора организират приемни през месец май"}
{"url": "http://www.focus-news.net/news/2018/04/24/2514459/aleksandar-yordanov-kandidat-za-kevr-regulatorat-mozhe-da-izpalnyava-deynostta-si-obektivno-edinstveno-ako-e-nezavisim.html", "text": "Регулаторът може да изпълнява дейността си обективно, единствено ако е независим. Това каза кандидатът за член на КЕВР Александър Йорданов, предложен от „Обединени патриоти“ на заседание на Комисията по енергетиката, предаде репортер на Агенция „Фокус“. „При сега действащите Закон за публичните финанси и Закон за енергетиката пълна финансова независимост на комисията е невъзможна“, коментира той. „За да бъде независима комисията трябва да функционира като колегиален орган, каквато е предвидена в закона“, изтъкна Александър Йорданов. „Когато КЕВР действа като колегиален орган, който се съобразява със закона, и е арена на различни мнения, формиране на колективно мнение, е в състояние да преодолее и външния естествен натиск от различни обществени групи, който съществува“, заяви той. По думите му трябва да се отчита всеки индивидуален интерес, но с приоритет е общественият интерес. „Независимостта на комисията зависи от вътрешния и международен авторитет на регулатора. В последните години авторитетът на регулатора на Балканите силно се повиши“, каза още Александър Йорданов.\r\nБиляна ИВАНОВА", "date": "2018.04.24", "title": "Александър Йорданов, кандидат за КЕВР: Регулаторът може да изпълнява дейността си обективно, единствено ако е независим"}
{"url": "http://www.focus-news.net/news/2018/04/24/2514451/apelativniyat-sad-pusna-ot-aresta-tsveta-taskova-obvinena-za-katastrofata-na-magistrala-trakiya-sreshtu-5000-leva-garantsiya.html", "text": "29-годишната Цвета Таскова, обвинена за тежката катастрофа на магистрала \"Тракия\" от 13 април, излиза на свобода срещу  5 000  лева, предаде БНР. Решението на Софийския апелативен съд  е окончателно.", "date": "2018.04.24", "title": "Апелативният съд пусна от ареста Цвета Таскова, обвинена за катастрофата на магистрала „Тракия”, срещу 5000 лева гаранция"}
{"url": "http://www.focus-news.net/news/2018/04/24/2514452/obshtina-burgas-nikolay-toshev-syada-zad-barabanite-na-festivala-burgas-jam.html", "text": "Заедно със страхотните китаристи, на сцената в новото издание на фестивала Burgas Jam ще излязат някои от най-добрите барабанисти на България, за да се изправят един срещу друг в оспорван и шумен drum battle. Това съобщиха от пресцентъра на Община Бургас. След вездесъщия Стоян Янкулов - Стунджи, своето участие потвърди още един международно признат български музикант - Николай Тошев. Той се изявява в следните музикални жанрове: Progressive/Rock/Pop/Metal/Funk/Fusion/Electronic/Contemporary.\r\nНиколай Тошев е носител на следните престижни награди:\r\n- Световен конкурс на Drum Channel 2011 - 1-во място;\r\n- София 2008 г. - Paiste Drumset Competition (национален) - 1-во място;\r\n- Латвия 2010 г. - Baltic Drum-Off (международен) - 1-во място.", "date": "2018.04.24", "title": "Община Бургас: Николай Тошев сяда зад барабаните на фестивала Burgas Jam"}
{"url": "http://www.focus-news.net/news/2018/04/24/2514413/hristo-smolenov-ekspert-po-antiterorizam-tsinizmat-i-dalbokata-nespravedlivost-na-terorizma-se-kriyat-v-nevinnite-zhertvi-na-otpravenite-poslaniya-v-znak-na-politicheski-protest.html", "text": "Цинизмът и дълбоката несправедливост на тероризма се крият в невинните жертви на отправените послания в знак на политически протест. Това каза в сутрешния блок „Добро утро, България“ на Радио „Фокус“ експертът по антитероризъм Христо Смоленов по повод поредния случай на врязал се в пешеходци ван, този път в Торонто, Канада. Той уточни, че политическата класа по света се е откъснала от проблемите на гражданите, а народите се оказват нейни заложници. „Нещо гнило има в съвременния либерално-глобализиран свят, който си мисли, че е постигнал върха на цивилизацията, а всъщност върви обратно на цивилизационното развитие. Върви към пазарен тоталитаризъм и чудовищата, които поражда ни изненадват дори на улицата под формата на битова агресия. В случая очевидно става дума за тероризъм, който не е идеологически мотивиран. Това обаче не означава, че не е тероризъм в най-прекия смисъл на думата. Това, което става, показва колко гнило е обществото, което ни се представя като върха на нашите социални мечтания. Гнило, лицемерно и в огромна степен несправедливо“, обясни експертът. Христо Смоленов допълни, че е въпрос на терминология как ще наричаме това явление на последователни атаки. Експертът по антитероризъм обясни, че е крайно време за психотерапия на днешните общества чрез лекуване на алчността, превърнала съвременния свят в развъдник на терор.", "date": "2018.04.24", "title": "Христо Смоленов, експерт по антитероризъм: Цинизмът и дълбоката несправедливост на тероризма се крият в невинните жертви на отправените послания в знак на политически протест"}
{"url": "http://www.focus-news.net/news/2018/04/24/2514464/kmetat-na-sofiya-yordanka-fandakova-do-tozi-moment-shest-uchilishta-v-sofiya-poluchiha-vazmozhnostta-da-modernizirat-svoite-kabineti.html", "text": "До този момент шест училища в София получиха възможността да модернизират своите кабинети. Това каза кметът на София Йорданка Фандъкова при откриването на новия корпус по природни науки \"Еврика\" в 51 СУ \"Елисавета Багряна\", предаде репортер на  Агенция \"Фокус\". \"Това е най-важната задача за всички български училища - да изглеждат по този начин, не утре, а днес, сега, буквално следващите две-три години, не повече\", заяви Фандъкова. \"Проектът \"Училище на бъдещето\" е тежка реформа, която в момента Министерството на образованието и науката провежда\", каза Фандъкова. Тя посочи, че много важна част при модернизирането на кабинетите на 51 СУ \"Елисавета Багряна\"е съфинансирането от страна на училището, което говори затова, че то има визия, знае какво иска и знае как да го постигне.\r\nВиктория КРЪСТЕВА", "date": "2018.04.24", "title": "Кметът на София Йорданка Фандъкова: До този момент шест училища в София получиха възможността да модернизират своите кабинети"}
{"url": "http://www.focus-news.net/news/2018/04/24/2514467/dobrich-obshtinskiyat-savet-otlozhi-za-sledvashtata-sesiya-priemaneto-na-dopalneniya-v-naredbata-za-organizatsiyata-na-dvizhenie-na-teritoriyata-na-obshtinata.html", "text": "Общинският съвет  в Добрич отложи за следващата сесия приемането на допълнения в Наредбата за организацията, безопасността на движение и дисциплината на водачите на превозни средства и пешеходците на територията на общината, предаде кореспондентът на Радио „Фокус” – Варна. Мотивът за отлагането е, че бяха направени нови предложения за поправки и допълнения към текста, които не са били обсъждани в комисии и публикувани. Най-вероятно следващия месец ще бъде разгледана и гласувана Наредбата за изменения и допълнения на Наредбата за организацията, безопасността на движение и дисциплината на водачите на превозни средства и пешеходците на територията на Общината. Промените се налагат във връзка с предстоящото пускане в експлоатация на репатриращ автомобил и организиране на паркинг за принудително отстранените МПС в Добрич. \r\nНормативно определени са всички моменти от началото на принудителното отстраняване до този на заплащането на съответните такси и напускането на наказателния паркинг от принудително отстранения автомобил. С постоянното увеличаване на броя на новорегистрираните МПС и интензивността на движението на територията на града, както и във връзка с многобройните случай на неправилно паркирани МПС на територията, е необходимо да се гарантират изпълнението на утвърдената организация на движение и спазването на реда за паркиране на определените за това места. Това бе посочено днес о време на заседанието. При извършения преглед на текстовете на досега действащата Наредба е установено, че съществуващата регламентация е обща и предимно с декларативен характер. Тя не отразява и не регулира в достатъчна степен обществените отношения, свързани с принудителното задържане и преместване на МПС, което е наложило изготвяне на проект за изменение и допълнение на действащата наредба. \r\nЕдин от новосъздадените текстове гласи: „Освобождаване на автомобила се извършва след заплащане на цената за паркиране и разходите по използването на техническото средство, определени в Наредбата за определяне и администриране на местните такси и цени на услуги, извършвани от Община град Добрич“. Паркингът ще бъде охраняем и на непрекъснат 24 часов работен ден, като престоят на принудително отстранените МПС там ще се заплаща по 1 лев за час престой.  Процеса на репатриране се преустановява, ако водачът на неправилно паркираното МПС дойде на място, преди поставянето на четирите сапана (колана) на репатратора. В този случай водачът заплаща 50% от таксата за репатриране, определената в Наредбата за определянето и администрирането на местните такси и цените на услугите на територията на Община Добрич. Освен това заплащането чрез кратко съобщение на мобилен оператор (SMS) на цената за паркиране или поставянето на касов бон за паркиране в “синя зона” в автомобил, паркиран в нарушение на изискванията на Закона за движение по пътищата и на Правилника за прилагането му, както и на Наредбата, не отменя нарушението и съответното за него наказание. Пълният текст на измененият и допълнен нормативен акт е публикуван на сайта на Община град Добрич.\r\nЖулиета НИКОЛОВА", "date": "2018.04.24", "title": "Добрич: Общинският съвет отложи за следващата сесия приемането на допълнения в наредбата за организацията на движение на територията на общината"}
{"url": "http://www.focus-news.net/news/2018/04/24/2514468/plovdiv-konfiskuvani-sa-1036-artikula-izpolzvashti-targovski-znatsi-bez-pravno-osnovanie.html", "text": "Конфискувани са 1036 артикула, използващи търговски знаци без правно основание. Това съобщиха от ОДМВР-Пловдив. Голямото количество фалшиви стоки са били иззети от служители на пловдивския сектор „Икономическа полиция“. Вчера, при проверка в магазин на територията на район „Южен“, било установено, че се предлагат парфюми, маратонки, джапанки и чехли – имитации на 17 известни марки. Конфискувани са общо 1036 артикула, всички носещи търговски знаци, обект на изключително право, използвани без правно основание. Образувано е досъдебно производство за престъпление по чл. 172 б от НК. Цялостното документиране на случая продължава под наблюдението на Районна прокуратура - Пловдив.", "date": "2018.04.24", "title": "Пловдив: Конфискувани са 1036 артикула, използващи търговски знаци без правно основание"}
{"url": "http://www.focus-news.net/news/2018/04/24/2514471/po-povod-140-godini-ot-sazdavaneto-na-balgarskata-armiya-vav-voenniya-parad-na-6-may-shte-preminat-predstavitelnite-blokove-na-vaorazheni-sili-i-shte-bade-predstavena-voenna-tehnika.html", "text": "През юли 2018 г. се навършват 140 години от създаването на Българската армия. По повод на тази значима годишнина във военния парад на 6 май – Деня на Храбростта и празник на Българската армия, ще преминат представителните блокове на Въоръжени сили и ще бъде представена военна техника, на въоръжение в Българската армия. Това съобщиха от пресцентъра на Министерството на отбраната.\r\nНа 3 май 2018 г., от 19.00 часа, в зала № 1 на Националния дворец на културата, ще се проведе празничен концерт с участието на Гвардейския представителен духов оркестър и Представителния ансамбъл на въоръжените сили.\r\nНа 5 май 2018 г., от 20.00 часа, на площад „Княз Александър I”, ще се проведе „музикален парад” с участието на Гвардейския представителен духов оркестър на Националната гвардейска част (НГЧ), представителните духови оркестри на видовете въоръжени сили и фестивалния оркестър от състава на НВУ „В. Левски” и в.ф. 24150 - Стара Загора.\r\nСлед завършването на музикалния парад ще се проведе празнична илюминация.\r\nНа 6 май 2018 г., от 09.00 часа, пред паметника на Незнайния войн, ще се проведе освещаване на бойните знамена и Знамената-светини.\r\nОт 10.00 часа на същия ден на площад „Княз Александър I”, ще се проведе военен парад с командващ – генерал - майор Михаил Попов, командир на Сухопътните войски. \r\nВ парада ще участват:\r\nГвардейският представителен духов оркестър с духовите оркестри на видовете въоръжени сили; знаменен взвод на Националната гвардейска част (НГЧ) и представителни блокове на:\r\n- Военна академия „Г.С.Раковски” (ВА) с бойното знаме на академията;\r\n- НГЧ с бойното знаме на частта; \r\n- Националния военен университет (НВУ) „Васил Левски” с бойното знаме на университета. \r\n- два блока от Сухопътните войски (СВ) с бойните им знамена;\r\n- Военновъздушните сили (ВВС) с представителното знаме на ВВС;\r\n- Военноморските сили (ВМС) с представителното знаме на ВМС;\r\n- 68-ма бригада „Специални сили” (брспс) с бойното знаме на бригадата;\r\n- формирования, подчинени на Съвместното командване на силите (СКС) с бойното знаме на Мобилната КИС;\r\n- Служба „Военна полиция” с представителното знаме на службата.\r\nПредставителните блокове ще са в състав от 64 военнослужещи, водач на блока, 3-ма офицери и знаменосец с 2-ма асистенти.\r\nВодачи на блокове ще бъдат началниците на ВА, НВУ, командирите на бригади (бази) и части. \r\nВ парада ще участват следните типове бойна техника: танк Т-72, самоходна гаубица „2С-1”; бойна машина на пехотата (БМП-1 и БМП-23), многоцелеви транспортьор лек брониран (МТЛБ) „Тунджа”, бронетранспортьор (БТР) 60ПБ МД1, зенитно-ракетен комплекс „ОСА”-AK, 152-мм оръдие гаубица Д-20, реактивна система за залпов огън (РСЗО) БМ-21 „Град”, тактически ракетен комплекс  (ТРК) „Точка”, бронирани леки автомобили с повишена проходимост „Мерцедес” G 270, брониран „Хамър”, бойни бронирани колесни машини „Commando seleсt” и „Guardian”, брониран автомобил „SAND CAT”, пускови установки от зенитно-ракетни комплекси  С-300, С-125 и С-200 .\r\nВоенновъздушните сили ще представят типове летателна техника, която е на въоръжение в момента. Над площада, в различни формации ще преминат: вертолет Ми 17  - носещ националния флаг; вертолети Ми-24 и АS-532 AL „Cougar”, военно-транспортен самолет C-27J „Spartan”, учебните самолети      L-39ZA и „Пилатус“  РС9М и бойните самолети Су-25 и МиГ-29.  \r\nОт 12.00 часа на 6 май ще се извърши тържествена смяна на почетния гвардейски караул пред сградата на Администрацията на президента на Република България.\r\nТренировката за военния парад на представителните блокове на видовете въоръжени сили и техниката, на въоръжение в Българската армия, ще се проведе от 09.30. ч. до 13.30 ч. на 4 май 2018 г. (петък) в района на летище Доброславци. \r\nТренировката за военния парад на екипажите на ВВС, ще се проведе от 10.00 ч. до 14.00 ч. на 5 май 2018 г. (събота) в авиобаза Враждебна.", "date": "2018.04.24", "title": "По повод 140 години от създаването на Българската армия във военния парад на 6 май ще преминат представителните блокове на Въоръжени сили и ще бъде представена военна техника"}
{"url": "http://www.focus-news.net/news/2018/04/24/2514473/sliven-kamen-donev-shte-gostuva-na-praznika-na-grada.html", "text": "Юбилейният спектакъл на Камен Донев ще препълни залата на Драматичен театър „Стефан Киров “ на 1 май от 18:00 ч. Постановката гостува за празника на града, по покана на Община Сливен, съобщиха от администрацията.\r\nВ залите в цялата страна експресивният спектакъл буди небивал интерес, с разграбени билети за часове.\r\n“Възгледите на един учител за народното творчество” е смесица от неподражаема актьорска игра, скороговорки, букет от безумни ситуации, преразказани чрез мъдри думи, щипка сарказъм и остроумие като черешка на тортата – това е той. Топовният талант на един актьор, чиято комичност умело върви по бръснача на сериозността, всеки път успява да екзалтира всяка една публика, пред която се изправя.\r\nВ легендарния си моноспектакъл „Възгледите на един учител за народното творчество“, премиерата на който беше преди десетилетие и оттогава взриви от смях десетки български градове, Донев изнася подробна лекция, чиято тема сме ние – българският народ.\r\nОт премиерата, която се състоя на 16 октомври 2007 година до днес, спектакълът е изигран над 450 пъти. Камен Донев взриви от смях десетки български градове. Той е единственият изпълнител, препълнил Зала 1 на НДК (зала, която се разполага с 4000 седящи места) цели 15 пъти, при това с едно и също заглавие. Моноспектакълът получи признание и на всички театрални фестивали в страната.", "date": "2018.04.24", "title": "Сливен: Камен Донев ще гостува на празника на града"}
{"url": "http://www.focus-news.net/news/2018/04/24/2514470/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Дали Вселенската патриаршия е истинският център, където Македонската православна църква - Охридска архиепископия трябва да иска признаването на своята автокефалност? Тази дилема се отвори в македонската общественост, след като наскоро вселенския патриарх Вартоломей заяви, че Вселенската патриаршия е майка-църква на всички балкански народи. Същевременно, обаче, украинският президент Петро Порошенко публично поведе инициатива пред тамошния парламент в подкрепа за искането, което трябва да бъде изпратено тъкмо до Вселенския патриарх, за признаване на  уникална автокефална Украинска православна църква. Интересна съвпадение е и това, че преди десетина дни украинският президент Порошенко и президентът на Македония Георге Иванов имаха отделни срещи с патриарх Вартоломей, на които се предполага, че е била отворена темата за евентуални признавания на автокефалността на църквите в Украйна и Македония, пише скопското електронно издание „Нова Македония“, чийто материал е предаден без редакторска намеса.\r\nВсе пак, доколко македонското и украинското църковен въпрос имат прилики и разлики, дали Вселенската патриаршия може да изиграе ключова роля в признаването на Македонската православна църква - Охридска Архиепископия от една страна и Украинска православна църква от друга страна, са въпроси, които трябва да бъдат подложени на анализ от македонските познавачи на ситуацията в православния свят.\r\nВ историята е известно, че всяка църква има свой път и е решавала своя статут по различен начин, а на някои църкви са били необходими векове, за да получат самостоятелен църковен статут в православието.\r\nМПЦ вече има изградена ясна позиция, от която няма да отстъпи и тя е, че решението на нейния статут в православния свят е само признаване автокефалност в истинския смисъл, т.е., че специфичността на МПЦ трябва да бъде изразена с всички елементи, които има една автокефална църква. Църковният живот в Македония се счита за приемственост на бившата Охридска архиепископия, подновена в лицето на МПЦ-ОА.\r\nВ този смисъл, в края на миналата година беше изпратено и писменото искане на МПЦ до Българската църква с молба да се обяви за признаване на автокефалността, а в замяна БПЦ да стане майка-църква на МПЦ. Засега тази инициатива не е дала конкретни резултати.Нова надежда за автокефалност\r\nЦърковните анализатори в Македония смятат, че отварянето на въпроса за автокефалността пред Вселенския патриарх от Украйна създава простор и за решаването на автокефалния статут на МПЦ-ОА.\r\nУниверситетският професор Зоран Макевски, който дълго време се занимава с църковните въпроси на страната, смята, че тази инициатива на Украйна е шанс и за МПЦ, която сега може да насочи своя въпрос към Вселенската патриаршия.\r\n„Ако вселенският патриарх отговори позитивно на украинския президент и парламент, тогава за МПЦ ще се отвори възможност да насочи своя въпрос към Вселенската патриаршия. Колкото повече църкви се включат в клуба на автокефалните, толкова по-голям е шансът за решаване и на нашия статут“, обяснява Матевски.\r\nНо, според него, вероятността Руската православна църква да не се съгласи с евентуално решение на Вселенската патриаршия е голяма.\r\n„По света има такива случаи. Когато автокефалността на една църква се признава само от Руската църква, или само от Вселенската патриаршия. Такива примери са Американската православна църква и Естонската автономна православна църква“, посочва Матевски.\r\nВсички тези ситуации, както казва професорът, могат да доведат до свикване на Вселенски събор, на който статутите на всички тези църкви, както и на МПЦ, биха били решени.Каква е позицията на руската църква?\r\nРуската православна църква чрез своя неформален министър на външните работи Иларион Алфеев вече намекна, че няма да признае каквато и да е автокефална църква в Украйна от страна на Вселенската патриаршия, а още повече, ако инициативата идва от политическите власти.\r\n„Създаването на автокефална църква не е процес, който може да бъде иницииран от политическите или светските власти, защото в съвременните държави църквата е разделена от държавата и държавата не трябва да манипулира с църквата о то във функция на някакви предизборни или други политически цели“, посочи Алфеев.\r\nТой изтъкна, че концепцията за създаване на отделна от Руската църква Украинска поместна църква се базира на тезата, че независимата държава трябва да има и независима църква.\r\n„Ако действаме на този принцип, тогава например Александрийската църква трябва да се раздели на петдесет и повече части, защото тя обхваща цяла Африка, а в Африка има петдесет държави“, твърди Алфеев.\r\nСпоред него, историята не познава случай, в който президент на някоя държава да легитимира църковен разкол.Секуларността е проблем за политическите инициативи\r\nАнализаторите смятат, че проблемът с Украйна е много по-сложен от македонския, защото разделението по етническа линия е особено силно изразено през последните години на фона на вътрешните сблъсъци между проруските и прозападно ориентираните сили. Първата ключова разлика с Украйна е тази, че в Македония 90% от православните християни са в членове на МПЦ-ОА.\r\nВтората разлика между македонското и украинското общество е и ясната секуларност на Македония, която е държава, в която са невъзможни политически инициативи за решаването на църковните въпроси.\r\nМакедонската общност не би подкрепила това, парламентът да внесе искане до вселенския патриарх за признаване на автокефалността на МПЦ, защото това би се оценила като директна намеса в църковните работи, а се знае, църквата и религиозните общности са разделени чрез Конституцията на страната.\r\n*** Гражданите на Босна и Херцеговина (БиХ) разполагат средно с по 3 289 евро за разходи и спестяване годишно, което е с 41% повече в сравнение с 10 години по-рано, показват данни на Германския институт за изследване на пазара GfK, пише електронното издание Sarajevo Times.Според таблица, подготвена от GgK, увеличението на покупателна способност на гражданите на БиХ е сред най-големите в региона от 2008-а година, като в абсолютни стойности тя е по-ниска от тази на гражданите в Сърбия и Черна гора, но е по-висока от тази на македонските и албанските граждани.\r\nСпоред данните от изследването, гражданите на БиХ не са много по-бедни от тези на България, която е членка на Европейския съюз.\r\nНе е изненада, че Хърватия и Словения са далеч пред останалите балкански страни, включително другите две членки на ЕС – България и Румъния.\r\nТрябва да се отбележи, че проучването взима предвид сборът от всички приходи, а не само заплатите. Известният германски институт GfK, създаден още през 1934 година е една от най-уважаваните изследователски групи на световния пазар и най-голямата изследователска институция в Германия. Тя е четвъртата по-големина от себеподобните си институции по света, като само Nielsen, Kantar Group, Ipsos и тя имат по повече от 13 хиляди работници.\r\n***Премиерът на Косово Рамуш Харадинай присъства на официална церемония по отдаване на почит на изчезналите хора в Косово, с която се даде начало на Седмицата на изчезналите хора в Косово. Той заяви, че Сърбия трябва да бъде държана отговорна за всички, които са изчезнали в Косово след края на войната през 1999 година, пише базираното в Прищина албанско електронно издание Gazeta Express.\r\n“Седмицата на изчезналите хора ни припомня болката и страданията на хиляди граждани, чиито любими хора все още се смятат за изчезнали без вести 19 години след войната. Институциите на Косово никога няма да спрат да ги търсят и ще потърсят справедливост за жертвите от войната. Раните на последния конфликт не могат да бъдат излекувани и не може да има устойчив мир без да се осветли истината за Косовската война. Косово тъжи за своите хора и държавата Сърбия трябва да бъде държана отговорна за тяхното изчезване“, заяви харадинай. Той направи тези коментари на откриването на Седмицата на изчезналите хора, която се провежда всеки април. Възпоминателните мероприятия ще се провеждат през цялата седмица и на тях ще бъдат почетени повече от 1600 души, които все още не са открити след края на войната, а същевременно в Сърбия и Косово се разбра за откриването на нов предполагаем масов гроб.\r\n*** Министърът на външните работи на Турция Мевлют Чавушоглу заяви, че езикът на омразата, използван от някои европейски политици, е „много опасна игра“, която допринася за разпалването на екстремизма в Западна Европа, пише електронното издание на турския ежведневник Yeni Safak.\r\n„Ние, взимащите решенията и политиците, имаме важни отговорности. Една от причините за разпалването на екстремизма в Западна Европа е езикът на омразата, който се използва от някои политици“, заяви Чавушоглу по време на среща на високо ниво на Съвета за сигурност на ООН за изграждането на устойчив мир.\r\n„Този подход разделя хората по етнически и религиозни линии. Това е много опасна игра“, посочи той.\r\nПризовавайки политиците да се въздържат от създаването на стереотипи, той заяви, че всички трябва да изпращат позитивни и обединяващи послания към света. Според думите на Чавушоглу, младите хора по света са мишена на радикалните екстремисти и терористичните идеологии.", "date": "2018.04.24", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/04/24/2514469/penka-trendafilova-kandidat-za-kevr-osven-da-podpomaga-vik-operatorite-kevr-tryabva-da-prilaga-i-regulatorna-politika-dosega-tova-ne-se-sluchva.html", "text": "Ролята на КЕВР освен да контролира и да подпомага ВиК операторите е и прилагането на регулаторната политика. Досега това не се случва. Това каза кандидатът за член на КЕВР Пенка Трендафилова, предложена от „Воля“ на заседание на Комисията по енергетиката, предаде репортер на Агенция „Фокус“. „КЕВР все още не може да пристъпи към разглеждане и одобрение на бизнес планове на ВиК оператори, за които още не са изпълнени разпоредбите на Закона за водите“, посочи тя. „Бизнес плановете за новия регулаторен период на някои ВиК дружества бяха връщани многократно, някои все още не са приети. Това е показателно, че прилагането на настоящите наредби прекалено се детайлизира“, обясни Пенка Трендафилова. „КЕВР като държавна институция работи в интерес на хората. Общественото мнение е, че това е орган, чиято цел е повишаването на цените“, заяви тя и изтъкна, че е необходимо да се работи за повишаване на общественото доверие.\r\nБиляна ИВАНОВА", "date": "2018.04.24", "title": "Пенка Трендафилова, кандидат за КЕВР: Освен да подпомага ВиК операторите КЕВР трябва да прилага и регулаторна политика, досега това не се случва"}
{"url": "http://www.focus-news.net/news/2018/04/24/2514472/aleksandar-vuchich-sarbiya-ne-iska-da-uchastva-v-nadprevara-za-vaorazhavane-s-harvatiya.html", "text": "Сърбия не участва в надпревара за въоръжаване, а само иска да се отбранява, заяви президентът на Сърбия Александър Вучич във връзка с Деня на въоръжените сили на Сърбия, цитиран от „Танюг“. Попитан от журналистите, дали може да се говори за надпревара във въоръжаването, след като и Сърбия, и Хърватия купуват бойни самолети, сръбският държавен глава отговори негативно, предава скопското електронно издание „Локално“.\r\n„Сръбските въоръжени сили трябва да бъдат сериозно препятствие за всеки, който би осъществил агресия срещу нашата страна“, заяви той, като добави, че държавният бюджет за отбрана възлиза на 600 милиона евро.\r\n„Въоръжените сили трябва да бъдат готови да отговорят на всяко предизвикателство“, подчерта Вучич. \r\n„Локално“ припомня, че в понеделник сръбският министър на отбраната Александър Вулин заяви, че Беларус ще предаде на Сърбия четири изтребителя МиГ-29. Те са поправени и модернизирани по същата схема, както шестте руски изтребителя. Преди няколко седмици беше обявено, че Хърватия е купила няколко самолета F-16 от Израел.\r\nПревод и редакция:", "date": "2018.04.24", "title": "Александър Вучич: Сърбия не иска да участва в надпревара за въоръжаване с Хърватия"}
{"url": "http://www.focus-news.net/news/2018/04/24/2514462/ministar-krasimir-valchev-shte-nasarchim-gimnaziite-u-nas-da-izbirat-profili-svarzani-s-matematikata-i-prirodnite-nauki-vav-vtori-gimnazialen-etap.html", "text": "Ще насърчим в по-голяма степен гимназиите да избират профили, свързани с математиката и природните науки във втори гимназиален етап. Това каза образователният министър Красимир Вълчев при откриването на новия корпус по природни науки \"Еврика\" в 52 СУ \"Елисавета Багряна\", предаде репортер на Агенция \"Фокус\". \" \"През последните седмици се случиха няколко събития - говорим аз дигитални създатели, за пазара на труда. Ако нещо можем с разумна доза увереност да кажем е, че трябва да инвестираме в СТЕМ, в обучението по математика, природни науки, техника. Често казваме, че най-големият сектор е туризмът, че той създава най-голяма добавена стойност. Всъщност това създават индустриите, свързани  с техниката и технологиите, машиностроене. И там е най-големият потенциал ние да генерираме растеж\", заяви той. \"От гледна точка на индивидуалната житейска реализация на всяко едно дете, можем да кажем,  че това ще бъдат позициите,  които са свързани със задълбочено изучаване на математик, природни науки, информатика, като те ще осигурят най-пълноценна бъдеща реализация. Това са позициите, в които най-много ще растат доходите в международен мащаб, така и в България. Не можем да сме сигурни, но може в голяма доза увереност да го очакваме\", коментира образователният министър. \r\n\"Тази година говорим за преструктуриране на приема от профилирани към професионални гимназии. Догодина може би повече ще говорим за преструктуриране на прием от профили и направления, свързани със СТЕМ. Ще насърчим в по-голяма степен гимназиите да избират профили, свързани с математиката и природните науки във втори гимназиален етап. По линията на дейностите на интереси, ще регламентираме и подхода за насърчаване на определени области. Ние ще стимулираме дейности по интереси с наука, техника и технологии\", добави той като обаче подчерта, че и най-важни са учителите, а и материалната база. Министър Вълчев припомни, че миналата година са инвестирали целево в повечето математически гимназии у нас за подобряване на материалната база. \r\nМилослава АнГЕЛОВА", "date": "2018.04.24", "title": "Министър Красимир Вълчев: Ще насърчим гимназиите у нас да избират профили, свързани с математиката и природните науки във втори гимназиален етап"}
{"url": "http://www.focus-news.net/news/2018/04/24/2514474/premierat-boyko-borisov-sega-e-momentat-stranite-ot-zapadnite-balkani-da-pokazhat-volyata-si-za-razvitie.html", "text": "Европейската перспектива на нашия регион няма алтернатива, а Процесът за сътрудничество в Югоизточна Европа остава водещ политически формат за открита и честна дискусия по важните за нас въпроси. Това подчерта министър-председателят Бойко Борисов в изказването си по време на Срещата на върха на ПСЮИЕ в Бърдо при Краню, която обобщава постигнатия напредък в рамките на Словенското председателство на инициативата, съобщиха от правителствената информационна служба. \r\nБорисов припомни поетия през миналата година на срещата на ПСЮИЕ в Дубровник ангажимент въпросите на Западните Балкани да бъдат поставени високо в приоритетите на ЕС по време на Българското председателство. Той подчерта, че изминалите четири месеца са направили темата актуална във всички държави-членки, с нея са ангажирани както европейските институции, така и международни финансови организации. Постигнати са и договорености тя да остане във фокуса и на следващите председателства на Съвета на ЕС.\r\nЖеланието ни е да използваме откритата възможност, за да направим процеса на евроинтеграция на страните от Западните Балкани необратим. Очакваме срещата в София на 17 май да бъде знакова за европейската им перспектива, за задълбочаването на икономическата интеграция, регионалното сътрудничество и изграждането на така необходимата на нашите страни свързаност, посочи министър-председателят. Той отново изтъкна ролята на регионалното сътрудничество и добросъседските отношения като ключови за напредъка в икономическата, политическата и сферата на сигурността. „От нас ще зависи след това да използваме възможностите, които се отварят. Сега е моментът страните от Западните Балкани да покажат волята си за развитие“, подчерта Борисов.\r\nБългарският премиер приветства Стратегията на ЕК за Западните Балкани и готовността за стартиране на преговорите за членство с Тирана и Скопие, но ясно подчерта, че европейската перспектива трябва да е за всички страни на Балканите. „Няма друга възможност да постигнем общите цели и да предложим на нашите граждани сигурност и по-добри перспективи за развитие, освен да посрещнем предизвикателствата на променящия се свят заедно и обединени“, посочи премиерът и призова за повече прагматизъм в отношенията между страните от ПСЮИЕ и ЕС. Борисов изтъкна ролята в този процес на Съвета за регионално сътрудничество на ПСЮИЕ, като отбеляза приноса му в усилията за реформи и развитие в Югоизточна Европа.", "date": "2018.04.24", "title": "Премиерът Бойко Борисов: Сега е моментът страните от Западните Балкани да покажат волята си за развитие"}
{"url": "http://www.focus-news.net/news/2018/04/24/2514463/voa-edin-glas-spasi-mayk-pompeo-ot-othvarlyane-na-kandidaturata-mu-za-darzhaven-sekretar-na-sasht.html", "text": "Избягвайки историческо отхвърляне, сенатската комисия прие с малка преднина в гласовете кандидата на американския президент Доналд Тръмп за държавен секретар – бившият директор на ЦРУ Майк Помпео, като в последната минута прочутият републиканец от Кентъки Рон Пол промени гласа си в негова полза, предава The Voice of America.\r\nМного малко раздели Помпео от това да стане първият кандидат за държавен секретар, който не получава позитивна рекомендация от 21-членната сенатска Комисия по външните работи, след като Пол и десетте демократи в комисията обявиха, че ще гласуват срещу него. Но в хода на дебатите Пол помени мнението си, като се обоснова с това, че кандидатът го е задоволил с отговорите си.\r\nПревод и редакция:", "date": "2018.04.24", "title": "VOA: Един глас спаси Майк Помпео от отхвърляне на кандидатурата му за държавен секретар на САЩ"}
{"url": "http://www.focus-news.net/news/2018/04/24/2514466/georgi-zlatev-kandidat-za-kevr-deynostta-na-regulatora-se-osashtestvyava-na-printsipa-na-prozrachnost.html", "text": "Дейността на КЕВР се осъществява на принципа на прозрачност и на правила. Това каза кандидатът за член на КЕВР Георги Златев, предложен от „Воля“ на заседание на Комисията по енергетиката, предаде репортер на Агенция „Фокус“. „Убеден съм, че КЕВР ще продължи в атмосфера на диалогичност и прозрачност да изпълнява основните си задължения за справедливо разпределение на енергията“, заяви той. \r\nКандидатът за КЕВР Евден Николов заяви: „С моя опит бих допринесъл за отговорната работа и функции на енергийния и воден регулатор“. \r\nБиляна ИВАНОВА", "date": "2018.04.24", "title": "Георги Златев, кандидат за КЕВР: Дейността на регулатора се осъществява на принципа на прозрачност"}
{"url": "http://www.focus-news.net/news/2018/04/24/2514480/sofiya-shte-bade-domakin-na-zasedanie-na-voenniya-komitet-na-evropeyskiya-sayuz.html", "text": "София ще бъде домакин на заседание на Военния комитет на Европейския съюз, във формат военни представители на 28-те държави – членки на съюза. Това съобщиха от пресцентъра на Министерството на отбраната. Форумът ще се проведе на 26 април 2018 г. и е част от официалния календар на Българското председателство на Съвета на ЕС. В заседанието ще участват и представители на Европейската комисия, Европейската служба за външна дейност и Военния секретариат на ЕС.\r\nУчастниците в изнесеното заседание на Военния комитет на Европейския съюз на 26 април 2018 г. от 14.00 ч. ще посетят Трета авиобаза „Граф Игнатиево“, където ще наблюдават демонстрация на военни способности от българските Военновъздушните сили. В демонстрацията ще участват и военнослужещи от 68–ма бригада Специални сили.\r\nНа 26 април 2018 г. (четвъртък), от 14.00 часа, в Трета авиобаза „Граф Игнатиево“ ще се състои официална церемония по посрещането на началника на отбраната генерал-лейтенант Андрей Боцев и председателя на Военния комитет на Европейския съюз генерал Михаил Костаракос. Началото на демонстрацията на военни способности от българските Военновъздушните сили ще бъде в 14.30 часа. \r\nСлед като приключи представянето на българските военнослужещи, началникът на отбраната генерал-лейтенант Андрей Боцев и председателят на най-високостоящия военен орган на Съвета на Европейския съюз генерал Михаил Костаракос ще дадат пресконференция.", "date": "2018.04.24", "title": "София ще бъде домакин на заседание на Военния комитет на Европейския съюз"}
{"url": "http://www.focus-news.net/news/2018/04/24/2514475/remzi-osman-kandidat-za-kevr-v-poslednite-3-godini-regulatorat-nyama-otmenen-normativen-akt.html", "text": "Последните 3 години КЕВР няма отменен нормативен акт. Това каза кандидатът за член на КЕВР Ремзи Осман, предложен от ДПС на заседание на Комисията по енергетиката, предаде репортер на Агенция „Фокус“. „Енергийният отрасъл се развива много бързо. Енергийното право се развива в последните 20-30 години“, посочи той. „Има 16 протеста на Прокуратурата за годишното изменение на цените във ВиК сектора. Първите 4 паднаха на втора инстанция“, посочи Ремзи Осман. „В публичното пространство се създава впечатление, че КЕВР взима едно решение за цени. Никой не казва, че предложението идва от общините“, каза още той. \r\nБиляна ИВАНОВА", "date": "2018.04.24", "title": "Ремзи Осман, кандидат за КЕВР: В последните 3 години регулаторът няма отменен нормативен акт"}
{"url": "http://www.focus-news.net/news/2018/04/24/2514478/blagoevgrad-spetsializiranata-prokuratura-gdbop-i-dans-provezhdat-aktsiya-v-rd-avtomobilna-administratsiya-ima-zadarzhani.html", "text": "Специализирана акция се провежда в Регионална дирекция (РД) „Автомобилна администрация“-Благоевград. Това потвърдиха за Радио „Фокус“-Пирин от ОДМВР-Благоевград. Операцията на Специализираната прокуратура се извършва съвместно с ГДБОП и ДАНС. При акцията има задържани.\r\nЛора КАЛЧЕВА", "date": "2018.04.24", "title": "Благоевград: Специализираната прокуратура, ГДБОП и ДАНС провеждат акция в РД „Автомобилна администрация“, има задържани"}
{"url": "http://www.focus-news.net/news/2018/04/24/2514476/dobrich-chast-ot-grada-otnovo-e-s-narusheno-vodosnabdyavane-saytat-na-vodnoto-druzhestvo-e-nedostapen.html", "text": "Част от града отново е с нарушено водоснабдяване, а сайтът на водното дружество е недостъпен,  предаде кореспондентът на Радио „Фокус” – Варна. След отстраняване на голямата авария от петък, която остави без вода почти целия град, много домакинства бяха без водоснабдяване и вчера. Днес по информация на ВиК – Добрич аварии се отстраняват в Район Добрич - в ЖК „Балик“, по ул. „Александър Стамобилийски“, в квартал „Рилци“, в местността „Лозята“ – до стадион „Пионер“, в Район Добрич –селска - в Помпена станция (ПС) - Воднянци, в слеата Росеново, Драганово и в Напор – Батово, в Район Балчик - с. Кранево, Вилан зона „Сборно място“, Карвуна и село Дропла, в Район Каварна - с. Видно, в Район Генерал Тошево - с. Снягово и с. Преселенци, и в Район Шабла – по ул. „Висла“ в морския град и в с. Дуранкулак. \r\nЖулиета НИКОЛОВА", "date": "2018.04.24", "title": "Добрич: Част от града отново е с нарушено водоснабдяване, сайтът на водното дружество е недостъпен"}
{"url": "http://www.focus-news.net/news/2018/04/24/2514477/komisiyata-po-energetikata-izslusha-kandidatite-za-chlenove-na-kevr-predstoi-izbiraneto-im-v-plenarna-zala.html", "text": "Комисията по енергетиката изслуша кандидатите за членове на КЕВР, предаде репортер на Агенция „Фокус“. Пред депутатите концепциите си изложиха Ремзи Осман, предложен от ПГ на ДПС; Георги Златев и Пенка Трендафилова, предложени от ПГ на „Воля“; Александър Йорданов и Евден Николов, предложени от ПГ на „Обединени патриоти“. Така кандидати за КЕВР са предложили всички парламентарни групи, без ГЕРБ и БСП. Вносителите представиха кандидатурите:\r\nРегулаторът ще бъде обновен с четирима членове- двама със стаж в енергетиката; един със стаж в областта на водоснабдяването; един член между тези с юридически стаж и стаж в икономиката. Предстои парламентът да избере четирима от петимата изслушани в комисията кандидати. За избран се счита кандидат, за който са гласували повече от половината депутати в зала.\r\nБиляна ИВАНОВА", "date": "2018.04.24", "title": "Комисията по енергетиката изслуша кандидатите за членове на КЕВР, предстои избирането им в пленарна зала"}
{"url": "http://www.focus-news.net/news/2018/04/24/2514485/predsedatelyat-na-narodnoto-sabranie-tsveta-karayancheva-se-sreshtna-s-predsedatelya-na-natsionalniya-savet-na-republika-avstriya-volfgang-sobotka.html", "text": "Българското председателство на Съвета на ЕС протича изключително успешно, заяви председателят на Народното събрание Цвета Караянчева, която се срещна с председателя на Националния съвет на Република Австрия Волфганг Соботка в рамките на Конференцията на председателите на парламентите на страните-членки на ЕС в Талин, Естония. Това съобщиха от пресцентъра на Народното събрание.\r\nЦвета Караянчева запозна австрийския си колега с приоритетната за Българското председателство тема за Западните Балкани. Те са ключов приоритет и на австрийската външна политика, стана ясно по време на разговора. Европейската перспектива пред страните от този регион е изключително важна, както за тях, така и за стабилността на Европейския съюз, допълни Цвета Караянчева. По думите й в рамките на Българското председателство на правителствено и парламентарно ниво се провеждат редица срещи с представители на държавите от Западните Балкани, на които се обсъждат действията, които е необходимо да се извършат за напредък по пътя за присъединяването им към ЕС. България иска страните от региона да станат част от европейското семейство, но след като извършат всички необходими реформи, допълни още председателят на Народното събрание. \r\nЦвета Караянчева увери Волфганг Соботка, че Австрия е много важен политически и икономически партньор на България. Отношенията между двете страни са приятелски и се развиват успешно, коментира председателят на Народното събрание. \r\nБългария продължава взаимодействието си с Австрия в сферата на сигурността, особено предвид предизвикателствата, пред които е изправена Европа като – мигрантски поток, терористични заплахи, кибер сигурността. \r\nАвстрия е изключително важен инвеститор в България, припомни по време на срещата Цвета Караянчева, като посочи, че от 1996 до 2017 г. преките австрийски вложения са 5,9 милиарда евро. \r\nПредседателят на българския парламент благодари на австрийския си колега за експертната подкрепа в подготовката ни за присъединяване към Шенген.", "date": "2018.04.24", "title": "Председателят на Народното събрание Цвета Караянчева се срещна с председателя на Националния съвет на Република Австрия Волфганг Соботка"}
{"url": "http://www.focus-news.net/news/2018/04/24/2514483/haskovo-kmetat-na-topolovgrad-bozhin-bozhinov-pozdravi-uchiteli-i-uchenitsi-za-visoki-otlichiya-v-natsionalen-konkurs.html", "text": "Престижни награди зарадваха учители и ученици от СУ “Д-Р Петър Берон“ за  участието им в националния конкурс „Мария Склодовска-Кюри“, който фондация „Вигория“ проведе миналата година. В него представители на училището се включиха с Интегрален урок „Пътят към успеха“, с есета и рисунки. Това съобщиха от Община Тополовград. Конкурсът приключи и класирането е известно. То е извършено от жури в състав: Председател: доц.д-р Свобода Бенева Членове -Милка Джиджова – физик; Мария Добрева – химик; инж.Боян Николов\r\n– ИТ; Петра Ташева – филолог; Ивелина Николова – художник.\r\nПреставителите на тополовградското училище заеха престижното ВТОРО МЯСТО  за изключително подходящо съчетание на литературата с темата на конкурса и проведен интегрален урок и презентация „Пътят към успеха и признанието“; забавни химични експерименти; есе, презентации, портрети и др. Грамота, книга и парична награда получиха Димитринка Караиванова – главен учител по български език и литература, и Надя Георгиева – старши учител по ХООС  и директорът  – Божана Георгиева. \r\nЗа есе на тема „Мечтай за живота като за нещо прекрасно и направи мечтите си реалност ,София Димова, ученичка от 11а клас, е отличена с 1 място. 1 място заслужи и рисунката на  Даяна Коджаманова, също от 11а клас на  СУ „Д-р Петър Берон“, гр.Тополовград.\r\nКметът на общината Божин Божинов изпрати Поздравителен адрес на наградените, в който им благодари за високите отличия. В него се казва още: “Лично аз и цялото ръководство на община Тополовград сме горди, че Вие –учители и ученици представяте достойно нашия град  и печелите уважение, признание и слава!\r\nБъдете все така всеотдайни, упорити, талантливи, обичайте истински родния край! Нека не секват мечтите! Нека родното огнище има винаги място в сърцата Ви и Ви вдъхновява за още по-високи цели и постижения!\r\nБлагодарим Ви!“,", "date": "2018.04.24", "title": "Хасково: Кметът на Тополовград Божин Божинов поздрави учители и ученици за високи отличия в национален конкурс"}
{"url": "http://www.focus-news.net/news/2018/04/24/2514486/balgarski-poshti-na-1-6-7-i-24-may-poshtenskite-stantsii-nyama-da-rabotyat-pensiite-za-mesetsa-shte-se-izplashtat-v-perioda-8-21-may.html", "text": "На 1, 6, 7, и 24 май 2018 година пощенските станции няма да работят. Това съобщиха от На 5-ти май пощенските станции ще работят с работното време за съботен ден. Това съобщиха от \"Български пощи\". Пенсиите за месец май ще се изплащат в периода 8 – 21 май 2018 година съгласно обявените графици.", "date": "2018.04.24", "title": "\"Български пощи\": На 1, 6, 7, и 24 май пощенските станции няма да работят, пенсиите за месеца ще се изплащат в периода 8 – 21 май"}
{"url": "http://www.focus-news.net/news/2018/04/24/2514481/mosv-napomnya-da-se-spazvat-protivopozharnite-pravila-v-zashtitenite-teritorii.html", "text": "Във връзка с наближаване на летния сезон и покачването на температурите, Министерството на околната среда и водите (МОСВ) напомня, че се увеличава опасността от възникване на пожари в защитените и заети от естествени екосистеми с висока природозащитна стойност територии. Призоваваме гражданите да не палят огън извън определените и обозначени за това места и да не разпалват и хвърлят в огъня леснозапалими изкуствени материи, масла и други запалителни течности. Да не палят треви и растителни отпадъци с цел почистването на терена и по никакъв повод да не изгарят отпадъци сред природата.\r\nВ случай на пожар незабавно трябва да се подаде сигнал на 112 или на телефоните на Районните служби по пожарна и аварийна безопасност, Дирекциите на националните паркове, Регионалните инспекции по околна среда и води и Горските стопанства.\r\nСъгласно заповед, издавана всяка година от министъра на околната среда и водите, периодът от 1 април до 31 октомври е определен за пожароопасен сезон в защитените територии изключителна държавна собственост. Документът регламентира мерките, които трябва да предприемат структурите на МОСВ във връзка с превенцията и гасенето на пожари. Дирекция „Национална служба за защита на природата“, дирекциите на националните паркове и регионалните структури на МОСВ –РИОСВ предприемат необходимите превантивни мерки за опазването от пожари на защитените територии – резервати, поддържани резервати и Национални паркове.", "date": "2018.04.24", "title": "МОСВ напомня да се спазват противопожарните правила в защитените територии"}
{"url": "http://www.focus-news.net/news/2018/04/24/2514484/dobrich-prodalzhavat-stroitelnite-deynosti-po-chast-ot-ulichnite-mrezha-v-grada-po-lot3-se-raboti-po-devet-ulitsi.html", "text": "Продължават строителните дейности по част от уличните мрежа в града по проекта на Общината за подобряване на водния сектор, по ЛОТ3 се работи по девет улици, предаде кореспондентът на Радио „Фокус” – Варна. По ЛОТ3 в Добрич се работи по улиците „Цар Освободител“ от „Роза“ до „Ружа“, “Хризантема“, “Чая“, “Теменуга“, “Ивайло“ от „Тунджа“ до „Незабравка“, „Арда“,“Боровина“, “Димитър Ковачев“ и “Никола Петков“. По ЛОТ 2 се работи по улиците „Александър Стамболийски“, „Полковник Калотинов“, „Ген. Цимерман“, „П.Р. Тошев“, „Разлог“, „Вежен“, „Струма“, „Хаджи Димитър“, „Четник Атанасов“, „Сава Огнянов“ и бул. „Добричка епопея“. В Добрич времето е слънчево и ясно, духа съвсем слаб вятър, температурата на въздуха е около 27 градуса. В областта няма въведена промяна в организацията на движение на автомобили. \r\nЖулиета НИКОЛОВА", "date": "2018.04.24", "title": "Добрич: Продължават строителните дейности по част от уличните мрежа в града, по ЛОТ3 се работи по девет улици"}
{"url": "http://www.focus-news.net/news/2018/04/24/2514482/kmetat-na-sofiya-yordanka-fandakova-v-poslednite-godini-stolichna-obshtina-investira-okolo-360-mln-lv-v-obrazovatelna-sreda.html", "text": "В последните години Столична община инвестира около 360 млн. лв. в образователна среда. Това каза кметът на София Йорданка Фандъкова при откриването на новия корпус по природни науки \"Еврика\" в 51 СУ \"Елисавета Багряна\", предаде репортер на  Агенция \"Фокус\". \"За мен като кмет образованието е изключително важен приоритет. В последните години мога да дам отчет, че около 360 млн. лв. инвестирахме в образователна среда. Това са строителство на детски градини и училища и модернизация на детски градини и училища. В момента разширяваме Първа английска езикова гимназия с нов корпус. Предстои вече има гласувани средства за втория етап - изграждането на нова спортна зала\", заяви Фандъкова. \"В момента изграждаме нова спортна зала в 149-то училище. Тази година предстои модернизацията на 17 училища и детски градини на обща стойност 36 млн. лв., средства по оперативна програма \"Региони в растеж\". Буквално вчера приключиха процедурите, така че има избрани изпълнители за тези 17 от общо 26 проекта. Очаквам още преди края на учебната година да започне тази цялостна модернизация\", каза Фандъкова.\r\nВиктория КРЪСТЕВА", "date": "2018.04.24", "title": "Кметът на София Йорданка Фандъкова: В последните години Столична община инвестира около 360 млн. лв. в образователна среда"}
{"url": "http://www.focus-news.net/news/2018/04/24/2514479/sergey-lavrov-rusofobskiyat-fon-v-rabotata-na-g-7-e-ocheviden.html", "text": "Русофобският фон в работата на „Голямата седморка“ е очевиден, но Москва е готово да отстоява позициите си търпеливо. Това заяви във вторник министърът на външните работи на Русия Сергей Лавров, коментирайки срещата на външните министри на страните от Г-7, предава ТАСС.\r\n„Що се касае до резултатите от срещата на министрите на външните работи в Торонто, разбира се, русофобският фон там е очевиден“, отбеляза Лавров.\r\nМинистърът констатира, че „по тази много хлъзгава русофобска линия са тръгнали дори и тези страни, които са уверявали, че не подкрепят опитите за изолация на Русия“.\r\n„Ще отстояваме позицията си търпеливо и ще чакаме, докато нашите партньори осъзнаят, че тази линия води в задънена улица“, заключи Лавров.\r\nОсвен това, той подчерта, че основните въпроси, които са важни за международната общност, се обсъждат в други формати. „Политическите и военно-политическите въпроси се обсъждат в Съвета за сигурност на ООН и като цяло, в ООН, а икономическите въпроси, разбира се, не могат да бъдат решени извън рамките на Г-20“, обърна внимание руският външен министър.\r\nТАСС обяснява, че Русия е била главната тема в дневния ред на двудневната среща на министрите на външните работи от страните в „Голямата седморка“, в която взеха участие представители на Канада, Франция, Германия, Италия, Великобритания, Япония и САЩ, както и върховният представител на Европейския съюз по международните работи и политиката на сигурност Федерика Могерини. В съвместно съобщение след края на срещата, те заявиха, че може да въведат нови санкции на Русия заради ситуацията в Източна Украйна, а освен това обвиниха Москва, че дестабилизира ситуацията по света.\r\nПрез 2018 година председател на Г-7 е Канада и през лятото тя ще бъде домакин на срещата на върха на организацията, която ще се проведе на 8-9 юни в провинция Квебек.\r\nПревод и редакция:", "date": "2018.04.24", "title": "Сергей Лавров: Русофобският фон в работата на Г-7 е очевиден"}
{"url": "http://www.focus-news.net/news/2018/04/24/2514492/dobrich-dragni-dragnev-predstavya-nova-kniga-na-3-may-v-galeriya-georgi-petrov.html", "text": "На 3 май от 17.30 ч. в Галерия „Георги Петров“ (Луксор сити център - Добрич) Драгни Драгнев ще представи последната си книга „Не е в тялото животът“. Организатори на събитието са Община град Добрич, Сдружение на писателите – Добрич и Галерия „Георги Петров“. Този път авторът ще предложи на почитателите си нови стихове и есета. Това съобщиха от пресцентъра на Общината.\r\nДРАГНИ ДРАГНЕВ е роден на 5 януари 1939 г. в град Добрич. Дипломира се по специалностите Българска филология и История във ВТУ „Св.св. Кирил и Методий”.  Дълги години работи като журналист във в.”Добруджанска трибуна” и БТА. Първите си стихотворения публикува във вестници и списания във Варна, Добрич и София. Първата му поетична книга „Жътва” излиза през 1976 г. Драгни Драгнев е автор на 9 стихосбирки, на повести, романи, новели и на исторически драми за кан Аспарух и кан Тернел. Написал е публицистичните книги „Кръгът на Дора Габе” , „Нашата Дора Габе” и „Мъдрецът и Птицата”. Основна тема в творчеството му е съдбата на Добруджа в миналото и днес. \r\nСтихове на Драгни Драгнев са превеждани на руски, украински и унгарски език. Членува в Сдружението на писателите в Добрич. Член e на Съюза на българските писатели.", "date": "2018.04.24", "title": "Добрич: Драгни Драгнев представя нова книга на 3 май в Галерия „Георги Петров“"}
{"url": "http://www.focus-news.net/news/2018/04/24/2514488/sport-vav-vtornik-shte-se-izigrae-parviyat-mach-ot-polufinalite-v-shampionskata-liga.html", "text": "От 21,45 във вторник Ливърпул приема Рома на своя стадион „Анфийлд“ в първи полуфинален мач от Шампионската лига. Двата отбора спорят за място на финала на турнира в Киев, след като в предишната фаза англичаните елиминираха сънародниците си от Манчестур Сити с общ резултат 5:1, а римляните поднесоха изненадата на турнира като успяха да отстранят Барселона с впечатляваща победа с 3:0 на „Олимпико“, след като бяха загубили с 1:4 на испанска земя. Двата отбора играят финал за Купата на европейските шампиони през 1984 година, когато Ливърпул надделява след изпълнение на дузпи", "date": "2018.04.24", "title": "Спорт: Във вторник ще се изиграе първият мач от полуфиналите в Шампионската лига"}
{"url": "http://www.focus-news.net/news/2018/04/24/2514487/nezavisen-makedoniya-krayno-desni-grupi-sa-napadnali-migrantite-na-ostrov-lesbos.html", "text": "Няколко лица са задържани в хода на инцидентите на гръцкия егейски остров Лесбос в понеделник, когато радикално десни групи граждани замеряха с различни предмети бежанците и мигрантите, които се бяха установили на палатков лагер в центъра на главния град на острова – Митилини, предава електронното издание на македонския вестник „Независен“.\r\nБезредиците, според гръцките медии, са завършили в 05:30 сутринта с интервенция на полицията, опразване на площада и насилствено въдворяване на бежанците и мигрантите в приемния център „Мория“.\r\nВсичко е започнало, когато група граждани, радикално десни, както уточнява вестникът, са се опитали да нападнат събралите се на един от площадите мигранти и бежанци, както и полицаите, които са ги пазили. Центърът на Митилини се е превърнал в бойно поле. Групата е хвърляла камъни, дърва и пиротехнически изделия по имигрантите и е викала „запалете ги живи“ и се е наложило полицията да използва сълзотворен газ, за да ги разпръсне. Запалени са кофи за боклук, а няколко лица, повечето от които мигранти, са откарани в болница.\r\nСлед като страстите са се успокоили след няколкочасовите безредици, полицията е опразнила площада, а мигрантите и бежанците са натикани насилствено в автобуси и изпратени обратно в приемния център „Мория“, от където пристигнаха миналата седмица, за да протестират. Цялата акция на полицията е траяла само 10 минути, уточнява македонският вестник.\r\nЛесбос е един от най-тежко засегнатите от бежанската криза гръцки острови, а бежанците и мигрантите на острова протестират най-много от всички други срещу лошите условия и пренаселеността на приемните центрове.\r\nПревод и редакция:", "date": "2018.04.24", "title": "„Независен“ (Македония): Крайно-десни групи са нападнали мигрантите на остров Лесбос"}
{"url": "http://www.focus-news.net/news/2018/04/24/2514490/pregled-na-mezhdunarodnite-novini-do-13-chasa-agentsiya-fokus.html", "text": "Пожар, който изпепели салон за караоке уби 18 души и рани още пет в ранния вторник, 24 април, заявиха от местната полиция, цитирани от държавната агенция Xinhua.\r\nИнцидентът се е случил в град Цинюан, южната китайска провинция Гуанджоу.\r\n*** Министърът на обществената сигурност и извънредната готовност на Канада Ралф Гудейл, обяви в свой пост в социалната мрежа „Туитър“, че атаката в Торонто няма изглед да е била свързана с националната сигурност, по този начин намеквайки че не е атака към срещата на държавите от Г7, която се провежда на 30 км от мястото на инцидента.\r\n„След като разговарях с висши служители по сигурността – базирано на информацията към момента – изглежда, че ужасното събитие в Торонто днес НЯМА връзка с Националната сигурност“, обяви Гудейл.\r\nОт полицията обявиха, че действията на шофьора изглеждат преднамерени.\r\n*** Шофьорът на камиона, който помете пешеходци в Торонто убивайки 10 и ранявайки други 15, Алек Минасян е участвал в гимназиална програма за ученици със специални нужди, където често е бил срещан да ходи из коридорите със сведена глава и здраво присвити ръце, според бивши негови съученици, съобщава Reuters.\r\nШърийн Чами заяви, че бившият ѝ съученик не е бил агресивен. Според нея, Минасян е бил част от програма за гимназиални ученици със специални нужди, присъствайки на комбинация от редовни и самостоятелни часове.\r\nЧами си спомня как той е ходил по коридорите с присвити ръце и наведена глава, издавайки животински звуци. \r\n„Той не беше социален човек, но от това, което аз си спомням, беше абсолютно безобиден“, заяви тя.\r\nОще двама съученици на Минасян заявиха, че са присъствали в часове за ученици със специални нужди заедно с него.\r\n*** Канадската полиция разпитва 25-годишния Алек Минасян, шофьорът на камиона-убиец, който помете пешеходци в Торонто, убивайки 10 и ранявайки още 15, съобщава BBC.\r\nПолицията заяви, че Минасян не ѝ е бил известен преди инцидента.\r\nИнцидентът изглежда да е бил умишлен, но мотивите не са ясни, допълниха от полицията.\r\n*** Страните от „Голямата седморка“ обмислят да въведат нови санкции срещу Русия заради ситуацията в Източна Украйна. Това се казва в съвместно заявление на министрите на външните работи и Върховният представител на Европейския съюз по международните работи и политиката на сигурност, разпространено от Министерството на външните работи на Канада, предава ТАСС.\r\n„Готови сме да приемем допълнителни ограничителни мерки, ако това се наложи заради действията на Русия“, отбелязаха политиците в заключително комюнике след края на срещата.\r\nТе отбелязаха, че „седморката“ поддържа изцяло Украйна и се обявява за териториалната й цялост „в пределите на международно признатите й граници“. Министрите осъдиха също ситуацията с правата на човека в Крим, отбелязва руската агенция.Обвинения срещу Русия за дестабилизацията по света\r\nСтраните от Г-7 продължават да винят Русия за дестабилизацията по света, но изразяват готовност за сътрудничество с Москва, се казва също в съвместното заявление.\r\n„Ние ще защитаваме и насърчаваме спазването на основните правила и международната система. Тя се обявява срещу безотговорното и дестабилизиращо поведение на Русия, включително (против нейната) намеса в демократичните системи на другите страни“, отбелязаха политиците. „Въпреки това, ние ще продължим да си сътрудничим с Русия в решаването на регионалните кризи и глобалните проблеми“.\r\nОсвен това, министрите призоваха Русия да изпълнява своите международни задължения, неизпълнението на които, както отбелязват авторите на комюникето, „се отразява крайно негативно на перспективите за конструктивно сътрудничество“ и обещаха „да следят внимателно“ за това в навечерието на срещата лидерите на страните от Г-7 в Квебек.\r\n***Президентът на Франция Еманюел Макрон заяви в понеделник, че той и американския му колега Доналд Тръмп са „гарантите“ на многостранния световен ред срещу бушуващите заплахи за сигурността, пише Politico.eu.\r\nМакрон направи този коментар на слизане от своя самолет на военновъздушната база „Ендрюс“ край Вашингтон и преди да се насочи към Белия Дом, за да се срещне с американския държавен глава и да започне тридневната си визита, основните теми на която ще бъдат търговията и международната сигурност, пише изданието.\r\n„В това време, ние, Франция и САЩ, имаме много голяма отговорност... Ние сме гаранти на съвременната многостранност и си мисля, че в хода на тези разговори имаме да вземем и подготвим много важни решения“, заяви френският държавен глава.\r\n„Политико“ обяснява, че акцента на френския лидер върху „многостранността“ идва преди срещата очи в очи с Тръмп, която трябва да се проведе във вторник и основни теми на която ще бъдат преговорите със Северна Корея и ядрената сделка с Иран, която американският президент иска да промени, а ако не успее, да излезе от нея.\r\nОтношението на американския президент към договорената по времето на президента Барак Обама сделка с Ислямската република предизвика недоволство в Европа. Тръмп заплаши да излезе от сделката до 12 май, ако тя не бъде променена според изискванията на САЩ, които са около програмата за производство на балистични ракети на Техеран и някои клаузи, вдигащи финансовите санкции срещу близкоизточната страна.\r\nПреди визитата на Макрон, редица френски официални лица заявиха, че френският президент ще се опита да убеди американския си колега да не вади Вашингтон от сделката – ход, който европейците смятат, че ще навреди на регионалната сигурност – но предупредиха да не се таят големи надежди за „дипломатически пробив“ по този въпрос.\r\nПо време на посещението е предвидено и изказване на Макрон пред Конгреса на САЩ.\r\n***Напрежението стигна своя връх на Егейските острови, след като на Лесбос мигранти се биха с местни жители в района на пристанището на главния град Митилене и в резултат няколко човека бяха ранени, пише електронното издание на гръцкия вестник Kathimerini.\r\nПоделенията на полицията за борба с безредиците бяха принудени да се намесят рано сутринта в понеделник, след като десетки местни жители започнаха да протестират заради присъствието на мигранти на главния площад в Митилене. Бежанците, които се установиха на палатков лагер на площада миналия вторник, в протест срещу задържането си на острова, бяха натоварени на автобуси и откарани обратно в препълнените приемни центрове.\r\nКакто заявиха местни източници, протестиращите са хвърляли димки, факли и камъни по имигрантите, които са се събрали в кръг около жена и дете, които са били с тях, за да ги предпазят.\r\nНякои демонстранти са викали „изгорете ги живи“, съобщават очевидци, които предполагат, че в случая са замесени членове на крайно-десни групировки. Полицията е задържала общо 122 души, като всички те без двама са били афганци. 28 души са закарани в болница, за да получат първа помощ, като 22 от тях са били мигранти.\r\nПолитическите партии излязоха с позиция, в която обвиняват крайно-десните групи за атаката.\r\nКметът на Лесбос, Спирос Галинос, не изключи в инцидента да са присъствали и екстремисти, но акцентира върху масовото раздразнение сред местните жители. „Обществото реагира като едно цяло“, заяви Галинос, който, както припомня „Катимерини“, още миналата седмица призова правителството да вземе мерки за намаляване на мигрантската тежест върху островите.\r\nГръцкото издание уточнява, че на островите в източната част на Егейско море в момента има повече от 15 500 мигранти, които живеят в мизерни условия. Според „Катимерини“, в последно време пристиганията на бежанци и мигранти в Гърция чувствително са се увеличили.\r\nСпоред източници на гръцкото Министерство на миграцията, през последните дни не е пристигнал нито един мигрант, като някои сочат като причина за това писмото, изпратено от министъра по миграцията Димитрис Вицас до турските власти в края на миналата седмица, в което той ги помоли да изпълняват сделката за възпиране на бежанския поток към Европа, която Анкара подписа с ЕС през 2016 година.\r\nСлучи се и друго интересно събитие, свързано с проблема. Новият директор на гръцката Служба за предоставяне на убежище Маркос Каравияс подписа документ, с който движението на пристигащите на гръцките острови мигранти се ограничава само до приемните пунктове и лагерите на островите, където са разпределени.\r\n Миналата седмица, припомня „Катимерини“, гръцкият съд отмени рестрикциите за напускане на островите, които бяха в сила по-рано. Правителството предложи промени в законодателството за предоставяне на убежище, целящи да ускорят бавното темпо, с което се обработват молбите. Реформите трябва да бъдат разгледани от парламента във вторник.\r\n***Профсъюзите на френските железопътни работници заплашиха да удължат стачната си акция и през юли и август, което означава, че тези, които планират да пътуват във Франция по време на лятната ваканция може да се сблъскат с транспортни проблеми, пише френската редакция на електронното издание The Local.\r\nЖелезничарските профсъюзи обявиха възможната мярка в началото на поредната двудневна стачка, която започна в понеделник, 23 април. \r\n„Гледаме календара“, заяви представител на един от профсъюзите пред френската преса. „Искаме да предупредим французите, колкото може по-рано, така че да могат да организират почивките си“.\r\nВ средата на седмицата е организирана среща между 4 профсъюза, според представителите на които, вероятността стачните действия да продължат и през юли и август става все по-голяма.\r\n„Това правителство не иска да преговаря и ни предизвиква да удължим стачките и през юли и август“, заяви председател на един от профсъюзите пред пресата в неделя.\r\n*** Постоянното представителство на Русия при Организацията за забрана на химическите оръжия (ОЗХО) е получило от Великобритания отговорите на въпросите, които зададе във връзка със случая „Скрипал“, съобщиха пред ТАСС от самата мисия.\r\n„Вчера вечерта постоянното представителство получи отговорите от британската страна чрез Техническия секретариат на ОЗХО, - отбеляза събеседникът на агенцията. – В момента ние изучаваме получените материали“. Руското представителство не е пожелало да коментира съдържанието на самите отговори.\r\nТАСС припомня, че на 13 април Русия предаде на Великобритания списък с въпроси за отравянето в Солсбъри, съгласно девети член от Конвенцията за забрана на химическите оръжия. Отговорите на тях трябваше да бъдат получени до 23 април включително. Както заяви по-рано постоянният представител на Великобритания при ОЗХО Питър Уилсън, отговорите са изпратени не само на руската страна, но и на всички страно-членки на организацията.\r\nНа 4 март 66-годишният Скрипал, осъден в Русия за шпионаж в полза на Великобритания и неговата 33-годишна дъщеря в Скрипал бяха подложени в Солсбъри, както твърди британската страна, на въздействието на нервно-паралитично вещество. Според заявленията на Лондон, веществото е разработено в Русия и на тези основания, без да се дават други доказателства, той обвини Москва, че е участвала в инцидента. Руската страна отрича това категорично.\r\n*** Избягвайки историческо отхвърляне, сенатската комисия прие с малка преднина в гласовете кандидата на американския президент Доналд Тръмп за държавен секретар – бившият директор на ЦРУ Майк Помпео, като в последната минута прочутият републиканец от Кентъки Рон Пол промени гласа си в негова полза, предава The Voice of America.\r\nМного малко раздели Помпео от това да стане първият кандидат за държавен секретар, който не получава позитивна рекомендация от 21-членната сенатска Комисия по външните работи, след като Пол и десетте демократи в комисията обявиха, че ще гласуват срещу него. Но в хода на дебатите Пол помени мнението си, като се обоснова с това, че кандидатът го е задоволил с отговорите си.\r\n*** Няколко лица са задържани в хода на инцидентите на гръцкия егейски остров Лесбос в понеделник, когато радикално десни групи граждани замеряха с различни предмети бежанците и мигрантите, които се бяха установили на палатков лагер в центъра на главния град на острова – Митилини, предава електронното издание на македонския вестник „Независен“.\r\nБезредиците, според гръцките медии, са завършили в 05:30 сутринта с интервенция на полицията, опразване на площада и насилствено въдворяване на бежанците и мигрантите в приемния център „Мория“.\r\nВсичко е започнало, когато група граждани, радикално десни, както уточнява вестникът, са се опитали да нападнат събралите се на един от площадите мигранти и бежанци, както и полицаите, които са ги пазили. Центърът на Митилини се е превърнал в бойно поле. Групата е хвърляла камъни, дърва и пиротехнически изделия по имигрантите и е викала „запалете ги живи“ и се е наложило полицията да използва сълзотворен газ, за да ги разпръсне. Запалени са кофи за боклук, а няколко лица, повечето от които мигранти, са откарани в болница.\r\nСлед като страстите са се успокоили след няколкочасовите безредици, полицията е опразнила площада, а мигрантите и бежанците са натикани насилствено в автобуси и изпратени обратно в приемния център „Мория“, от където пристигнаха миналата седмица, за да протестират. Цялата акция на полицията е траяла само 10 минути, уточнява македонският вестник.\r\nЛесбос е един от най-тежко засегнатите от бежанската криза гръцки острови, а бежанците и мигрантите на острова протестират най-много от всички други срещу лошите условия и пренаселеността на приемните центрове.\r\n***", "date": "2018.04.24", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/04/24/2514493/stara-zagora-frankofonskiyat-teatralen-festival-v-grada-veche-e-s-nov-format.html", "text": "Международният франкофонски ученически театрален фестивал ще се проведе от 26-ти до 29-ти април в Стара Загора. Това съобщиха от пресцентъра на Община Стара Загора.\r\n„Това е двадесет и пето издание, след кратко прекъсване, от пет години Фестивалът отново се провежда в Стара Загора. Настояваме да бъде в нашия град, защото традициите на ГПЧЕ „Ромен Ролан“ са свързани с него“, каза пред журналисти Иванка Сотирова, зам.-кмет на Община Стара Загора. По думите й тази година Фестивалът ще е с нов формат, запазва се традиционното участие на трупи извън конкурсната програма. Новото е участието на гости от Франция. Те са ученици от Гимназия „Луи Жуве “ от Таверни, предградие на Париж. Френските театрали ще представят на 28 април вечерта   „Антигона“ на Софокъл. Общо 140 са участниците от България и чужбина. \r\nФестивалът се провежда с подкрепата на Община Стара Загора, Френски институт-България, Асоциацията на преподавателите по и на френски език в България /АПФБ/, съвместно с мрежата на Алианс Франсез. Той е основан през 1993 г. от Асоциацията на Преподавателите по и на френски език в България в партньорство с Френски институт-България. \r\n„Идеята е Стара Загора да стане постоянен домакин на Фестивала“, каза Велизара Цонева, директор на Алианс Франсез в Стара Загора. Тя разказа още, че по решение на Организационния комитет тази година той ще се проведе с формат „10 от10“, за да се впише в международната мрежа на Фестивалите за Франкофонски ученически театър - \"10 от 10\". Десет френски автори са написали десет пиеси за деца и младежи, които ще се играят от участниците. Създатели на програмата „10 от 10“ са Ян Новак и Ирис Мюнюс, съвременни френски драматурзи. \r\nФестивалът събира ученици от 14 до 19 г., изучаващи френски език в езикови или общообразователни училища. В Стара Загора ще пристигнат трупи от градовете:  София, Варна, Бургас, Кърджали, Велико Търново, Благоевград и Ловеч. Ще участват още домакините от ГПЧЕ „Ромен Ролан“ Стара Загора, както и театрална трупа от Полша, която е включена в мрежата „10 от 10“. Пиесите трябва да са с продължителност 20 минути и в тях да участват не повече от 10 души. Още три трупи ще се представят извън програмата на конкурса. Една е от Франция и две от софийското училище „Добри Войников“, чиито представители са носители на Златна маска от м. г. \r\nВ петък в залите на Международния младежки център и Пето основно училище „Митьо Станев“ ще се проведат пет театрални ателиета с по 25 участници, които ще бъдат водени от пет автори и режисьори. \r\nОфициалното откриване на Фестивала ще е в събота  в 9.00 часа на сцената на Драматичен театър „Гео Милев“, където ще се играят всички пиеси. \r\nЩе бъдат раздадени 8 награди - златна, сребърна и бронзова маска, маска за най- добри актьор и актриса, за млада надежда, за най- добро владеене езика на Молиер и специалната награда на Община Стара Загора. Театралната трупа, която спечели Златната маска, ще бъде поканена да участва в „Театралните франкофонски срещи в Познан“ през май т.г.", "date": "2018.04.24", "title": "Стара Загора: Франкофонският театрален фестивал в града вече е с нов формат"}
{"url": "http://www.focus-news.net/news/2018/04/24/2514491/sofiya-rabotnitsi-ot-mini-maritsa-iztok-se-sabraha-na-protest-s-iskane-za-povishavane-tsenata-na-vaglishtata.html", "text": "Работници от „Мини Марица-изток” се събраха на протест в София, предаде репортер на Агенция „Фокус”. Те настояват за повишаване на цената на добиваните в комплекса въглища с 15 процента, за да могат мините да бъдат финансово и технически осигурени. „Към днешната дата, основните ни искания са свързани с бъдещето на въгледобива и всичко, свързано с него. Бъдещето зависи от екологичните норми и стандарти, които ще имат централите, но и от нещо друго – ние да имаме достатъчно средства, за да можем да работим. Искаме увеличение на цената на въглищата, а не на заплатите. В момента 1 тон въглища, натурален, е 17,50 лева. Ние искаме той да стане 18,50 лева. Само за сравнение ще кажа, че един тон пясък, който се добива от реката, струва 22 лева”, заяви пред журналисти Владимир Топалов от Миньорска федерация на КТ „Подкрепа”. Той подчерта, че увеличението на цената на въглищата няма да доведе до увеличение на цената на електрическата енергия.\r\nПротестът се провежда на пл. „Александър Батенберг” в столицата, а на него присъстват повече от 500 работници. Полицейското присъствие в района е засилено. Протестиращите блокираха движението по бул. \"Цар Освободител\". Предстои по-късно шествието да се насочи към сградата на Министерство на енергетиката.\r\nИван ЛАЗАРОВ", "date": "2018.04.24", "title": "София: Работници от „Мини Марица-изток” се събраха на протест с искане за повишаване цената на въглищата"}
{"url": "http://www.focus-news.net/news/2018/04/24/2514489/prokuror-petar-belchev-sluzhiteli-na-avtomobilna-administratsiya-blagoevgrad-sa-poluchavali-podkupi-ot-transportni-firmi.html", "text": "Касае се за организирана престъпна група от длъжностни лица – служители на Областен отдел \"Автомобилна администрация\" - град Благоевград, които са участвали в организирана престъпна група с користна цел. А именно – искали са и са получавали суми под формата на подкуп от представители на транспортни фирми, за да не съставят наказателни постановления на нарушители на транспортните фирми. Това каза на брифинг по повод специализираната акция в Регионална дирекция „Автомобилна администрация“-Благоевград наблюдаващият прокурор по случая Петър Белчев, предаде репортер на Радио „Фокус“-Пирин.", "date": "2018.04.24", "title": "Прокурор Петър Белчев: Служители на „Автомобилна администрация“-Благоевград са получавали подкупи от транспортни фирми"}
{"url": "http://www.focus-news.net/news/2018/04/24/2514495/mosv-evdokiya-maneva-podrezhda-izlozhba-zhivopis-klasicheski-nyuansi-sred-gostite-na-ofitsialnoto-otkrivane-shte-e-ministar-neno-dimov.html", "text": "Министърът  на околната среда и водите Евдокия Манева (1997-2001) и зам.- министър на МОСВ (1997 и 2009-2013)  ще представи свои живописни платна в  изложбата „Класически нюанси“. Това съобщиха от пресцентъра на Министерството на околната среда и водите (МОСВ). Експозицията ще бъде открита от 18.30 часа в галерия „Евдокия арт “ на ул. „ Г. С. Раковски“ 120. Платната може да бъдат видени до 13 май. Красиви пейзажи и натюрморти показват силата на обичта й към природата, за опазването на която работи дълги години. Сред гостите на официалното откриване ще е министърът на околната среда и водите Нено Димов.", "date": "2018.04.24", "title": "МОСВ: Евдокия Манева подрежда изложба живопис „Класически нюанси“, сред гостите на официалното откриване ще е министър Нено Димов"}
{"url": "http://www.focus-news.net/news/2018/04/24/2514494/prezidentat-rumen-radev-shte-bade-gost-na-konferentsiyata-20-godini-dirbg-the-next-bulgarian-web-na-25-april.html", "text": "На 25 април 2018 г., президентът глава Румен Радев ще бъде гост на конференцията „20 години / Dir.bg: THE NEXT BULGARIAN WEB“. Това съобщиха от прессекретариата на държавния глава. Събитието е с начало от 14.30 часа и ще се състои в зала EFE на хотел „Маринела“.", "date": "2018.04.24", "title": "Президентът Румен Радев ще бъде гост на конференцията „20 години / Dir.bg: THE NEXT BULGARIAN WEB“ на 25 април"}
{"url": "http://www.focus-news.net/news/2018/04/24/2514498/diana-stefanova-obshtina-blagoevgrad-otnovo-shte-provedem-kampaniya-za-sabirane-i-izvozvane-na-opasni-i-bitovi-otpadatsi.html", "text": "Община Благоевград организира поредна кампания за събиране на опасни отпадъци от домакинствата. Това каза за Радио „Фокус“-Пирин Диана Стефанова, главен еколог на Община Благоевград. „Тя ще бъде в рамките на два дни – 24 и 25 април. За целта се организира мобилен пункт за извозване  на отпадъци. Безплатно ще се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност“, каза Стефанова. \r\nОт 13:30 до 16:00 часа се приемат отпадъци в кв. „Грамада“, паркинга пред магазин „Аско Деница“.  На 25  април, от 10:00 часа до 12:30 часа- паркинга на ул. „Свобода“ и „Симеон Радев“. В 13:00 часа до 16:00 часа мобилния пункт ще се намира в ж.к. „Струмско“, уширението на улица „Битоля“ срещу магазин „Звезден рай“. „Целта е чрез реализиране на  кампанията  жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци“, каза Стефанова.\r\nЛора КАЛЧЕВА", "date": "2018.04.24", "title": "Диана Стефанова, Община Благоевград: Отново ще проведем кампания за събиране и извозване на опасни и битови отпадъци"}
{"url": "http://www.focus-news.net/news/2018/04/24/2514500/plovdiv-okrazhnata-prokuratura-vnese-v-sada-obvinitelen-akt-spryamo-dvama-mazhe-v-chiito-domove-e-otkrita-marihuana-za-po-12-000-leva.html", "text": "Окръжна прокуратура-Пловдив внесе в съда обвинителен акт спрямо Никола С., на 22 г., за това, че без надлежно разрешително държал високорискови наркотични вещества с цел разпространение – престъпление по чл. 354а ал. 1 от Наказателния кодекс. Това съобщиха от пресцентъра на Апелативна прокуратура-Пловдив. На 27 февруари 2018 г., в с. Брани поле, обл. Пловдив, служители на 1 РУ на МВР-Пловдив извършили претърсване и изземване в дома на обвиняемия Никола С. На стълбище, което водело към таванско помещение, били намерени и иззети два полиетиленови плика,  съдържащи общо 2011 гр. марихуана на стойност 12 066 лева, електронна везна и 7 200 лева, намиращи се в стая от жилището. \r\nОкръжна прокуратура-Пловдив внесе в съда и обвинителен акт спрямо Марин Ч., на 51 г., за това, че без надлежно разрешително е държал високорискови наркотични вещества с цел разпространение – престъпление по чл. 354а ал. 1 пр. 1 от Наказателния кодекс. \r\nНа 6 февруари 2018 г., в с. Кърнаре, обл. Пловдив, служители на от РУ на МВР-Карлово, извършили претърсване и изземване от къща, обитавана от обвиняемия Марин Ч. На различни места – в кухненски шкаф, в коридора, в печка и др., били намерени и иззети пликове, в които имало общо 2 082 грама марихуана на обща стойност 12 492 лева.\r\nПо делата са били разпитани свидетели, извършени експертизи, иззети веществени доказателства и др.   \r\nЗа престъплението по чл.354а, ал.1 от НК законодателят е предвидил наказание лишаване от свобода от 2 до 8 години и глоба от 5 000 лв. до 20 000 лв.", "date": "2018.04.24", "title": "Пловдив: Окръжната прокуратура внесе в съда обвинителен акт спрямо двама мъже, в чиито домове е открита марихуана за по 12 000 лева"}
{"url": "http://www.focus-news.net/news/2018/04/24/2514497/veliko-tarnovo-okrazhnata-prokuratura-predade-na-sad-dvama-dushi-za-izbegnati-danatsi-za-blizo-500-000-leva.html", "text": "Окръжна прокуратура – Велико Търново внесе в съда обвинителен акт срещу двама души за извършено данъчно престъпление. Това съобщиха от Апелативна прокуратура-Велико Търново. Обвинението срещу Якуб Я. и Валери В.  е за това, че през  периода  14 юли 2008 г. до 14 август 2009 г., в гр. В.Търново, като извършители,  в съучастие, посредством М. В.,  избегнали  при условията на продължавано престъпление, установяването и плащането на данъчни задължения по ЗДДС на „МЕТАЛИНС”ЕООД, в особено големи размери - общо 488 226.54 лв., като М. В.:\r\n-потвърдил неистина в справки-декларации по ЗДДС на „МЕТАЛИНС”ЕООД, подадени по чл.125 от ЗДДС, пред НАП, ТД-В.Търново, като декларирал в Раздел Б “Данни за упражнено право на данъчен кредит”, че дружеството, е бил начислен ДДС по доставките в размер общо на 488 776.96 лв. по фактури за неполучени в действителност облагаеми доставки от  доставчици;\r\n-съставил и използвал счетоводни документи с невярно съдържание - дневници за покупки, съставени на основание чл.124 от ЗДДС при представяне на информация пред НАП, ТД-В.Търново, в които били отразени фактури за неполучени в действителност от „МЕТАЛИНС”ЕООД, облагаеми доставки. \r\n-приспаднал неследващ се данъчен кредит по фактури за неполучени в действителност от „МЕТАЛИНС”ЕООД, облагаеми доставки в размер на 488 776.96 лв.\r\n През месец май на 2008г. в гр. В. Търново, двамата като извършители  в съучастие и М. В. като помагач., избегнали при условията на продължавано престъпление за данъчни периоди май на 2008 г. и септември на 2009 г. установяването и плащането на данъчни задължения по ЗДДС на „МЕТАЛИНС“ ЕООД, в особено големи размери 179 310 лв., като: Потвърдили неистина в справки-декларации по ЗДДС на „МЕТАЛИНС”ЕООД,  подадени пред НАП, ТД-В.Търново, като декларирали, че на „дружеството е бил начислен ДДС по доставките в размер общо на 216 860 лв., по фактури за неполучени в действителност облагаеми доставки от други фирми. Съставили и използвали счетоводни документи с невярно съдържание-дневници за покупки, съставени на основание чл.124 от ЗДДС, при представяне на информация пред НАП, ТД-В.Търново, в които били отразени фактури за неполучени в действителност облагаеми доставки други фирми. Приспаднали неследващ се данъчен кредит по посочените фактури за неполучени в действителност от „МЕТАЛИНС”ЕООД, облагаеми доставки  в размер на 216 860  лв.\r\n Престъпление по чл. 255,  вр. чл.20, вр.  чл.26  от НК.\r\n Предстои насрочване на делото за разглеждане от съда.", "date": "2018.04.24", "title": "Велико Търново: Окръжната прокуратура предаде на съд  двама души за избегнати данъци за близо 500 000 лева"}
{"url": "http://www.focus-news.net/news/2018/04/24/2514496/predsedatelyat-na-narodnoto-sabranie-razgovarya-s-predsedatelya-na-kamarata-na-deputatite-na-cheshkata-republika-radek-vondrachek.html", "text": "Необходимо е да работим за активизиране на политическия диалог и задълбочаване на междупарламентарните контакти с Чешката република, отбеляза председателят на Народното събрание Цвета Караянчева, която разговаря с председателя на Камарата на депутатите на Чехия Радек Вондрачек. Срещата се проведе рамките на Конференцията на председателите на парламенти на страните-членки на Европейския съюз в Талин. Това съобщиха от пресцентъра на Народното събрание.\r\nЦвета Караянчева и Радек Вондрачек се ангажираха да съдействат за по-интензивно сътрудничество между парламентарните комисии и групите за приятелство България – Чехия. \r\nПредседателят на българския парламент информира своя колега за успешното протичане на Българското председателство на Съвета на Европейския съюз. Тя запозна Радек Вондрачек с предстоящите срещи от календара на Българското председателство, както и с интензивната работа по темата за Западните Балкани. \r\nНаша приоритетна тема е европейската перспектива пред страните от Западните Балкани, но също така въпросите, свързани с миграцията, бежанския поток, кибер сигурността, дигитализацията и други, допълни Цвета Караянчева.  \r\nЗа нас – като парламентаристи, най-важно е темите на Народното събрание да са близо до гражданите, затова водим политика на прозрачност, допълни Цвета Караянчева. Тя даде висока оценка за усилията и ролята на Чехия в рамките на Вишеградската група, включително в качеството на страната на ротационен председател.", "date": "2018.04.24", "title": "Председателят на Народното събрание разговаря с председателя на Камарата на депутатите на Чешката република Радек Вондрачек"}
{"url": "http://www.focus-news.net/news/2018/04/24/2514499/veliko-tarnovo-investirat-19-miliona-leva-za-infrastruktura-i-oblagorodyavane-na-kvartal-cholakovtsi-obnovena-shte-bade-i-peshehodnata-aleya-mezhdu-dva-zhilishtni-kompleksa.html", "text": "Близо 1,9 милиона лева ще бъдат вложени в инфраструктурата на великотърновския квартал „Чолаковци“. Строителните дейности са част от големия проект на общината „Съхранена и автентична, привлекателна градска среда на град Велико Търново“, финансиран по оперативна програма „Региони в растеж“ 2014-2020. Това съобщиха от пресцентъра на Община Велико Търново.\r\nПървата фаза на дейностите в жилищния комплекс предвижда обновяване на 7400 кв. метра тротоарни и пешеходни алеи, подмяна на улични бордюри и полагане на над 2800 кв. м. асфалтова настилка, монтиране на нови пейки, беседки, кошчета за смет, указателни табели. Освен реновиране на инфраструктурата и на елементите на градското обзавеждане, проектът предвижда и облагородяване – засадени ще бъдат 15 иглолистни и 67 широколистни дървета, над 2000 декоративни храсти и цветя, а затревена ще бъде обща площ от 9,6 декара. Оформени ще бъдат нови 121 паркоместа. \r\nПо-рано днес бе направена символичната първа копка на дейностите в първата фаза на проекта, касаещи квартал „Чолаковци“. В церемонията участваха заместник-кметът на Велико Търново проф. Георги Камарашев, представители на фирмата изпълнител, а водосвет отслужи отец Славчо Иванов. \r\n„Продължаваме с облагородяването на квартал „Чолаковци“, започнало в края на 2015 година. Нашата цел е да подобряваме условията за живот както в централната и стара градска част, така и в кварталите и виждате, че това се случва. Сигурен съм, че изпълнителят на проекта ще се справи качествено и в срок със строителните работи“, коментира проф. Георги Камарашев.\r\nЧаст от инвестиционното намерение е и обновяването на пешеходната алея между жилищните комплекси „Чолаковци“ и „Бузлуджа“. 600-метровата отсечка ще бъде с нова настилка, чиято обща площ е около 1700 кв. метра. Монтирани ще бъдат пейки, изграден ще бъде кът за отдих, ремонтирана ще бъде подпорна стена, нови ще бъдат и предпазните съоръжения. \r\nСрокът за реализация на строителството е 245 календарни дни.", "date": "2018.04.24", "title": "Велико Търново: Инвестират 1,9 милиона лева за инфраструктура и облагородяване на квартал „Чолаковци“, обновена ще бъде и пешеходната алея между два жилищни комплекса"}
{"url": "http://www.focus-news.net/news/2018/04/24/2514501/kmetat-na-sofiya-yordanka-fandakova-tazi-godina-otpusnahme-1-mln-leva-za-proektirane-na-novi-korpusi-sgradi-na-uchilishta-i-detski-gradini.html", "text": "Тази година вече отпуснахме 1 млн. лева за проектиране на нови корпуси, сгради на училища и детски градини. Това каза кметът на София Йорданка Фандъкова при откриването на модернизираните кабинети по природни науки „Евредика“ в 51 СУ „Елисавета Багряна“ в \"Красно село\", предаде репортер на Агенция \"Фокус\". „Предстои проектирането на 4 нови училища и 6 нови спортни зали. Между другото 51-во училище е едно от тези шест училища, за които директорът и екипът са пожелали да се включат в този проект за изграждане на квартални спортни зали“, заяви Фандъкова. „Красно село всъщност е районът, може би най-натоварен от гледна точка на деца, за радост на кмета, но и с едни от най-добрите училища с модели в образователната среда“, каза Фандъкова. Тя заяви, че 51-во училище е не само модел за добро, съвременно образование, а е един модел който демонстрира виждането, визията за развитието на София – иновативна и зелена, заради реализирания си проект за отопление с възобновяеми източници.\r\nВиктория КРЪСТЕВА", "date": "2018.04.24", "title": "Кметът на София Йорданка Фандъкова: Тази година отпуснахме 1 млн. лева за проектиране на нови корпуси, сгради на училища и детски градини"}
{"url": "http://www.focus-news.net/news/2018/04/24/2514508/rumen-petkov-abv-tozi-format-na-upravlenie-nyama-da-izdarzhi-predlagat-se-populistki-promeni-v-zakonite-s-tsel-nyakoi-partii-otnovo-da-se-preboryat-za-chetirite-protsenta.html", "text": "Мисля, че този формат на мнозинство няма да издържи. Той тръгна с обещанието „във всяко село полицай“, което стана всеобща мантра, но в момента все още има 3000 души недокомплект в МВР и на практика продължаваме да лъжем обществото как ще сложим във всяко село униформен. Тази лъжа идва в повече на гражданите. Това заяви в ефира на „България он еър“ членът на ИБ на АБВ Румен Петков, съобщиха от пресцентъра на партията. Тезата му бе формирана след като той бе призован да коментира поредното спорно предложение за промяна в законодателството от страна на част от коалиционните партньори в управлението, които поискаха либерализиране на забраната за тютюнопушене. „Аз мисля, че в момента, от гледна точка на неподготвеността на една част от политическите играчи, по-скоро заинтересовани от такива популистки предложения за промени в закона, са част от хората, които управляват държавата. Този пример с тютюнопушенето, той е еманация на зловредието в политиката. Случват се и убийства, да ги разрешим ли? Проституцията продължаваме да я виждаме, за съжаление, по пътните артерии в страната, да я легализираме ли? Наркотици се употребяват, да ги легализираме ли? Така че този подход - да предложим нещо само за да се харесаме на една група хора в опит да си гарантираме четирите процента на изборите, е дълбоко вреден за държавата“, посочи той. \r\nСпоред Петков битката между институциите, особено изострянето на отношенията между ГЕРБ и  президента, е изключително опасна за България и отново е индикация за усещането на управляващите за предстоящ пореден провал, последван от нови извънредни избори. \"Институционалната битка не може да даде нищо добро за държавата и за самочувствието на нейните граждани. Четох декларацията на президента. Не мисля, че има човек в страната, който сериозно да мисли на тема излизане от ЕС и НАТО, това е абсурд. Още повече, че президентът Радев участва на няколко форума на НАТО, има срещи и в Брюксел с наши партньори. Така че зад такъв тип обвинения не виждам реална политическа обосновка. В тях обаче има едно усещане от страна на ГЕРБ за едно приближаващо разделяне с властта. Което води и до стремежа им да се опитат, образно казано, „да приберат“ всичко, което може да има в дясно, което е антируско настроено, което може да бъде ангажирано с концепцията за НАТО. Но ако оставим говоренето за НАТО само в устата на Цветан Цветанов, това ще бъде фатално и за самото НАТО“.", "date": "2018.04.24", "title": "Румен Петков, АБВ: Този формат на управление няма да издържи. Предлагат се популистки промени в законите с цел някои партии отново да се преборят за четирите процента"}
{"url": "http://www.focus-news.net/news/2018/04/24/2514505/pazardzhik-zapochnaha-planiranite-deynosti-po-kosene-na-trevata-v-tsentralniya-park-v-peshtera-kakto-i-v-gradskite-gradinki.html", "text": "Започнаха планираните дейности по косене на тревата в централния  парк в Пещера, както и в градските градинки, каза за Радио „Фокус“ – Пазарджик Иван Спиров, управител на Общинско предприятие „Чистота и поддържане на пътната инфраструктура“. По думите му се извършва проверка на поливната система в градския парк, като се очаква тя да влезе в експлоатация в началото на месец май. „Планирано е и залесяването с дръвчета и храстовидна растителност, както и подмяната на засадените теменужки и парички, турти и други пролетни цветя.  В района на крепостта „Перистера“ също започва косене на избуялата растителност и освежаване на цветните градинки“, уточни Спиров. Той допълни, че още през есента са оформени и короните на японските вишни по ул. „Михаил Такев“ в града. Всички зелени площи на територията на община Пещера се поддържат и са в много добро състояние в началото на пролетта.\r\nАлбена ЖИЛЕКОВА", "date": "2018.04.24", "title": "Пазарджик: Започнаха планираните дейности по косене на тревата в централния парк в Пещера, както и в градските градинки"}
{"url": "http://www.focus-news.net/news/2018/04/24/2514503/kyustendil-20-000-leva-sa-otkradnati-ot-kasa-na-hotel-v-sapareva-banya.html", "text": "20 000 лева са откраднати от каса на хотел в Сапарева баня, съобщиха от пресцентъра на Областна дирекция на МВР – Кюстендил. За кражбата е подаден сигнал в Районно управление – Дупница. По данни на заявителите кражбата е извършена за времето от 10.00 ч на 21 април до 12.00 ч на 23 април. Местопроизшествието е обслужено от дежурна следствено-оперативна група, образувано е досъдебно производство по случая, уведомен е дежурен прокурор.", "date": "2018.04.24", "title": "Кюстендил: 20 000 лева са откраднати от каса на хотел в Сапарева баня"}
{"url": "http://www.focus-news.net/news/2018/04/24/2514507/sport-dimitar-kuzmanov-otpadna-v-parviya-krag-na-tenis-turnira-vav-frankavila.html", "text": "Националът на България за „Купа Дейвис“ Димитър Кузманов отпадна в първия кръг на турнира от веригата „Чалънджър“ в италианския град Франкавила с награден фонд 43 хиляди долара. Българинът премина през квалификациите, но загуби от поставения под номер 6 в схемата Феликс Оже-Алясим с 0:2 сета. Кузманов е 303-и в ранглистата на Ей Ти Пи.", "date": "2018.04.24", "title": "Спорт: Димитър Кузманов отпадна в първия кръг на тенис-турнира във Франкавила"}
{"url": "http://www.focus-news.net/news/2018/04/24/2514506/yordan-yordanov-kmet-na-dobrich-variantat-kam-momenta-e-samo-edin-da-bade-ozdraven-finansovo-dkts-ii.html", "text": "Независимо какво се говори и коментира в общественото пространство вариантът към момента за Диагностично-консултативния център (ДКЦ) – II е само един – да бъде оздравен финансово. Това заяви по време на редовното заседание на Общинския съвет кметът на Добрич Йордан Йорданов, предаде кореспондентът на Радио „Фокус” – Варна. Общинският съвет (ОбС) на Добрич прие Годишния отчет и Баланса за 2017 година на „Диагностично-консултативен център-II-Добрич” ЕООД. Кметът подчерта, че Общината се е опитала да изпълни решението на ОбС, но към момента няма финансова институция, която да кредитира финансовите задължения на дружеството. Многократно са били провеждан срещи и разговори между кмета и управителя на дружеството д-р Валери Веселинов, посочи Йордан Йорданов. Обсъждан е бил вариант Общината да се включи солидарно за погасяване на част от финансово задължение на дружеството. \r\nВсе още не е взето решение как точно да се процедира, но в уговорен срок през следващите месеци това предстои, отбеляза кметът. Приходите на дружеството към края на миналата година са в размер на 1 792 хил. лв., формирани както следва: от РЗОК–1047 хил. лв.; платени медицински услуги–402 хил. лв.; приходи от здравни фондове – 108 хил.лв.; приходи от финансирания - 129 хил. лв.; приходи от наеми–106 хил.лв. Анализи на структурата на приходите, че увеличението се дължи в основна степен на повишаване на приходите от медицинска дейност, като посочените цифри показват повишаване на приходите по всички основни дейности. Финансовият резултат за 2017 г. е печалба в размер на  8хил. лв., е посочено в Годишния доклад. През 2017 г. са приключили плащанията по всички банкови кредити. Целите на дружеството  през тази година са няколко - решаване на проблема със задълженията към НАП, увеличаване на приходите от основна медицинска дейност, също разкриване на нови, предоговаряне на условия и цени на доставки с доставчиците.\r\nЖулиета НИКОЛОВА", "date": "2018.04.24", "title": "Йордан Йорданов, кмет на Добрич: Вариантът към момента е само един – да бъде оздравен финансово ДКЦ - II"}
{"url": "http://www.focus-news.net/news/2018/04/24/2514509/aktsenti-v-predavaneto-chasat-na-karlovo-na-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес ще разберем кое налага спешния и авариен ремонт на покрива на Куршум джамия в Карлово и има ли опасност за гражданите. Ще ни го каже зам.- кметът на Карлово Стойо Карагенски. Ще чуем и Нели Минчева, секретар на Местната комисия по противообществени прояви на малолетни и непълнолетни към община Карлово. Тя ще ни разкаже каква е целта на литературния конкурс „Ако бях учител”, който комисията организира. Ще чуем още какви са следващите инициативи на комисията, които целят превенция.\r\nЗавърши вторият етап от инициативата „Парк Васил Левски – място за отдих, спорт и развлечение“ в град Баня. Кметът на града – Стамен Гешев се включи в обновяването на парковата среда в центъра на Баня, провокирано от обявената първа сесия на Общински фонд за подкрепа на местни инициативи, община Карлово за 2017 г. Подробностите ще чуете в предаването ни днес.\r\nЩе чуем и Зара Клисурова, председател на Националния съюз на производителите на етерично-маслени, маслодайни и енергийни култури в България. По думите и, в началото на месец юни ще се проведе първият Празник на розата извън пределите на България. Ще чуете подробностите и за това .\r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.04.24", "title": "Акценти в предаването „Часът на Карлово” на Радио „Фокус“ – Пловдив"}
{"url": "http://www.focus-news.net/news/2018/04/24/2514513/burgas-obshtinskite-savetnitsi-prieha-predlozhenie-na-kmeta-dimitar-nikolov-za-uednakvyavane-na-reklamnite-chadari-po-glavnite-ulitsi.html", "text": "Общинските съветници в Бургас приеха на днешното си заседание предложение на кмета Димитър Николов за уеднаквяване на рекламните чадъри по главните улици „Александровска“, „Богориди“, „Ал. Батенберг” и площадите „Тройката” и „Св. св. Кирил и Методий”, предаде репортер на Радио „Фокус“-Бургас. Нововъведението ще е в сила от 1 юни тази година. Чадърите по главните улици ще са в бяло или охра, а в Морската градина- в зелено. Предложението на Постоянната комисия по туризъм за това рекламните надписи да са само от вътрешната страна на чадърите и да не прозира не бе прието.\r\nЗаседанието на Общински съвет- Бургас започна с минута мълчание по повод 103 години от арменския геноцид в Османската империя по предложение на общинския съветник от ГЕРБ Георги Дракалиев. Датата е приета с решение на ОбС преди 10 години.\r\nМария РУСЕВА", "date": "2018.04.24", "title": "Бургас: Общинските съветници приеха предложение на кмета Димитър Николов за уеднаквяване на рекламните чадъри по главните улици"}
{"url": "http://www.focus-news.net/news/2018/04/24/2514502/sofiya-shestvieto-na-raboteshtite-v-mini-maritsa-iztok-stigna-do-ministerstvo-na-energetikata.html", "text": "Шествието на работещите в ,,Мини Марица-изток” стигна до Министерство на енергетиката, предаде репортер на Агенция ,,Фокус”. Протестиращите продължават да настояват за повишаване на цената на въглищата, които предприятието добива. Те носят плакати с надписи: ,,Ние не замърсяваме България и Европа” и ,,Да запазим енергийната независимост на България”.  Шествието стартира от пл. ,,Александър Батенберг” и затвори за кратко движението по булевардите ,,Цар Освободител” и ,,Княз А. Дондуков”, както и улиците ,,Бачо Киро” и ,,Искър”.  Шествието е ескортирано от полицаи, а по данни на организаторите броят на протестиращите е около 700 души. \r\nИван ЛАЗАРОВ", "date": "2018.04.24", "title": "София: Шествието на работещите в ,,Мини Марица-изток” стигна до Министерство на енергетиката"}
{"url": "http://www.focus-news.net/news/2018/04/24/2514515/gencho-genchev-kmet-na-svishtov-obshtinata-zapochna-aktivno-i-polzotvorno-satrudnichestvo-s-tsarevgrad-tarnov.html", "text": "Активно и ползотворно сътрудничество започнаха Община Свищов и общинската туристическа агенция „Царевград Търнов“ - Велико Търново. Това съобщи в предаването „Добре дошли в Свищов“ на Радио „Фокус“ – Велико Търново кметът на крайдунавската администрация Генчо Генчев. Той уточни, че вече е извършен и първият обмен на туристи. През изминалия уикенд общи 9 автобуса с посетители на старопрестолния град са разгледали забележителностите в Свищов и региона, по инициатива на кмета и благодарение на сътрудничеството на Агенцията от Търново. Сред тях е имало както българи, така и чужденци.\r\n„Свищов трябва да бъде на туристическата карта на България, да бъде в новата програма, която се разработва от Министерство на туризма. Свищов е уникален, защото развитието му като град преминава през много различни и разнообразни епохи“, подчерта още кметът Генчев. По думите му, основният проблем е, че в крайдунавския регион няма създаден културен продукт, както и обособени културни маршрути. „ Тепърва предстои много работа в тази насока, за да получи така желаният бранд на Министерство на туризма. С общи усилия, заедно със Стопанска академия, с туристическия бизнес, с младите специалисти от Търговската гимназия, ние можем да създадем и развием един успешен туристически продукт“, категоричен бе управникът. Той изказа благодарност за сътрудничеството от страна на „Царевград Търнов“ и подчерта, че Агенцията е един от доайените в културния туризъм у нас. Освен това припомни и, че благодарение на усилията й през минала година във Великотърновска област е отчетен 20-процентен ръст в броя на туристите. Генчо Генчев изрази надежда, че цифрите за настоящата година ще са още по-високи и в тях ще са включени още повече туристи, посетили Свищов.\r\nЛуиза ТРАНЧЕВА", "date": "2018.04.24", "title": "Генчо Генчев, кмет на Свищов: Общината започна активно и ползотворно сътрудничество с „Царевград Търнов“"}
{"url": "http://www.focus-news.net/news/2018/04/24/2514512/nezavisen-makedoniya-anarhisti-napadnaha-frenskoto-posolstvo-v-atina.html", "text": "Гръцката полиция арестува член на гръцката анархистка група „Рубикон“, след като нейни членове нападнаха и заляха с боя френското консулство в Атина, предава електронното издание на македонския вестник „Независен“.\r\nКакто съобщава електронното издание на „Катимерини“, задържаните най-вероятно са част от група от 130 души, които от време на време участват в подобни акции.\r\nНа интернет страницата на групата обявиха, че нападението е било в израз на недоволство заради френската интервенция в Сирия, както и в знак на солидарност с френските железопътни работници, които стачкуват.\r\nПревод и редакция:", "date": "2018.04.24", "title": "„Независен“ (Македония): Анархисти нападнаха френското посолство в Атина"}
{"url": "http://www.focus-news.net/news/2018/04/24/2514511/govoritelyat-na-gratskoto-pravitelstvo-nyama-sdelka-za-frenskite-fregati.html", "text": "Говорителят на гръцкото правителство Димитрис Цанакопулос потвърди във вторник, че все още няма сделка с Франция за наемане на две фрегати от клас Fremm за период от пет години, но правителството „разглежда различни проекти“ свързани с отбраната на страната, предава електронното издание на гръцкия вестник Kathimerini.\r\nЗаместник-министърът на отбраната Фотис Кувелис заяви пред гръцкия ТВ канал Skai миналия петък, че Франция „е готова да ни даде две фрегати под наем“, като това се случи след разговорите между гръцкия премиер Алексис Ципрас и френския президент Еманюел Макройн.\r\n„Това, което казват господин Кувелис и правителството е, че разглеждаме няколко проекта. Отвъд това, ако има някакво споразумение по такъв въпрос, ще има официален брифинг и обсъждане във всички съответни институции на правителството и парламента“, е заявил Цанакопулос, според цитата на гръцкото радио Alpha.\r\nТой разкри още, че този въпрос дори не е бил обсъждан по време на заседанието в понеделник на гръцката институция, която взема окончателните решения по въпросите на външната политика и отбраната – KYSEA, която се оглавява от Ципрас.\r\nВ събота френският ежеседмичник La Tribune публикува материал, в който цитира френският министър на отбраната Флоранс Парли, който заяви, „че не са истина“ твърденията, че е постигната сделка, но Франция „ е на разположение на нашите гръцки приятели дори за още по-близко сътрудничество“.\r\nПревод и редакция:", "date": "2018.04.24", "title": "Говорителят на гръцкото правителство: Няма сделка за френските фрегати"}
{"url": "http://www.focus-news.net/news/2018/04/24/2514510/ministar-temenuzhka-petkova-balgarskoto-pravitelstvo-e-vzelo-merki-za-spasyavane-na-vagledobiva.html", "text": "Мерки за спасяване на въгледобива е взело българското правителство. Това каза пред журналисти министърът на енергетиката Теменужка Петкова, която слезе при протестиращите служители от ,,Мини Марица-изток”, предаде репортер на Агенция „Фокус“. „Знаете за завишените изисквания, които се поставят към този сектор. Правителството се бори за това той да получи дерогация от тези завишени изисквания. В рамките на срещата ни в петък с колегите, в един откровен диалог, казахме каква е реалната ситуация. Това е положението“, посочи министър Петкова. Тя добави, че представители на протестиращите ще бъдат поканени на разговор в Министерството на енергетиката. \r\nИван ЛАЗАРОВ", "date": "2018.04.24", "title": "Министър Теменужка Петкова: Българското правителство е взело мерки за спасяване на въгледобива"}
{"url": "http://www.focus-news.net/news/2018/04/24/2514517/veliko-tarnovo-nov-turisticheski-marshrut-vklyuchvat-v-kampaniyata-dvizhi-se-i-pobedi.html", "text": "Нов туристически маршрут включват в пролетния дял на кампанията „Движи се и победи“, която се провежда ежегодно в старата столица. Тя се организира за осемнадесета поредна година, а пролетното издание стартира на 28-ми април. Това съобщи пред журналисти д-р Диляна Вачкова, директор на Дирекция „Социални дейности и здравеопазване“ в Община Велико Търново, предаде предаде репортер на Радио „Фокус“ – Велико Търново. Кампанията ще продължи до 2-ри юни. И през настоящата година са подготвени три маршрута. Първият ще е до хижа Божур и ще се проведе на 28 април, като началото на туристическата разходка ще бъде поставено в 09,00 ч. при Владишкият мост в кв. „Асенов“.\r\nВторият ще е малко по-различен от досегашните – до Конната база на село Арбанаси, а третият – традиционно до парк Ксилифор. Той ще завърши със спорно туристическия празник в началото на месец юни. В рамките му ще има много игри и забавления, с много награди и поощрения. Д-р Светлана Моминска от РЗИ – Велико Търново припомни, че право на участие в инициативата имат всички жители на община Велико Търново, без възрастови ограничения. „Регистрацията и през тази година ще се случва в края на всеки туристически маршрут. От 10.00 до 14.00 часа. За тези, които не познават маршрутите, ще има осигурени водачи. Отново има осигурени много награди, които са разделени в различните възрастови групи. Ще има и специални призове и поощрения, а голямата награда пак ще е велосипед“, пояси д-р Моминска. На края на всеки етап ще има и организирани образователно-занимателни занятия  с тематика превенция на тютюнопушенето, безопасност на движението и правилно хранене. В края на втория етап на 12-ти май, който ще е на Конната база в Арбанаси, децата, които са преминали през маршрута ще имат възможност да се запознаят от близо с животните и правилата на ездата. \r\n„Кампанията „Движи се и победи“ създаде един нов истински продукт – пешеходни туристически маршрути в околностите на Велико Търново.  Те са събрани както в електронно, така и в печатно издание. От миналата година имаме и джи пи ес координати на всички маршрути в околностите на Велико Търново .  Мога  с радост да Ви кажа, че тази година, а и не само тази и предишната, когато минават нашите групи да почистват маршрутите, срещат много индивидуални туристи чужденци. Има разбира се и българи. Пътеките са отъпкани и се ползват през цялата година“, заяви Георги Димитров, секретар на Туристическо дружество „Трапезица – 1902“. Допълнителна информация можете да откриете на сайта на РЗИ – Велико Търново.\r\nЗа последните 18 години в кампанията са участвали над 17 648 участника, в това число деца, ученици , възрастни хора и 379 семейства.\r\nОрганизатори на инициативата са РЗИ – Велико Търново, Община Велико Търново, ТД „Трапезица 1902“ и Младежки дом – Велико Търново.\r\nЛуиза ТРАНЧЕВА", "date": "2018.04.24", "title": "Велико Търново: Нов туристически маршрут включват в кампанията „Движи се и победи“"}
{"url": "http://www.focus-news.net/news/2018/04/24/2514518/mosv-predstaviteli-na-ek-shte-posetyat-spasitelniya-tsentar-v-stara-zagora.html", "text": "Зам.-министърът на околната среда и водите Атанаска Николова и представители на Европейската комисия ще посетят Спасителния център за диви животни „Зелени Балкани“ в Стара Загора на 25 април (сряда). Това съобщиха от пресцентъра на Министерството на околната среда и водите (МОСВ). Центърът е бенефициент, успешно изпълнил проекти по програма LIFE. Обявен е за спасителен по смисъла на Закона за биологичното разнообразие със заповед на министъра на околната среда и водите. \r\nВ  посещението в Стара Загора ще участват Анжело Салси, ръководител на отдел „Природа“ на програма LIFE на Европейския съюз и неговият колега Мишел Кишерон. \r\nВизитата е в рамките на мониторинг по проект LIFE 14 CAP/BG/000013 „Техническа помощ за изграждане на капацитет на българското Министерство на околната среда и водите за прилагане на Програма LIFE“ (CAPTA BG). Спасителния център е избран за демонстрация на добри практики в реализацията на проекти, финансирани по програмата.\r\nОт 11,30 часа пред входа на Спасителния център гостите ще пуснат на свобода белошипа ветрушка, размножена в Центъра в рамките на проект, финансиран от програма LIFE  и вечерна ветрушка, излекувана в реанимацията на Центъра.  След освобождаването ще има възможност за изявления.\r\nВ качеството си на Национално звено за контакт, МОСВ организира информационен ден по Програма LIFE на 26 април 2018 г. (четвъртък). Целта е да се представи Програма LIFE и възможностите за подаване на проектни предложения по новооткритата покана за 2018 г.", "date": "2018.04.24", "title": "МОСВ: Представители на ЕК ще посетят Спасителния център в Стара Загора"}
{"url": "http://www.focus-news.net/news/2018/04/24/2514521/veliko-tarnovo-xiii-festival-na-detsko-yunosheskoto-teatralno-tvorchestvo-malkiyat-prints-shte-se-provede-v-grada.html", "text": "От 27 до 30 април 2018 г. в Музикално-драматичен театър „Константин Кисимов“ – Велико Търново ще се проведе поредното XIII издание на Националния фестивал за детско-юношеско театрално творчество „Малкият принц“, организиран от Община Велико Търново и Народно читалище “Извор – 1873” с. Самоводене. Официалното откриване е на 27 април, в 9:30 часа. Това съобщиха от пресцентъра на Община Велико Търново.\r\nТазгодишното издание се очертава като особено разнообразно и интересно: ще участват 33 детски и юношески театрални състава с общо над 415 млади актьори. Те ще представят 34 спектакъла, по 17 във всяка от двете категории (детски и юношески театри). Най-малките участници са талантливите деца от театралния състав при детска градина „Радост“ - София, родени през 2012 и 2013 г., които ще представят „Цветята на малката Ида“ от Х. Кр. Андерсен, а най-големи са зрелостниците на 19 години от утвърдени на сцената състави от Бургас, Стара Загора, Пловдив, Варна, Разград и още много градове и села, които ще превърнат фестивала в наистина значимо национално събитие. Велико Търново ще бъде представено от ученическия театър при ОУ „П.Р. Славейков“, които ще открият фестивала на 27 април с пиесата „Мадам Ваше Въображение“, а сред другите представители на търновския край са състави от Горна Оряховица, Самоводене, Дебелец, Лясковец, Церова кория и Шемшево. Официалното откриване на фестивала е на 27 април /петък/ от 9:30 ч.\r\nКонкурсната програма се провежда в две категории: първа група – театрални формации с участници до 14 години и втора група – от 14 до 19 години, като съставите от първа група се представят на 27 и 28 април, а тези от втора – на 28 април вечерта, 29 и 30 април.\r\nАвторитетно жури, председателствано от известния български актьор, театрален режисьор и телевизионен водещ Николай Априлов, ще присъди общо 16 награди, осигурени от Община Велико Търново. \r\nНаградите за спектакли са следните:\r\nГолямата награда на Община Велико Търново – статуетка, грамота и парична награда от 350 лв. – за всяка от категориите.\r\nI НАГРАДА –  плакет, грамота и парична награда от 300 лв.\r\nII НАГРАДА – плакет, грамота и парична награда от 250 лв.\r\nIII НАГРАДА –  плакет, грамота и парична награда от 200 лв.\r\nИндивидуалните награди се присъждат за всяка от категориите и са следните:\r\nЗа най-добра мъжка роля: плакет, грамота и парична награда от 80 лв.\r\nЗа най-добра женска роля: плакет, грамота и парична награда от 80 лв.\r\nЗа поддържаща мъжка роля: плакет, грамота и парична награда от 50 лв.\r\nЗа поддържаща женска роля: плакет, грамота и парична награда от 50 лв.\t\r\nМладите участници във фестивала ще имат възможност безплатно да посетят крепостта Царевец, като подарък от Община Велико Търново.\r\nВходът за всички спектакли в голямата зала на МДТ „Константин Кисимов“ е свободен. Богатата програма на фестивала започва от 8:30 на 27 април (петък) и продължава до 21:00 часа на 30 април (понеделник). Подробна програма можете да намерите на http://festivalmalkiyatprints.info и във фейсбук на https://www.facebook.com/events/2013792275546919/.", "date": "2018.04.24", "title": "Велико Търново: XIII Фестивал на детско-юношеското театрално творчество „Малкият принц“ ще се проведе в града"}
{"url": "http://www.focus-news.net/news/2018/04/24/2514504/the-guardian-gartsiya-othvarli-predlozhenieto-za-razmyana-na-voynitsi-na-erdogan-s-yarost.html", "text": "Президентът на Турция Реджеп Таийп Ердоган предизвика яростта на Атина с предложението си за размяна на двамата гръцки войници, задържани от турската страна на границата между двете държави по река Марица през март с осемте турски войници, които поискаха убежище в Гърция в нощта след неуспешния опит за държавен преврат на 15 юли, пише британското издание The Guardian.\r\nСамо няколко дни, след като насрочи предсрочни президентски избори, Ердоган предложи размяна, като според него, Анкара може да върне гръцките войници, ако Атина първо екстрадира осемте турски офицери. „Ако ни бъдат предадени, ние ще разгледаме искането на Гърция“, заяви турският лидер в интервю пред турския ТВ канал NTV в неделя, като това беше първият случай, в който той свързва публично двата въпроса.\r\nВ съобщение със строг тон, публикувано късно в неделя, гръцкият премиер Алексис Ципрас отхвърли категорично предложението, определяйки го като „неприемливо“.\r\n„Що се отнася до намеците за размяна... ние подчертаваме още веднъж, че това е неприемливо и го отхвърляме“, гласи съобщението от неговия кабинет. „Позицията на Гърция и на целия Европейски съюз е ясна и твърда: искаме незабавно пускане на двамата войници без условия“.\r\nНастоявайки, че турските военнослужещи са избягали преднамерено в страна-членка на ЕС, след като са участвали в неуспешния опит за държавен преврат през лятото на 2016 година, Ердоган съобщи, че вече е предлагал същата размяна на Гърция на срещата на върха ЕС – Турция във Варна. Въпреки напрежението между двете страни, Турция иска да има добри отношения със своята съседка, подчерта турският държавен глава.\r\n„Те поискаха от нас да върнем гръцките войници, а ние им казахме, че „ако отправяте подобно искане, първо трябва да ни предадете войниците от ФЕТО (съкращението на поставената извън закона в Турция -„Терористична организация на Фетулах Гюлен“ –бел. ред.), които участваха в опита за държавен преврат срещу нашата страна“, обясни Ердоган.\r\nПреди това гръцкият президент Прокопис Павлопулос също отхвърли предложението категорично, а министърът на отбраната на Гърция Панос Каменос заяви, че то е поредното доказателство, че двамата войници са държани като „заложници“.\r\nСержант Димитрис Куклацис, на 27 години и лейтенант Ангелос Митретодис, на 25, бяха арестувани от турските власти в „забранената военна зона“ през март. Сега те чакат делото си в затвор със строг режим в граничния град Одрин.\r\nВоенното командване в Атина твърди, че двамата са преминали турската граница по случайност, след като са се загубили заради мъгливото време. Осемте турски военнослужещи поискаха политическо убежище в Гърция веднага след неуспешния въоръжен преврат срещу Ердоган, като приземиха своя хеликоптер в близост до северния гръцки град Александруполис. Те отричат да са участвали в пуча.\r\nПоследователните искания за тяхната екстрадиция бяха отхвърлени, като според решението на гръцкия Върховен съд, те не биха получили справедлив процес ако се върнат в родината си. В четвъртък съдът отиде още по-далеч и постанови един от осемте да бъде пуснат на свобода.\r\nГръцкият президент описа идеята за размяна като „немислима“.\r\n„Наистина е жалко, че може да двамата войници, които са задържани против волята си да бъдат объркани с турските граждани, които получиха политическо убежище, в съответствие с нормите на международното право“, заяви Павлопулос.\r\nНапрежението между съперниците,  които са съюзници в рамките на НАТО, се повиши драматично през последните месеци заради спорове около суверенитета над скалисти островчета и нарушения на въздушното пространство в Егейско море. Търканията по северната граница също се увеличиха след ареста на граничните полицаи, като гръцките власти съобщават за увеличение в пристиганията на мигранти и бежанци. Миналата седмица рекордните 1500 души са преминали граничните траверси при река Марица, като сред тях са били жени и деца, описани като кюрди, които бягат от сирийския район Африн заради военната операция на Турция в региона.\r\nЕвропейският парламент призова Турция да освободи турските войници, а европейските депутати отбелязаха, че в миналото случайните преминавания на чужда територия са  разрешавани „на място“ от военните власти и от двете страни на границата, разделяща двете страни.\r\nПревод и редакция:", "date": "2018.04.24", "title": "The Guardian: Гърция отхвърли предложението за размяна на войници на Ердоган с ярост"}
{"url": "http://www.focus-news.net/news/2018/04/24/2514522/obshtina-dimitrovgrad-kmetat-i-zam-predsedatel-na-nsorb-ivo-dimov-uchastva-v-dneshnoto-zasedanie-na-upravitelniya-savet-na-natsionalnoto-sdruzhenie-na-obshtinite-v-republika-balgariya.html", "text": "Кметът на Община Димитровград и зам-председател на НСОРБ Иво Димов участва в днешното заседание на Управителния съвет на Националното сдружение на общините в Република България. Това съобщиха от Общината. Кметовете ще дискутират с министър Николай Нанков актуални проблеми на общините и взаимодействието им с Министерство на регионалното развитие и благоустройството. Извън работата по дневния ред Иво Димов ще обсъди с министър Нанков започването на ремонта на пътя Чирпан - Симеоновград, изграждането на новото кръгово до Язаки, както и водоснабдяването до новата промишлена зона до с.Крепост. Кметът на Димитровград ще коментира с министъра и дейностите по завършването на пътя Хасково - Димитровград. Покана към министър Николай Нанков да посети района, отправи кмета на община Димитровград в днешната среща. \r\nВ дневния ред на заседанието ще бъдат обсъдени становища по Закона за устроиство на територията, рамка за становище на НСОРБ по проекта на Национална здравна карта, етапите по изпълнението на проектите на сдружението и други актуални въпроси.", "date": "2018.04.24", "title": "Община Димитровград: Кметът и зам-председател на НСОРБ Иво Димов участва в днешното заседание на Управителния съвет на Националното сдружение на общините в Република България"}
{"url": "http://www.focus-news.net/news/2018/04/24/2514523/ministar-lilyana-pavlova-predstavi-balgariya-na-konferentsiya-na-visoko-nivo-na-organizatsiyata-za-ikonomichesko-satrudnichestvo-i-razvitie-oisr.html", "text": "България е готова за присъединяване към ОИСР и очаква своята пътна карта за подготовката и отварянето на преговорите за членство в организацията. Нашата позиция е ясна и конструктивна. Радваме се на поддръжката на страните-членки на ЕС. Това каза министърът за Българското председателство на Съвета на ЕС Лиляна Павлова при откриването на конференцията на високо ниво на Организацията за икономическо сътрудничество и развитие (ОИСР), съобщиха от пресцентъра на министерството. \r\nМинистър Павлова представи страната ни на форума, посветен на Югоизточна Европа и на новите програми за реформи и за развитие на конкурентоспособността в региона. На конференцията беше представен и втори доклад на организацията, който цели да помогне на политиците от Югоизточна Европа да оценят постигнатия напредък по отношение на техните цели за растеж и да сравнят постиженията си с тези на своите партньори и добрите практики на страните от ОИСР. \r\nМинистър Павлова припомни, че страната кандидатства за членство в ОИСР от 2007 г. и през годините е доказала своето придържане към основните принципи на отворената пазарна икономика, демократичния плурализъм, воля за реформи и зачитането на правата на човека. По време на очакваното посещение в София на генералния секретар на ОИСР Анхел Гурия за участие в неформалната среща по икономически и финансови въпроси ECOFIN на 27-28 април, той ще бъде допълнително информиран за действията на България за присъединяването към организацията.\r\nНие сме държава с ускорен икономически растеж от 4%, безработица под 6%, нисък външен дълг под 26%, значителен финансов резерв и почти нулев бюджетен дефицит, подчерта министър Лиляна Павлова. И допълни: Нещо повече – ежедневно създаваме условия и полагаме усилия за реализиране на нови проекти, предприемачески идеи и за развитието на стартиращи фирми, за да се подобри благосъстоянието на всички европейски граждани. Фокусирани сме  върху намаляване на административните бариери и инвестирането в подобряването на уменията на работещите, защото знаем, че хората са нашият най-голям актив.\r\nВ словото си пред участниците в срещата министър Лиляна Павлова представи приоритетите на Българското председателство, като акцентира на основния– европейската перспектива и свързаността на Западните Балкани, на който е посветена и Срещата на върха на 16 и 17 март в София. България се надява, че политическата Декларация и Анекса към нея, ще бъдат силен ангажимен на Европа за това какво трябва да се случи в региона през следващите десетилетия. Фокусът ще бъде върху конкретни проекти - пътно, железопътно, цифрово, сътрудничество в областта на сигурността и др., подчерта министър Лиляна Павлова.\r\nПроучванията и препоръките на ОИСР за конкурентоспособността на Югоизточна Европа са изключително полезни и солидна основа за техните усилия за присъединяване към ЕС, отбеляза тя.\r\nСледваме нашия път напред и вярваме, че България е камък от фундамента, върху който се гради нашето общо бъдеще – в Европа и със Западните Балкани, каза в заключение министърът за Българското председателство.\r\nПреди да открие конференцията, министър Лиляна Павлова се срещна с генералния секретар на Организацията за икономическо сътрудничество и развитие (ОИСР) Анхел Гурия, на която обсъдиха кандидатурата ни за присъединяване към организацията.  Те се изразиха мнение, че страната през годините доказва изпълнението на своите ангажименти като държава членка на ЕС и на стандартите за членство.", "date": "2018.04.24", "title": "Министър Лиляна Павлова представи България на конференция на високо ниво на Организацията за икономическо сътрудничество и развитие (ОИСР)"}
{"url": "http://www.focus-news.net/news/2018/04/24/2514520/antoaneta-georgieva-tsonkova-kandidat-za-antikoruptsionniya-organ-tryabva-da-ima-obratna-vrazka-sas-signalopodatelya-toy-da-ostane-anonimen-i-da-zashtitavame-pravata-mu.html", "text": "Трябва да се осъществява обратна връзка със сигналоподателя. Да защитаваме правата му, той да остане анонимен. Това каза на заседание на Комисията за борба с корупцията Антоанета Георгиева- Цонкова, кандидат за член на Антикорупционния орган, предаде репортер на Агенция „Фокус“. „За членовете на комисията е изключително важно да са независими и безпристрастни при изпълнението на закона“, посочи тя. „Трябва да се установи волята на законодателя и във всичките си действия да се съобразяваме с нея“, изтъкна Антоанета Георгиева- Цонкова. „Пред комисията стои много важна задача- опазване и управление на обезпеченото имущество. Това е важно, защото се защитава интересът на гражданите, чието имущество е запорирано, както и на държавата“, посочи тя. По думите й без подкрепата на другите държавни органи комисията няма да може в пълнота да изпълнява правомощията си. „Комисията трябва да заема централно място при разпространението на антикорупционните мерки“, каза още Антоанета Георгиева-Цонкова.\r\nБиляна ИВАНОВА", "date": "2018.04.24", "title": "Антоанета Георгиева-Цонкова, кандидат за Антикорупционния орган: Трябва да има обратна връзка със сигналоподателя, той да остане анонимен и да защитаваме правата му"}
{"url": "http://www.focus-news.net/news/2018/04/24/2514525/sitel-makedoniya-donald-tusk-zapochna-obikolka-na-zapadnite-balkani.html", "text": "Във вторник председателят на Европейския съвет Доналд Туск започна обиколка на Западните Балкани, в хода на която ще бъде в Тирана, Подгорица, Белград, Прищина, Сараево и Скопие, предава скопският телевизионен канал „Сител“.\r\nНа 27 април Туск ще посети Скопие и ще участва на срещата на лидерите на страните-участнички в Процеса Бърдо-Бриони, на която домакин е македонският президент Георге Иванов. Обиколката на политика ще бъде фокусирана върху подготовката за срещата на върха Европейски съюз – Западни Балкани, която ще се проведе на 17 май в София.\r\n„Посланието към нашите приятели е ясно: ЕС е и ще бъде най-сигурният партньор за целия регион, както и най-големият инвеститор, най-големият дарител, най-големият търговски пазар и най-добрата надежда за по-добро бъдеще на гражданите. Срещата на върха ЕС – Западни Балкани в София трябва да потвърди европейската перспектива за региона и, което е още по-важно, да подобри връзките с региона и в самия регион“, изтъкна Туск преди посещението.\r\nПредседателят на Европейския съвет започва обиколката на Западните Балкани с визита в Тирана, където ще се срещне с премиера на Албания Еди Рама, а по-късно през същия ден ще се види и с министър-председателя на Черна гора Душко Маркович. За сряда е предвидена среща със сръбския президент Александър Вучич в Белград. В четвъртък Туск ще бъде в Прищина и Сараево, като ще проведе разговори с косовския президент Хашим Тачи, а в Босна и Херцеговина – с членовете на президентството Драган Чович, Младен Иванич и Бекир Изетбегович.\r\nВ последния ден от обиколката на Западните Балкани Туск ще бъде в Скопие, където има планирана среща с македонския премиер Зоран Заев.\r\n„Всички срещи ще бъдат добра възможност за подготовка на предстоящата“ среща на върха в София на 17 май, се казва в съобщението на Европейския съвет във връзка с обиколката. Там се добавя, че „това ще бъде добра възможност да се разговаря за двустранните отношения с ЕС“.\r\nПревод и редакция:", "date": "2018.04.24", "title": "„Сител“ (Македония): Доналд Туск започна обиколка на Западните Балкани"}
{"url": "http://www.focus-news.net/news/2018/04/24/2514526/korneliya-ninova-i-kaloyan-pargov-shte-uchastvat-v-tarzhestveno-chestvane-na-70-ata-godishnina-ot-uchredyavaneto-na-kolarovskata-rayonna-partiyna-organizatsiya.html", "text": "На 25 април председателят на НС на БСП Корнелия Нинова и лидерът на столичните социалисти Калоян Паргов ще участват в тържествено честване на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда\" и \"Връбница\". Това съобщиха от пресцентъра на ГС на БСП - София. На тържественото събрание-концерт сред гостите ще бъдат народни представители от \"БСП за България\" и общински съветници от групата на социалистите.\r\nСъбитието, организирано от районните съвети на БСП \"Сердика\", \"Надежда\" и \"Връбница\", ще се състои от 18,30 часа в салона на Синдикалния дом на културата на транспортните работници в България, клон София (бившето кино \"Освобождение\", бул. \"Мария Луиза\" №106).", "date": "2018.04.24", "title": "Корнелия Нинова и Калоян Паргов ще участват в тържествено честване на 70-ата годишнина от учредяването на Коларовската районна партийна организация"}
{"url": "http://www.focus-news.net/news/2018/04/24/2514528/mrrb-235-proektni-predlozheniya-s-potentsialna-vazmozhnost-da-poluchat-nad-12-mln-evro-po-programata-za-transgranichno-satrudnichestvo-balgariya-sarbiya.html", "text": "Над 12 млн. евро ще бъдат инвестирани в повишаване на туристическата атрактивност, създаване на трансграничен туристически продукт, опазване на природата, управление на риска, както и в придобиване на нови умения и предприемачество в трансграничния регион между България и Сърбия. Това съобщиха от пресцентъра на Министерството на регионалното развитие и благоустройството (МРРБ).\r\nТова са средствата по Втората покана на Програмата Интеррег-ИПП за трансгранично сътрудничество България-Сърбия 2014-2020. По нея са подадени 235 проектни предложения, които предстои да преминат през два етапа на оценяване – административна оценка и оценка на качеството. Отговарящите на критериите за допустимост по втората покана и оценени с повече от 65 точки кандидатури ще бъдат допуснати във втория етап на оценка, разглеждащ съответствието им с целите на приоритетните оси и специфичните цели на програмата.\r\nПоканата беше отворена за предложения от страна на регионални туристически асоциации, неправителствени организации, фондации, търговски палати, бизнес асоциации или клъстери, образователни, обучителни центрове, университети и научно-изследователски институти, регионални и браншови агенции за развитие, централни и регионални служби и структури на държавни институции и администрации, музеи, библиотеки, читалища и др. \r\nОт българска страна в обхвата на програмата попадат областите Видин, Монтана, Враца, Софийска, Перник и Кюстендил, а от сръбска – Бор, Зайчар, Нишава, Топлица, Пирот, Ябланица и Пчиня.", "date": "2018.04.24", "title": "МРРБ: 235 проектни предложения с потенциална възможност да получат над 12 млн. евро по Програмата за трансгранично сътрудничество България - Сърбия"}
{"url": "http://www.focus-news.net/news/2018/04/24/2514524/antonio-tayani-ep-teroristite-izpolzvat-tsifrovitsiyata-na-evropa-za-ataki-sreshtu-neya-zatova-tryabva-i-nie-da-sme-podgotveni-po-adekvatno.html", "text": "Терористите използват цифровицията на Европа за атаки срещу нея, затова трябва и ние да сме подготвени по-адекватно. Това каза председателят на Европейския парламенти Антонио Таяни по време на конференция на тема „Кибертероризъм – подготвен ли е Европейският съюз“, предаде репортер на Агенция „Фокус“.\r\n„Смятам, че наистина е много важно тази тема да бъде обсъдена, тъй като цифровизацията е от огромно значение за развитието на икономиката и за връзката между различните държави, градовете, населените места . Нo нека да бъдем внимателни, защото някои биха могли да използват цифровата система, за да ни причинят щети. Знаем отлично, че „Ислямска държава“ използва тази система, за да създаде връзки с млади хора и за да създаде една много опасна мрежа. Благодарение на цифровизацията, те разговарят с бъдещи млади терористи в целия свят и най-вече в Европа. Нека не забравяме, че могат да пострадат и институциите – цифровите технологии могат да се използват, за да погледнат какво се случва в тях и по този начин могат да се разкрият военни тайни, а много са онези, които искат да опознаят технологичните тайни на Европа“, каза още Таяни.\r\nТой посочи, че тероризмът има различни лица и обясни, че освен „Ислямска държава“, Европа има и други врагове по света. „Така че трябва да защитим информацията, с която разполагаме. Атаките не винаги са видими, не винаги са бомби, понякога те са скрити и дори са по-опасни от това да се разруши една сграда. Затова трябва да разполагаме с мерки за спиране на тези атаки, затова трябва да осигурим едно устойчиво и защитено развитие на цифровите технологии. Трябва да бъдем бдителни. Борбата срещу тероризма трябва да бъде и борба за киберсигурност – това е също един важен аспект. Нека не забравяме, че и разузнавателните служби трябва да работят активно и в сътрудничество, съдебната система трябва също да се модернизира, защото кибертерористите винаги са крачка преди полицейските ни служби, затова благодаря на българските магистрати, които са тук. Защото терористите променят начините на своите направления, те се модернизират, и трябва да сме подготвени адекватно да защитим европейските системи и правата на нашите съграждани. Европейският парламент работи активно по тези проблеми, като анализи от миналата година показват, че можем да бъдем жертви на все повече атаки. Парламентът изрази загриженост и за това, че огнестрелни оръжия и взривни вещества се намират спокойно в мрежите. Така че ще предложим нови мерки, както това беше представена на 12 април на председателския съвет. Трябва да реагираме по един по-съвременен, по-модерен начин. Терористите могат да нанесат щети на нашата промишленост или да направят това, което правят в Сирия – там използват хора, които от тяхно име водят война“, каза още той.\r\nТаяни уточни, че според един скорошен анализ 80% от европейските граждани искат повече мерки за борба с тероризма. „Така че ние трябва да откликнем на тяхното желание и очакване да живеят в по-добър свят. Затова благодаря на българските депутати, които организираха тази конференция“, каза още той.\r\nЦветилена СИМЕОНОВА", "date": "2018.04.24", "title": "Антонио Таяни, ЕП: Терористите използват цифровицията на Европа за атаки срещу нея, затова трябва и ние да сме подготвени по-адекватно"}
{"url": "http://www.focus-news.net/news/2018/04/24/2514516/ria-novosti-moskva-ne-e-dovolna-ot-otgovorite-na-london-po-sluchaya-skripal.html", "text": "Москва не е доволна от отговорите на Лондон на въпросите по ситуацията около отравянето на Сергей Скрипал и неговата дъщеря Юлия, заявиха пред РИА Новости от постоянното представителство на Русия при Организацията за забрана на химическите оръжия (ОЗХО).\r\n„Със сигурност ще ни трябва време, за да направим по-задълбочен анализ. Първото ни впечатление е, че британците не са отговорили на най-важните въпроси, които им зададохме“, поясниха от руската дипломатическа мисия.\r\nОт там добавиха, че се разглеждат възможни варианти за по-нататъшни действия.\r\nРИА припомня, че Москва зададе въпроси на Лондон на 13 април и настояваше за спешен отговор – не по-късно от 17 април. Великобритания отговори в десетдневен срок, позовавайки се на Конвенцията за забрана на химическото оръжие.\r\nОтношенията между Русия и Великобритания се изостриха рязко на фона на инцидента в Солсбъри, където бяха отровени работилият за британските служби бивш полковник от ГРУ Сергей Скрипал и неговата дъщеря Юлия. Лондон твърди, че руската държава е участвала в отравянето на семейство Скрипал с нервно-паралитично вещество А-234, а Москва отрича категорично. \r\nПревод и редакция:", "date": "2018.04.24", "title": "РИА Новости: Москва не е доволна от отговорите на Лондон по случая „Скрипал“"}
{"url": "http://www.focus-news.net/news/2018/04/24/2514531/blagoevgrad-zapochvat-protsedurite-za-stroitelstvoto-na-vazhnata-kletka-4-na-depoto-za-tvardi-bitovi-otpadatsi-na-obshtina-petrich.html", "text": "Петрич обяви обществената поръчка за „Извършване на строително-монтажни работи за изпълнение на проект „Регионално депо за неопасни и инертни отпадъци на община Петрич –изменение и допълнение”- подобект „Клетка 4 и съпътстваща инфраструктура към нея”. Стойността на поръчката е 1 147 566,29 с ДДС. Това съобщиха от пресцентъра на Община Петрич. Критериите са съгласувани предварително и одобрени от ПУДОС, количествено –стойностната сметка за обекта също. Строителството на Клетка 4 на Депото за битови отпадъци на община Петрич е стратегически проект, който ще даде спокойствие в бъдещ план, защото на дневен ред с острота излизат проблемите с изчерпания капацитет на много регионални депа в страната. Обявената обществена поръчка за избор на изпълнител идва на база на променените нормативни изисквания при строителството на регионални депа и новите условия, на които следва да отговаря изпълнителят. В тази връзка е прекратен по взаимно съгласие съществуващ от 2001 г договор с фирма „Еврострой”ООД за този обект. Припомняме също, че през м. декември 2017 г. кметът Димитър Бръчков подписа договор за финансиране изграждането на компостираща инсталация и инсталация за предварително третиране на битови отпадъци.  Стойността на проекта е 10 313 535, 20 лева с ДДС. Финансирането е по Оперативна програма „Околна среда”. По Закона за отпадъците всяка община, която няма компостираща инсталация и такава за предварително третиране, ще заплаща по-висока такса към РИОСВ. Това означава, че без такива инсталации, ще е наложително увеличението и на такса битови отпадъци. Към момента Регионалното депо за битови отпадъци на Петрич работи с три клетки,които са с почти изчерпан капацитет. Компостиращата инсталация и тази за предварителна обработка ще намалят обема на депонираните отпадъци, а при изграждането на новата Клетка 4 към депото и при наличието на тези инсталации, животът на същата ще бъде поне 20 години.", "date": "2018.04.24", "title": "Благоевград: Започват процедурите за строителството на важната Клетка 4 на Депото за твърди битови отпадъци на община Петрич"}
{"url": "http://www.focus-news.net/news/2018/04/24/2514530/pernik-vazstanoveno-e-dvizhenieto-za-tezhkotovarni-avtomobili-nad-12-t-pri-pv-staro-selo-na-am-struma-v-posoka-dupnitsa.html", "text": "Възстановено е движението за тежкотоварни автомобили над 12 т при п.в. Старо село, на АМ \"Струма\", в посока Дупница. Това съобщиха от пресцентъра на Агенция \"Пътна инфраструктура (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.04.24", "title": "Перник: Възстановено е движението за тежкотоварни автомобили над 12 т при п.в. Старо село, на АМ \"Струма\", в посока Дупница"}
{"url": "http://www.focus-news.net/news/2018/04/24/2514533/burgas-56-godini-ot-rozhdenieto-na-poetesata-petya-dubarova-shte-badat-otbelyazani-v-grada.html", "text": "На 25 април, сряда, се навършват 56 години от рождението на поетесата Петя Дубарова. По традиция четвъртокласниците от СУ \"Св. св. Кирил и Методий\" - Бургас ще поднесат цветя и ще изнесат рецитал пред нейния паметник в Морската градина от 13.00 часа. Това съобщиха от пресцентъра на Община Бургас. Събитието е традиционно, провежда се за пета година и с него стартират честванията, посветени на Петя. На този ден свой рецитал и цветя в Къща-музей \"Петя Дубарова\" ще поднесат и шестокласниците от СУ \"Иван Вазов\", с ръководител Милка Дескова.", "date": "2018.04.24", "title": "Бургас: 56 години от рождението на поетесата Петя Дубарова ще бъдат отбелязани в града"}
{"url": "http://www.focus-news.net/news/2018/04/24/2514532/b-92-sarbiya-ispaniya-ne-dopusna-kosovski-sportisti-na-svetovno-parvenstvo-i-domakinstvoto-y-be-otneto.html", "text": "Домакинът на Световното първенство по вдигане на тежести до 23 години Испания няма да допусне спортистите от Косово да участват, предава белградското радио „Б-92“.\r\nИспанското правителство, което не признава независимостта на Косово, не отговори на писмо, изпратено от Европейската федерация по вдигане на тежести, която поиска страната да допусне до участие атлетите от Косово, съобщи базираното в Прищина албанско издание Koha Ditore.\r\nВ следствие от това, по-късно от Федерацията са уведомили Испания, че няма да може да е домакин на състезанието, което най-вероятно ще се проведе в Полша през есента.\r\n„Б-92“ припомня, че наскоро Сърбия беше домакин на Световното първенство по на хандбал за жени до 20 години и отмени мача между домакините и Косово, което доведе до изваждане на отбора на Сърбия от състезанието. В същото време сръбските власти вече бяха отменили всички оставащи мачове.\r\nПревод и редакция:", "date": "2018.04.24", "title": "„Б-92“ (Сърбия): Испания не допусна косовски спортисти на световно първенство и домакинството й бе отнето"}
{"url": "http://www.focus-news.net/news/2018/04/24/2514514/anton-slavchev-kandidat-za-zam-predsedatel-na-antikoruptsionniya-organ-shte-sazdadem-garantsii-che-litsata-na-visshi-publichni-dlazhnosti-shte-izpalnyavat-pravomoshtiyata-si-chestno-i-pochteno.html", "text": "Комисията ще създаде гаранции, че лицата заемащи висши публични длъжности ще изпълняват пълномощията си честно и почтено. Това каза на заседание на Комисията за борба с корупцията Антон Славчев, кандидат за зам.-председател на Антикорупционния орган, предаде репортер на Агенция „Фокус“. „Ефективността на работата ни ще доведе до повишаване на доверието на международните ни партньори към българската държава“, изтъкна той. „Комисията ще осъществява политика по превенция на борбата с корупцията, което цели повишаване на доверието на българските граждани към институциите. Това ще доведе и до увеличаване на инвестициите“, заяви Антон Славчев. „Предвид високите очаквания трябва да се предприемат стъпки за формиране на лидери във всяко едно от звената на комисията“, коментира той. „Те трябва да бъдат обединени от една цел-постигането на резултати в борбата с корупцията“, каза още Антон Славчев.\r\nБиляна ИВАНОВА", "date": "2018.04.24", "title": "Антон Славчев, кандидат за зам.-председател на Антикорупционния орган: Ще създадем гаранции, че лицата на висши публични длъжности ще изпълняват правомощията си честно и почтено"}
{"url": "http://www.focus-news.net/news/2018/04/24/2514529/lyuben-yotsov-kandidat-za-antikoruptsionniya-organ-mnogo-e-vazhno-da-obarnem-vnimanie-na-signalite-ot-grazhdani.html", "text": "Много е важно да се обърне внимание на сигналите от граждани за прояви на лица, свързани с корупция или лично облагодетелстване. Това каза на заседание на Комисията за борба с корупцията Любен Йоцов, кандидат за Антикорупционния орган, предаде репортер на Агенция „Фокус“. „Всички от комисията трябва периодично да преминат през проверки за почтеността“, посочи той. „Борбата с корупцията трябва да започне първо вътре в комисията“, коментира Любен Йоцов. „Една от най-важните дейности на комисията е организиране на дейността по превенция на корупцията“, заяви той. „Готов съм да отдам силите и възможностите си за борбата с корупцията у нас“, каза още Любен Йоцов.Любен Йоцов: Магистър по „Изчислителна техника“ от Висшето военно училище за артилерия и противовъздушна отбрана в Шумен. Има 20 години стаж в МВР и ДАНС. Награждаван е многократно за принос в ограничаване разпространението на наркотици, разкриване на престъпна дейност, борба с организираната престъпност и др. Член на КОНПИ, преименувана през 2018 година в КПКОНПИ.\r\nБиляна ИВАНОВА", "date": "2018.04.24", "title": "Любен Йоцов, кандидат за Антикорупционния орган: Много е важно да обърнем внимание на сигналите от граждани"}
{"url": "http://www.focus-news.net/news/2018/04/24/2514519/plovdiv-zadarzhaha-izbyagaliya-zatvornik-georgi-tanchev.html", "text": "Задържаха избягалия затворник от Пловдив. Това съобщи за Радио „Фокус“-Пловдив говорителят на Апелативна прокуратура. Около 12 часа при акция на служители от отдел „Криминална полиция“ при ОДМВР-Пловдив, на Четвърто и на Трето Районно управление на МВР-Пловдив, е задържан избягалият затворник Георги Танчев, на 42 г. Той бе обявен за общодържавно издирване по наблюдавано от Районна прокуратура-Пловдив досъдебно производство за бягство на затворник – престъпление по чл.297 ал. 1 от Наказателния кодекс. Танчев е пребивавал в апартамент на бул. „Княгиня Мария Луиза“ в Пловдив, ползван от негов познат, който е криминално проявен.\r\nНа 10 април 2018 г., Георги Танчев, който изтърпявал влязла в сила присъда за държане на наркотични вещества в размер на една година „лишаване от свобода“ при първоначален „общ“ режим, е напуснал външен обект край Пловдив, където работил и не се е прибрал в Затвора. До тогава той е изтърпявал наказанието си в Затворническо общежитие от открит тип „Хеброс“ към Затвора в Пловдив. Съгласно Закона за изпълнение на наказанията и задържането под стража, лишените от свобода, изтърпяващи наказание при първоначален „общ“ режим, могат да полагат труд на външни обекти. Георги Танчев е бил приведен в ЗООТ „Хеброс“ на 9 март 2018 г. Той е бил осъждан преди многократно за престъпления против собствеността и притежаване на наркотични вещества.\r\nПредстои Районна прокуратура-Пловдив да повдигне обвинение спрямо Георги Танчев по член 297 ал. 1 от Наказателния кодекс, за което е предвидено наказание до три години „лишаване от свобода“.\r\nЦветана ТОНЧЕВА", "date": "2018.04.24", "title": "Пловдив: Задържаха избягалия затворник Георги Танчев"}
{"url": "http://www.focus-news.net/news/2018/04/24/2514537/tsvetan-tsvetanov-se-sreshtna-s-rakovoditelya-na-diplomaticheskata-misiya-na-afganistan-v-balgariya-ahmad-sidik-dlir.html", "text": "Заместник-председателят на ГЕРБ и председател на ПГ на партията Цветан Цветанов се срещна с ръководителя на дипломатическата мисия на Афганистан в България - Ахмад Сидик Длир. Двамата обсъдиха възможностите за засилване на двустранните отношения между двете държави, като бе отбелязано, че дипломатическите отношения съществуват от повече от половин век, а връзките между двата народа са исторически и традиционно добри. Това съобщиха от пресцентъра на партията.\r\nАхмад Сидик Длир отбеляза ролята на Българското председателство и на министър-председателя Бойко Борисов за поставяне на повече акцент в европейския и световен дневен ред върху необходимостта от справяне с първопричините за продължаващия на практика повече от 40 години конфликт в Афганистан, също с оглед на намаляване на бежанския поток от страната и гарантиране на нейното мирно развитие и дългосрочен просперитет.\r\nДлир и Цветанов се обединиха около идеята за нов импулс в работата на парламентарна група за приятелство между двете страни, както и за възстановяване на духовните, културни и научни връзки между двата народа. По този повод бе обсъдена възможността за посещение на парламентарна делегация от Афганистан в България през втората половина на тази година с акцент върху секторите образование и култура. \r\n\"България също така има положителен опит и постижения в обучението на афганистански полицейски служители с подкрепата на средства по линия на ЕС. Тази добра практика за изграждане на капацитет на правоохранителните органи може да бъде продължена,\" отбеляза Цветанов.", "date": "2018.04.24", "title": "Цветан Цветанов се срещна с ръководителя на дипломатическата мисия на Афганистан в България Ахмад Сидик Длир"}
{"url": "http://www.focus-news.net/news/2018/04/24/2514534/silviya-kadreva-kandidat-za-antikoruptsionniya-organ-shte-prodalzhavam-da-doprinasyam-za-predotvratyavane-na-koruptsiyata-osaznavam-otgovornostta.html", "text": "Осъзнавам отговорността и ще продължавам да допринасям за предотвратяване на корупцията и корупционно поведение. Това каза на заседание на Комисията за борба с корупцията Силвия Къдрева, кандидат за Антикорупционния орган, предаде репортер на Агенция „Фокус“. „Приемам номинацията ми като висока оценка и като нова възможност чрез прякото му участие да постигнем по-благоприятна среда на почтеност и доверие“, заяви тя. „Законът гарантира надграждане и превенция на корупцията“, посочи Силвия Къдрева. „С увеличаването на правомощията на Комисията се гарантира усъвършенстването на капацитета й“, допълни тя.\r\nБиляна ИВАНОВА", "date": "2018.04.24", "title": "Силвия Къдрева, кандидат за Антикорупционния орган: Ще продължавам да допринасям за предотвратяване на корупцията, осъзнавам отговорността"}
{"url": "http://www.focus-news.net/news/2018/04/24/2514536/sport-viktoriya-tomova-preodolya-parviya-krag-na-turnira-v-istanbul.html", "text": "Виктория Томова преодоля първия кръг на турнира с награден фонд 250 хиляди долара в Истанбул. След два успеха в квалификациите, 23-годишната българка спечели със 7:5, 6:4 срещу рускинята Валентина Иваненко в първия кръг на основната схема. Следващото препятствие пред Томова е поставената под номер две в схемата Светлана Кузнецова, която е печелила два турнира от Големия шлем в кариерата си.", "date": "2018.04.24", "title": "Спорт: Виктория Томова преодоля първия кръг на турнира в Истанбул"}
{"url": "http://www.focus-news.net/news/2018/04/24/2514540/sergey-shoygu-rusiya-i-kitay-shte-prodalzhat-da-ukrepvat-satrudnichestvoto-si-v-sferata-na-otbranata.html", "text": "Русия и Китай развиват стратегически курс за укрепване на сътрудничеството в сферата на отбраната, заяви руският военен министър Сергей Шойгу във вторник, в хода на срещата си със заместник-председателят на Централния военен съвет на Китай генерал-полковник Сюй Цилян, предава ТАСС.\r\n„Привилегированият характер на междудържавните връзки се потвърждава от редовните срещи на президента на Русия Владимир Путин и председателя на Китай Си Дзинпин. Следващото мероприятие на високо ниво ще се проведе през първата декада на юни на Съвета на държавните глави на страните от Шанхайската организация за сътрудничество в Циндао“, заяви Шойгу.\r\nСпоред неговите думи, страните ще продължат по „взетия стратегически курс към по-нататъшно укрепване на дружествените и доверителни връзки в сферата на отбраната“. Отношенията между Китай и Русия, отбеляза Шойгу, „са важен фактор за поддържането на глобалната и регионалната сигурност“. „В съвременната световна политика нашите страни споделят сходни позиции“, добави министърът.\r\nПревод и редакция:", "date": "2018.04.24", "title": "Сергей Шойгу: Русия и Китай ще продължат да укрепват сътрудничеството си в сферата на отбраната"}
{"url": "http://www.focus-news.net/news/2018/04/24/2514538/ministar-temenuzhka-petkova-drugata-sedmitsa-shte-posetya-mini-maritsa-iztok-i-shte-vidya-na-myasto-problemite-za-koito-rabotnitsite-alarmirat.html", "text": "Другата седмица ще посетя „Мини Марица-изток” и ще видя на място проблемите, за които работниците алармират. Диалогът продължава. Това каза пред журналисти министърът на енергетиката Теменужка Петкова, която проведе среща с представители на протестиращите работници от „Мини Марица-изток”, които настояват за увеличение на изкопната цена на въглищата, предаде репортер на Агенция „Фокус”. „Искам само да отбележа, че мините са на положителен финансов резултат – 7 млн. лева. Увеличени са приходите им спрямо 2016 г. с 56 млн. лева. Колегите получават редовно своите трудови възнаграждения, своите социални добавки. Климатът е добър”, коментира министър Петкова. „Ние правим всичко необходимо, но разбира се колегите са в правото си да искат и допълнителни неща, свързани с други инвестиции, а такава възможност те виждат с увеличаването на цената на въглищата. За всички трябва да е ясно, че това е изходна суровина за електроенергетиката и такова увеличение би се отразило неблагоприятно на централите в Маришкия басейн, тъй като те са като скачени съдове”, допълни тя. \r\nПо време на изказването на министър Петкова един от протестиращите се опита да остави чувал с въглища пред сградата на министерството, но бе спрян от органите на реда. \r\nПротестът на работниците от „Мини Марица-изток” приключи. \r\nИван ЛАЗАРОВ", "date": "2018.04.24", "title": "Министър Теменужка Петкова: Другата седмица ще посетя „Мини Марица-изток” и ще видя на място проблемите, за които работниците алармират"}
{"url": "http://www.focus-news.net/news/2018/04/24/2514535/aktsenti-v-predavaneto-panagyurishte-stolitsa-na-svobodata.html", "text": "Днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище ще посветим на Априлското въстание и участието на бунтовния град в него. Най-напред ще разговаряме с директора на Историческия музей доц. д-р Атанас Шопов за живота и революционната дейност на Павел Бобеков, който оглавява Привременното правителство по време на въстанието в Панагюрище. Ще разговаряме и с историка Георги Керкеняков за живота на Стоил Финджеков, известен още като Топчията. Поводът е откритата изложба в музея за известния панагюрец. В предаването ще отделим минути и за подготовката на военно-историческия фестивал „Живата история“. Повече за него ще научите от председателя на РК „Традиция“ в Панагюрище – Методи Навущанов. В края на днешното издание ще погледнем и към програмата на тържествата на 1 и 2 май по повод 142 години от Априлското въстание. Предаването „Панагюрище – столица на свободата“ се излъчва във вторник по Радио „Фокус“ – Пазарджик, от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.04.24", "title": "Акценти в предаването „Панагюрище – столица на свободата”"}
{"url": "http://www.focus-news.net/news/2018/04/24/2514539/administrativen-sad-sofiya-otmeni-razporedbi-na-naredbata-za-grobishtnite-parkove-i-pogrebalno-obrednata-deynost-na-stolichen-obshtinski-savet.html", "text": "Административен съд – София – град прогласи нищожността на част от разпоредбите на Наредбата за гробищните паркове на Столичен общински съвет. Това съобщиха от пресцентъра на Прокуратурата на Република България.\r\nПроверката по случая бе инициирана по сигнал на граждански организации, като в хода ѝ е установено, че посочените норми на Наредбата не отговарят на изискванията на нормативен акт от по – висока степен, а именно - Закона за ограничаване на административното регулиране и администравния контрол върху стопанската дейност /ЗОАРАКСД/. \r\nСъдът е споделил доводите на наблюдаващия прокурор, че отменените разпоредби предвиждат по същество въвеждането на регистрационен и лицензионен режим по отношение на гражданите и юридическите лица, които желаят да осъществяват погребално-обредна и каменоделска дейност на територията на Столична община.  Отменените разпоредби   пряко противоречат на изискването на чл. 4, ал.1 и ал.2 от ЗОАРАКСД, съгласно което регистрационен и разрешителен режим за извършването на определена стопанска дейност могат да се установяват само със закон.  \r\nПоради изложеното, съдът е отменил разпоредбите на чл. 33-37 от Наредбата  за гробищните паркове и погребално – обредната дейност на Столичен общински съвет.", "date": "2018.04.24", "title": "Административен съд – София отмени разпоредби на Наредбата за гробищните паркове и погребално – обредната дейност на Столичен общински съвет"}
{"url": "http://www.focus-news.net/news/2018/04/24/2514543/sport-germanski-natsional-otkaza-na-evropeyskite-grandove-za-da-igrae-vav-vtora-bundesliga.html", "text": "Капитанът на „Кьолн“ и национал на Германия Йонас Хектор сензационно подписа нов договор с любимия си отбор, който ще го задържи на „Райн Енерги Щадион“ до 2023 година. Отборът е пред почти сигурно изпадане във Втора Бундеслига, тъй като 3 кръга преди края е последен с изоставане от осем точки от спасителната зона. Футболистът бе желан от европейски грандове като Байерн, Борусия Дортмунд, Ювентус и Ливърпул, но предпочете да се опита да върне отбора си максимално бързо в Първа Бундеслига.", "date": "2018.04.24", "title": "Спорт: Германски национал отказа на европейските грандове, за да играе във Втора Бундеслига"}
{"url": "http://www.focus-news.net/news/2018/04/24/2514544/blagoevgrad-na-gkpp-kulata-na-balgaro-gratskata-granitsa-trafikat-e-intenziven-na-vhod-i-izhod-za-tovarni-avtomobili.html", "text": "На ГКПП \"Кулата\" на българо-гръцката граница трафикът е интензивен на вход и изход за товарни автомобили. Това съобщиха за Агенция \"Фокус\" от ГД \"Гранична полиция\". На ГКПП \"Капитан Андреево\" и на ГКПП \"Лесово\" на границата с Турция трафикът е интензивен на изход за товарни автомобили.\r\nНа българо-сръбската, българо-македонската граница и българо-румънската граница трафикът е нормален на всички контролно-пропускателни пунктове.", "date": "2018.04.24", "title": "Благоевград: На ГКПП \"Кулата\" на българо-гръцката граница трафикът е интензивен на вход и изход за товарни автомобили"}
{"url": "http://www.focus-news.net/news/2018/04/24/2514547/predsedatelyat-na-ruskiya-senat-mariya-matvienko-rusiya-e-protiv-vlizaneto-na-bosna-i-hertsegovina-v-nato.html", "text": "Русия се обявява против милитаризация на европейските страни, включително влизането на Босна и Херцеговина в НАТО. Това потвърди във вторник председателят на Съвета на Федерацията (горната камара на парламента) на Русия Мария Матвиенко, в отговор на въпрос на журналист след срещата си с президента на Република Сръбска Милорад Додик, предава ТАСС.\r\n„Позицията на Русия е последователна, открита и разбираема: ние се обявяваме против разширението на НАТО в Европа, против милитаризацията на европейските държави и създаването на разделителни линии. Смятаме, че това влошава ситуацията около сигурността на европейския континент“, подчерта Матвиенко, в отговор на молба на журналист да коментира какво е отношението на Русия към евентуално присъединяване на Босна и Херцеговина към НАТО.\r\nПревод и редакция:", "date": "2018.04.24", "title": "Председателят на руския Сенат Мария Матвиенко: Русия е против влизането на Босна и Херцеговина в НАТО"}
{"url": "http://www.focus-news.net/news/2018/04/24/2514546/veliko-tarnovo-155-ta-godishnina-ot-rozhdenieto-na-aleko-konstantinov-i-tsvetan-radoslavov-otbelyazva-svishtovska-obshtina.html", "text": "155-та годишнина от рождението на Алеко Константинов и Цветан Радославов отбелязва Свищовска община. По този повод няколко културни и образователни институции в града подготвиха експозиции. Първата изложба, която бе представена в Народното събрание, бе озаглавена именно „155 години от рождението на Алеко Константинов и Цветан Радославов“. Това разказа в предаването „Добре дошли в Свищов“ на Радио „Фокус“ – Велико Търново Росен Маринов, директор Дирекция „Култура и културно наследство“ в местната администрация. Експозицията е съвместна и е подготвена от Историческия музей и Художествената галерия „Николай Павлович“ в Свищов, със съдействието на местната администрация. \r\n„Тя е посветена на две големи имена в българската история, на две личности с ярко присъствие в обществения, културния и политически живот на България. По – голяма част от нея е отредена на Цветан Радославов, а причината е, че неговата личност е малко по-непозната за българите, отколкото тази на Алеко. Малцина са тези, които знаят,ч е Радославов, освен създател на химна на България, е бил и художник и то много добър“, разкри още Росен Маринов. Изложбата представя живота и творчеството на двамата достойни свищовци, чрез снимки, документи, лични вещи, карикатури, живопис, скулптора и други, предоставени от фонда на Къща музей „Алеко Константинов“ – Свищов и Художествената галерия в Свищов.Другата експозиция, която е представена в крайдунавския град, е създадена от училището, носещо името на Цветан Радославов. Тя също е посветена на годишнината и може да бъде разгледана в образователната институция.\r\nЛуиза ТРАНЧЕВА", "date": "2018.04.24", "title": "Велико Търново: 155-та годишнина от рождението на Алеко Константинов и Цветан Радославов отбелязва Свищовска община"}
{"url": "http://www.focus-news.net/news/2018/04/24/2514550/dimitar-nikolov-kmet-na-burgas-okolo-90-e-srednata-zapalnyaemost-na-niskotarifnite-poleti-do-grada.html", "text": "Проведох разговор с представител на нискотарифна копания, която изпълнява полети през последните 15 дни до Бургас. Това каза пред журналисти кметът на Община Бургас Димитър Николов, предаде репортер на Радио „Фокус“-Бургас. „Направи ми впечатление информацията как се възприема от пътниците. Той каза, че има много голям интерес, като средно запълняемостта на полетите до Бургас е 90 %, което е надхвърлящо първоначалните прогнози. Надявам се, че със затоплянето на времето интересът ще се увеличи“, каза още Николов. Успоредно с това е направено запитване за най-голяма посещаемост на туристическите обекти в Бургас, като най-голям интерес е имало към остров Света Анастасия от страните Полша, Литва, Латвия, Естония, Холандия, Израел. Кметът добави още, че запълняемостта на хотелите в Бургас спрямо предходни години средно е около 50%.\r\nМария РУСЕВА", "date": "2018.04.24", "title": "Димитър Николов, кмет на Бургас: Около 90% е средната запълняемост на нискотарифните полети до града"}
{"url": "http://www.focus-news.net/news/2018/04/24/2514549/es-i-meksiko-postignaha-nova-dogovorenost-v-oblastta-na-targoviyata.html", "text": "Европейският съюз и Мексико постигнаха ново споразумение относно търговията, част от по-мащабно обновено глобално споразумение между ЕС и Мексико. На практика цялата търговия със стоки между ЕС и Мексико ще бъде освободена от мита, включително в селскостопанския сектор. Това съобщиха от Представителството на Европейската комисия в България.\r\nОпростяването на митническите процедури ще бъде от допълнителна полза за европейската промишленост, включително фармацевтичния сектор и секторите на машиностроенето и транспортното оборудване. Със споразумението също така се установяват прогресивни правила за устойчиво развитие. Наред с другото, ЕС и Мексико се ангажираха да изпълняват ефективно задълженията си по Парижкото споразумение относно изменението на климата. Това ще бъде и първото търговско споразумение на ЕС, което предвижда борба с корупцията в частния и публичния сектор.\r\nПредседателят на Европейската комисия Жан-Клод Юнкер заяви: „Търговията може и следва да бъде процес от полза и за двете страни и днешното споразумение е пример точно за това. Мексико и ЕС работиха заедно и постигнаха взаимно изгоден резултат. Постигнахме това като партньори, които желаят да обсъждат, да защитават интересите си, като в същото време са склонни на компромис, за да отговорят на взаимните си очаквания. С това споразумение Мексико се присъединява към Канада, Япония и Сингапур в нарастващия списък на партньорите, които са готови да работят с ЕС в защита на открита, справедлива и основана на правила търговия.“.\r\nКомисарят по въпросите на търговията Сесилия Малмстрьом добави: „За по-малко от две години ЕС и Мексико постигнаха споразумение, съответстващо на икономическите и политическите предизвикателства на 21-ви век. Сега отваряме нова глава в нашето дълго и плодотворно сътрудничество, с помощта на която ще постигнем засилване на търговията и създаване на работни места. Чрез днешното споразумение изпраща и категорично послание към други партньори, че обновяване на съществуващите търговски споразумения е възможно, когато и двамата партньори споделят ясно убеждение в предимствата на откритостта и на свободната и справедлива търговия“.\r\nКомисарят по въпросите на земеделието Фил Хоган заяви: „Споразумението за пореден път доказва значението на водещата роля на ЕС в световен мащаб в подкрепа на отворена и основана на правила търговия. Нашият ангажимент е да предоставим ползи на гражданите на Съюза чрез по-тясно сътрудничество с нашите партньори в чужбина. Това споразумение е много положително за сектора на хранително-вкусовата промишленост, тъй като създава нови възможности за износ за нашите висококачествени хранителни продукти и напитки, което на свой ред ще осигури подкрепа за по-голям растеж и заетост, особено в селските райони“.\r\nПостигнатото днес споразумение, когато бъде финализирано и одобрено, ще бъде от полза както за предприятията, така и за потребителите в цяла Европа, и ще допринесе за осъществяването на основаната на ценности програма на ЕС в областта на търговската политика. Тази принципна договореност, постигната днес, извежда търговските отношения на ЕС с Мексико до ново съвременно равнище, като премахва по-голямата част от оставащите пречки пред търговията. След влизането в сила на предишното търговско споразумение между ЕС и Мексико през 2000 г.,\r\nтърговията между ЕС и Мексико нараства с около 8 % годишно, което води до цялостно нарастване със 148 % на търговията със стоки в рамките на периода. Въпреки тези положителни резултати все още може много да се направи за подобряване на търговските отношения и към това са насочени усилията в новото споразумение, а именно чрез освобождаване от мита на практически цялата търговия със стоки.", "date": "2018.04.24", "title": "ЕС и Мексико постигнаха нова договореност в областта на търговията"}
{"url": "http://www.focus-news.net/news/2018/04/24/2514545/emil-radev-evrodeputat-enpgerb-nito-edna-darzhava-chlenka-na-es-ne-mozhe-da-se-spravi-sama-s-kiberteroristichnite-ataki-zatova-e-vazhno-satrudnichestvoto-na-darzhavno-nivo.html", "text": "Нито една държава членка на ЕС не може да се справи сама с кибертерористичните атаки, затова е важно сътрудничеството на държавно ниво. Това каза евродепутатът от ЕНП/ГЕРБ Емил Радев по време на конференция на тема „Кибертероризъм – подготвен ли е Европейският съюз“, предаде репортер на Агенция „Фокус“.\r\n„Темата за кибертероризма не е нова, но с развитието на технологиите зависимостта на човечеството от тях тя става все пo-актуална. Въпреки че няма точно определение какво е кибертероризъм, в най-общи линии това са добре обмислени широко мащабни атаки на информация с цел създаване терор сред населението. Кибертерористичните атаки са обосновани от идеология – те ни заплашват там, където физическият и виртуалният свят се припокриват“, каза още евродепутатът и посочи, че колкото по-технологично развита е една страна, толкова по-уязвима е тя на кибератаки. \r\n„Европейският съюз трябва да е готов за такова развитие на терористичната заплаха и ми се иска да започнем да бъдем една стъпка напред. Иска ми се важните системи в държавите членки да са подготвени да устоят на широко мащабни кибератаки и бързо да намаляваме нанесените щети и да установяваме извършителите. Днес нито една държава членка не може да се справи сама с кибертерористичната атака, затова е важно сътрудничеството на държавно ниво, както и сътрудничеството между властите и специалистите по информационни технологии“, каза още Радев.\r\nЦветилена СИМЕОНОВА", "date": "2018.04.24", "title": "Емил Радев, евродепутат ЕНП/ГЕРБ: Нито една държава членка на ЕС не може да се справи сама с кибертерористичните атаки, затова е важно сътрудничеството на държавно ниво"}
{"url": "http://www.focus-news.net/news/2018/04/24/2514548/kandidatite-za-zam-predsedatel-i-chlenove-na-antikoruptsionniya-organ-zayaviha-gotovnost-da-minat-prez-detektor-na-lazhata.html", "text": "Всички кандидати за зам.-председател и членове на Антикорупционния орган биха минали проверка с полиграф, предаде репортер на Агенция „Фокус“. Това стана ясно от отговорите им на въпрос на депутата Слави Нецов от ПГ на „Воля“ биха ли минали проверка с полиграф, през каквато е минал председателят на комисията Пламен Георгиев. Кандидатът за зам.-председател Антон Славчев заяви: „Бих минал на полиграф, спя спокойно и не се притеснявам“. Антоанета Георгиева- Цонкова посочи: „Част съм от екип, щом председателят на комисията Пламен Георгиев е заявил такава готовност и аз бих го направила“. Любен Йоцов коментира: „Минавал съм неколкократно на полиграф, не е страшно. Ако се наложи ще мина пак“. Силвия Къдрева изтъкна: „Не съм минавала на полиграф, ако това е друга форма на проверка на почтеността ми - да, ще мина“.\r\nБиляна ИВАНОВА", "date": "2018.04.24", "title": "Кандидатите за зам.-председател и членове на Антикорупционния орган заявиха готовност да минат през детектор на лъжата"}
{"url": "http://www.focus-news.net/news/2018/04/24/2514553/burgas-po-iskane-na-kmeta-dimitar-nikolov-shte-bade-razpolozhena-mobilna-laboratoriya-za-izmervane-na-kachestvoto-na-vazduha-v-k-s-slaveykov.html", "text": "По искане на кмета Димитър Николов ще бъде разположена една от мобилни лаборатории за измерване на въздуха на Изпълнителната агенция по околна среда в к-с „Славейков“ в Бургас. Това съобщи Димитър Николов пред журналисти, предаде репортер на Радио „Фокус“-Бургас. „В събота се чух с временно изпълняващия длъжността  директор на Изпълнителната агенция по околна среда и го помолих да ни помогне като релокира няколко от мобилните лаборатории  на Агенцията в ж.к. „Славейков”, които са 5 или 6. Аз  се ангажирах като кмет да им съдействам за осигуряване на подходящи точки, за да има подходящ периметър на безопасност и достъп по електричество. Директорът каза, че веднага ще реагира. уговорихме се на следващия ден да изпратя писменото искане. Колегите от РИОСВ трябва да  вземат решение къде да бъде разположена, защото в случая те са компетентните, за да може от повече източници да получаваме адекватна информация, а не само от стационарните станции”, каза кметът Николов.\r\nКметът каза още, че е получил положителен отговор от Кроношпан за закупуването на такава станция. “ Подадохме информацията към РИОСВ и те ще решат какъв тип оборудване трябва да притежава новата станция“, добави още Николов.\r\nМария РУСЕВА", "date": "2018.04.24", "title": "Бургас: По искане на кмета Димитър Николов ще бъде разположена мобилна лаборатория за измерване на качеството на въздуха в к-с „Славейков“"}
{"url": "http://www.focus-news.net/news/2018/04/24/2514552/kyustendil-ekip-na-speshen-tsentar-e-sazdal-organizatsiya-za-ovladyavane-na-situatsiya-s-uhapana-ot-zmiya-zhena-v-rayona-na-polska-skakavitsa.html", "text": "Екип на „Спешен център” е създал организация за овладяване на ситуация с ухапана от змия жена в района на Полска Скакавица. Това съобщи за Радио „Фокус” – Кюстендил д-р Стефан Чепенков, лекар към „Спешен център” – Кюстендил. По думите му в центъра е получен сигнал за ухапана жена, но в района на Полска Скакавица няма обхват на мобилните телефони, което е наложило допълнителна организация за придвижването на медицинския екип. Жената е била на излет с близки в района на Скакавишкия водопад, когато е  била ухапана по дясната ръка от влечуго. Веднага след случилото се тя подава сигнал на тел 112. „Ние се свързахме със служителите на железопътната гара, оказа се, че жената се е качила на влака за София, което наложи той да бъде спрян на каменната кариера, за да може да окажем помощ на пациентката, качила се във влака”, каза д-р Чепенков. По думите му жената е намерена във влака в сериозно състояние, придружена е до линейката, където са извършени спешни медицински дейности, след което е транспортирана в болницата в Кюстендил. Състоянието й е стабилизирано и тя е изписана от лечебното заведение. „Препоръчвам на всички, които предприемат излети, берат плодове, цветя сред природата, да носят по една тояга, с която да потупват мястото преди това”, каза д-р Чепенков.\r\nВенцеслав ИЛЧЕВ", "date": "2018.04.24", "title": "Кюстендил: Екип на „Спешен център” е създал организация за овладяване на ситуация с ухапана от змия жена в района на Полска Скакавица"}
{"url": "http://www.focus-news.net/news/2018/04/24/2514551/georgi-svilenski-bsp-za-balgariya-vazmutitelno-mladi-hora-byaha-organizirani-da-rakoplyaskat-na-premiera-a-ne-da-pokazhat-svoite-problemi.html", "text": "Възмутително е, че  на Европейската младежка конференция  млади хора бяха организирани да ръкопляскат на премиера и лекторите, а не да покажат своите проблеми. Това заяви зам.- председателят на ПГ на „БСП за България” Георги Свиленски на пресконференция в централата на партията, съобщиха от пресцентъра на НС на БСП. Той обясни, че когато в парламента се внасят закони, насърчаващи политиките за решаването на проблемите на младите хора, те се отхвърлят от мнозинството и отношението им е същото като към младите хора на събитието. „Тези хора не успяха да покажат проблемите си и не бяха чути от представителите на властта”, коментира Свиленски. \r\nНиколай Бериевски: Колко струваха аплодисментите за Борисов на Европейската младежка конференция? \r\n„Единственият изход от тази ситуация е не да се пишат позиции в подкрепа на това мероприятие, а управляващите да имат достойнството да се извинят”, категоричен бе международният секретар на МО в БСП Николай Бериевски. Той цитира мнението на президента на Европейския младежки форум Луис Алварадо за Европейска младежка конференция, която се проведе в София: „Тази конференция разруши работата на поколенията преди нас, унищожи труда на няколко генерации младежи и показа пълно пренебрежение към младите хора изобщо. Тази конференция беше учебникарски пример за това, какво не е включване на младите хора в Европа”. Николай Бериевски  припомни, че  един от приоритетите на българското председателство е бъдещето на Европа и младите хора. „По какъв начин  бе спазен този приоритет, при положение, че на тази конференция дори не се даде думата на младите хора? На практика това, което се случи на Европейската младежка конференция,  е че млади хора бяха използвани за статисти в спектакъла на правителството и това беше евтин ПР. Но колко струваха аплодисментите за г-н Борисов?”, попита Бериевски \r\nМина Кутева: Взехме думата, но не бяхме чути \r\n„Европейската младежка конференция се прави под егидата на т.нар структурен диалог. Ние, младите хора, можем да си вземем думата, имаме какво да кажем и можем да дадем смислени идеи- как да се развива младежката политика в България и Европа”. Това каза Мина Кутева, секретар на МО в БСП. Тя заяви, че идеята на диалога е, че трябва някой да  слуша от другата страна. Ако няма никой, този диалог се обезмисля. „Взехме думата, но не бяхме чути от управляващите”, каза Мина Кутева.", "date": "2018.04.24", "title": "Георги Свиленски, „БСП за България”: Възмутително - млади хора бяха организирани да ръкопляскат на премиера, а не да покажат своите проблеми"}
{"url": "http://www.focus-news.net/news/2018/04/24/2514541/dzhumhuriet-pase-prizova-turtsiya-da-otlozhi-izborite-na-24-yuni.html", "text": "Парламентарната асамблея на Съвета на Европа (ПАСЕ) призова Анкара да отложи насрочените за 24 юни общи и президентски избори, пише вестник „Джумхуриет”. Като основен мотив се посочва, че „при сегашните условия в Турция, провеждането на гласуване не отговаря на критериите на Европа”. Решението е взето тази сутрин в Страсбург от името на Комисията за наблюдение и контрол на ПАСЕ. Допълнителните мотиви са:\r\n- промяната на избирателния закон само един месец преди решението за провеждане на избори;\r\n- продължаването на извънредното положение в страната;\r\n- сериозните съмнения относно сигурността на избирателите и на самото преброяване на гласовете;\r\n- силно дискусионното решение за зачитане за валидни на избирателните пликове без печат от СИК.\r\nВъз основа на тези мотиви се прави заключението, че „просто няма как изборите в Турция на 24 юни да се проведат в една демократична обстановка”, посочва още „Джумхуриет”.\r\nПревод и редакция:", "date": "2018.04.24", "title": "„Джумхуриет”: ПАСЕ призова Турция да отложи изборите на 24 юни"}
{"url": "http://www.focus-news.net/news/2018/04/24/2514542/gl-prokuror-sotir-tsatsarov-praktikuvashtite-sadii-i-prokurori-po-trudno-osaznavame-che-problemite-s-kiberterorizma-ne-sa-samo-teoriya-no-i-praktika-v-es.html", "text": "Практикуващите съдии и прокурори по-трудно осъзнаваме, че проблемите с кибертероризма не са само теория, но и практика в ЕС. Това каза главният прокурор Сотир Цацаров по време на конференция на тема „Кибертероризъм – подготвен ли е Европейският съюз“, предаде репортер на Агенция „Фокус“.\r\n„Искрено вярвам, че работата ни днес в тази зала е от особено значение, защото проблемите, които ще обсъдим, не са само теория – те са от особен означение за всички практикуващи магистрати. Някакси по-трудно и по-бавно практикуващите съдии и прокурори осъзнаваме, че тероризмът не е само бомби и гибел на невинни хора. По-трудно осъзнаваме, че тероризмът е в компютрите ни, в социалните ни мрежи, в информационните системи на държавните администрации в страните от целия Европейски съюз. Всъщност тероризмът на моменти е и в личните ни компютри“, каза още Цацаров.\r\nГлавният прокурор припомни, че на 17 април Европейската комисия обяви своя законодателна инициатива, която по думите му е от изключително важно значение –обявяването на проектите, касаещи Европейска заповед за събиране на електронни доказателства и Европейската заповед за запазване на доказателства. „Това са изключително силни инструменти, които ще дадат мощно и в същото време ефективно оръжие за противодействие на кибертероризма. За нас е много важно, че на практика отиваме далеч над възможностите, които Европейската заповед за разследване ни предоставя“, коментира Цацаров.\r\nЦветилена СИМЕОНОВА", "date": "2018.04.24", "title": "Гл. прокурор Сотир Цацаров: Практикуващите съдии и прокурори по-трудно осъзнаваме, че проблемите с кибертероризма не са само теория, но и практика в ЕС"}
{"url": "http://www.focus-news.net/news/2018/04/24/2514557/inzh-nikolay-stankov-povishavane-na-kulturata-na-obshtestvoto-e-nay-vazhno-za-patnata-bezopasnost.html", "text": "Темата за пътната безопасност е сред приоритетите  на Министерството на регионалното развитие и благоустройството, по които работим в синхрон и сътрудничество с останалите ведомства и браншовите организации. Това заяви инж. Николай Станков – съветник на министъра на регионалното развитие и благоустройството, при участието си в дискусия на тема „Решения за подобряване на пътната безопасност“. Това съобщиха от пресцентъра на Министерството. Като добър пример инж. Станков посочи, че в Агенция „Пътна инфраструктура“ е  създадена изцяло нова дирекция по безопасност на пътищата. Тя ще отговаря за планиране на пътната безопасност, мониторинг и осъществяване на мероприятия в тази сфера.  Той коментира още, че освен нормативните промени, целящи подобряване на пътната безопасност, които в момента се извършват от изпълнителната  и законодателна власт, обществото като цяло също трябва да подобри културата си в тази област. „Ключово е  повишаването на културата на обществото по темата за пътната безопасност, а това включва обучение на децата от най-ранна възраст.  Наред с нормативните и административни мерки, които се предприемат, обществото като участник в движението трябва  да осъзнае, че до голяма степен пътната безопасност зависи от всички участници“, коментира Николай Станков. \r\nПо време на дискусията бе коментирана идеята за създаване на агенция, която да поеме отговорността за пътната безопасност, промяна на нормативната уредба и действащото законодателство в областта на пътната сигнализация, скоростта на движение, обезопасяване на пешеходните пътеки, паркирането и организация на движението.  Участниците в срещата коментираха и най-честите причини за възникването на пътнотранспортните произшествия и щетите, които причиняват те на икономиката, пътната инфраструктура и здравеопазването.  \r\nДискусията на тема „Решения за подобряване на пътната безопасност“ се  организира от Института за пътна безопасност с подкрепата на областния управител на Пловдив Здравко Димитров. Участие в нея взеха още заместник-министърът на образованието Таня Михайлова, Руслан Вуцов – Председател на УС на Института по пътна безопасност, представители на ОД МВР - Пловдив, Община Пловдив и др.", "date": "2018.04.24", "title": "Инж. Николай Станков: Повишаване на културата на обществото е най-важно за пътната безопасност"}
{"url": "http://www.focus-news.net/news/2018/04/24/2514555/fokus-makedoniya-nova-sreshta-mezhdu-vanshnite-ministri-na-gartsiya-i-vav-viena-v-sryada.html", "text": "На 25 април министърът на външните работи на Македония ще бъде във Виена , където ще се срещне с гръцкия си колега Никос Коцияс, съобщиха от външното министерство в Скопие, предава скопското електронно издание „Фокус“.\r\nНовият кръг от преговорите ще се проведе в присъствието на посредника на ООН Матю Нимиц.\r\nПревод и редакция:", "date": "2018.04.24", "title": "„Фокус“ (Македония): Нова среща между външните министри на Гърция и във Виена в сряда"}
{"url": "http://www.focus-news.net/news/2018/04/24/2514559/shumen-ustanoven-e-44-godishniyat-kenan-nazifov-ot-kaolinovo-koyto-beshe-obyaven-za-izdirvane.html", "text": "Установено е местонахождението на 44-годишния Кенан Назифов от гр. Каолиново, който беше обявен за издирване в края на месец март. Това съобщиха от ОДМВР-Шумен. Инициативата за издирването бе на кметския наместник на кв.“Кус“ в гр. Каолиново. Мъжът бил забелязан за последно на 7 март около 10:30 часа в централната част на града. Оттогава никой не го бил виждал. Днес преди обяд Кенан Назифов отишъл в полицейското управление в Каолиново и се представил. Разбрал скоро, че го издирват. Пред униформените обяснил, че започнал работа като говедар в провадийското село Снежина. Издирването му е преустановено.", "date": "2018.04.24", "title": "Шумен: Установен е 44-годишният Кенан Назифов от Каолиново, който беше обявен за издирване"}
{"url": "http://www.focus-news.net/news/2018/04/24/2514527/mz-predostavi-na-organizatsiite-na-horata-s-uvrezhdaniya-sravnitelen-analiz-mezhdu-deystvashtata-naredba-za-meditsinska-ekspertiza-i-predlozheniya-ot-ministerstvoto-proekt-za-promeni.html", "text": "Министерството на здравеопазването изготви сравнителен анализ, касаещ действащата Наредба за медицинската експертиза и предложения от Министерството на здравеопазването проект за промени в Наредба за медицинската експертиза и на 20 април го предостави на Националния съвет за интеграция на хората с увреждания. Това съобщиха от пресцентъра на министерството. Това беше един от ангажиментите, които здравният министър Кирил Ананиев пое на среща с организациите на хората с увреждания, която се проведе на 13 април. За изготвянето на анализа настояваха представителите на организациите на хората с увреждания. \r\nВ изпълнение на подписаното по време на срещата споразумение с национално представителните организации, на 18 април на официалната страница на МЗ беше публикуван Правилникът за устройството и организацията на работата на органите на медицинската експертиза и на регионалните картотеки на медицинските експертизи за обществено обсъждане. \r\nНа 23 април, също в изпълнение на споразумението, на сайта на МЗ е публикуван и Проектът на Наредбата за медицинската експертиза, като публичното обсъждане ще протече отново в рамките на 30 дни. Предстои провеждането на следваща експертна среща, на която да бъдат обсъдени предложенията на национално представителните организации във връзка с публикуваните проекти. \r\nВ рамките на обществените обсъждания всеки гражданин може да изпрати своите становища.", "date": "2018.04.24", "title": "МЗ предостави на организациите на хората с увреждания сравнителен анализ между действащата Наредба за медицинска експертиза и предложения от министерството проект за промени"}
{"url": "http://www.focus-news.net/news/2018/04/24/2514561/ministar-nikolay-nankov-shte-se-sreshtne-s-deputatite-ot-burgas.html", "text": "Министърът на регионалното развитие и благоустройството Николай Нанков ще се срещне утре, 25 април, с депутатите от 2-ри многомандатен избирателен район Бургас. Той ще им представи вариантите за ново статистическо райониране, по които в момента МРРБ провежда широки обществени обсъждания в цялата страна, съобщиха от пресцентъра на министерството. Министър Нанков ще се запознае лично с мнението на народните представители от Бургаския регион относно предложението за обособяване на Черноморски район, който е един от трите варианта за ново райониране.\r\nСрещата е по покана на депутата от ГЕРБ Ивелина Василева. На нея ще присъства и кметът на Бургас Димитър Николов. Разговорите ще се проведат от 11,30 ч в Народното събрание.\r\nПо-късно същия ден, от 12:15 часа заместник-министърът на регионалното развитие и благоустройството Деница Николова ще открие кръгла маса, на която ще бъдат дискутирани предложенията за новото статистическо райониране. Събитието ще се проведе в зала „Мусала“ на хотел „Хилтън“, гр. София.\r\nИнициираната промяна в териториалния обхват на районите от ниво 2, определен в чл.4, ал.3 от Закона за регионално развитие, е свързана с  изискванията на Регламент (ЕО) 1059/2003 за установяване на обща класификация на териториалните единици за статистически цели (NUTS) и тенденциите в демографското развитие на българските региони.\r\nСформираната за целта през 2017 година междуведомствена работна група, включваща заинтересовани страни с широка представителност, предложи за публично обсъждане три варианта на ново статистическо райониране – с 6, 5 и 4 района, като   дискусиите и предложенията на работната група са базирани на аналитично проучване на Националния статистически институт. Целта на обществените обсъждания е да се достигне до окончателен вариант, който да бъде поставен в основата на бъдещото регионално планиране, статистическо отчитане и регионално развитие.", "date": "2018.04.24", "title": "Министър Николай Нанков ще се срещне с депутатите от Бургас"}
{"url": "http://www.focus-news.net/news/2018/04/24/2514558/evrokomisaryat-mariya-gabriel-kiberterorizmat-nyama-da-chakat-zakonodatelniya-protses-na-evropeyskiya-sayuz-zatova-tryabva-da-deystvame-barzo.html", "text": "Кибертероризмът няма да чакат законодателния процес на Европейския съюз, затова трябва да действаме бързо. Това каза българският еврокомисар по цифрова икономика и общество Мария Габриел по време на конференция на тема „Кибертероризъм – подготвен ли е Европейският съюз“, предаде репортер на Агенция „Фокус“.\r\n„За всички ни е ясно, че няма как да получим ползите от цифровизацията без да изградим сигурността в нашите мрежи. Затова от страна на Европейската комисия направихме предложения, които в момента се обсъждат от Съвета и от Европейския парламент, за създаване на сигурен и единен цифров европейски пазар“, каза още тя и посочи като пример Директивата за мрежите и информационните системи.\r\n„На всички трябва да ни е ясно, че кибертероризмът няма да чакат законодателния процес на Европейския съюз. Законодателството е част от решенията, но не бива да допускаме да бъде дървото, което да ни пречи да виждаме гората. Поради това за мен е важно да продължим да работим по изграждането на мрежа от центрове за компетенции по киберсигурността. До края на април имаме отворен пилотен проект и държавите членки могат да кандидатстват, за да можем до една година да изясним какви са функциите на тези центрове. Важно е да инвестираме не само в технологии, но и в човешки ресурс“, каза още Мария Габриел и посочи, че той е финансират в рамките на програмата „Хоризонт 2020“ и е на стойност 50 млн .евро.\r\n„Освен това сме заделили и 450 млн. евро за ключови европейски проекти, за проучване на киберсигурността – това е нашият принос в изследователските проекти. За мен е важно в рамките на следващия бюджет на ЕС е да съумеем да покажем, че киберсигурността не е краткосрочен проект, затова ще разчитаме много на Европейския парламент.  Искаме ЕС да бъде лидер, който да осигурява сигурността на своите граждани и който в световен план излъчва силни послания и лидерство в областта на новите технологии като изкуствения интелект“, каза още тя и посочи, че затова в програмата, която ще бъде предложена за първи път за следващия бюджет, ще бъдат концентрирани усилия върху пет основни области -  уменията, киберсигурността, цифровизацията на индустрията, суперкомпютрите и изкуствения интелект.\r\n„За нас е важно посланията към индустрията, гражданите и останалата част на страна да бъдат подплатени с действия“, коментира еврокомисарят.\r\nЦветилена СИМЕОНОВА", "date": "2018.04.24", "title": "Еврокомисарят Мария Габриел: Кибертероризмът няма да чакат законодателния процес на Европейския съюз, затова трябва да действаме бързо"}
{"url": "http://www.focus-news.net/news/2018/04/24/2514560/sport-stana-yasen-parviyat-sapernik-na-novak-dzhokovich-v-barselona.html", "text": "Словашкият тенисист Мартин Клижан ще бъде първият съперник на Новак Джокович на турнира на червени кортове в Барселона. В първия кръг от основната схема на състезанието словакът се наложи с с 6:3, 6:7, 6:4 над Федерико Делбонис от Аржентина.  \r\nДжокович и Клижан са се срещали четири пъти на корта, като до този момент сръбският тенисит води с 4:0 победи. Заради различни травми, словашкият тенисист падна до 140-то място в световната ранглиста. През тази седмица Джокович е на 12-та позиция.", "date": "2018.04.24", "title": "Спорт: Стана ясен първият съперник на Новак Джокович в Барселона"}
{"url": "http://www.focus-news.net/news/2018/04/24/2514563/news-maker-moldova-prez-moldova-mozhe-da-mine-nay-dalgata-magistrala-v-evropa.html", "text": "Най-дългата магистрала в Европа и втора по-дължина в света може да мине през Молдова, съобщи румънският портал auto-bild.ro, предава молдовският информационен портал News maker.\r\nСтава въпрос за проект за строителство на магистрала „Черноморски пояс“ по цялото крайбрежие на Черно море с дължина седем хиляди километра, която ще преминава, включително и през територията на Молдова, свързвайки Кишинев с Одеса и Букурещ.\r\nРаботата, според информацията на румънския портал, трябва да започне не по-късно от 22019 година във всички крайбрежни страни (Турция, Грузия, Армения, Азербайджан, Русия, Украйна, Молдова, Румъния, България, Сърбия, Албания,  Гърция). Част от магистралата в Северното Причерноморие вече е построена.\r\nПредполага се, че всички страни ще платят своята част от пътя от собствените си ресурси и с европейски средства.\r\nНа територията на Румъния пътят ще започва в Гюргево, ще премине през Букурещ и Плоещ и оттам ще отива към молдовската столица Кишинев.\r\nПлановете за построяване на кръгова магистрала около Черно море съществуват отдавна. Още през юни 2016 година руското Министерство на транспорта пристъпи към реализация на своята част от пътя.\r\n„Черноморския кръг“ може да стане втората по дължина магистрала в света след австралийското шосе Eyre Highway с дължина 14 500 километра, съединяващо южната и западната част на континента.\r\nПревод и редакция:", "date": "2018.04.24", "title": "News Maker (Молдова): През Молдова може да мине най-дългата магистрала в Европа"}
{"url": "http://www.focus-news.net/news/2018/04/24/2514564/pernik-na-25-april-v-dvoretsa-na-kulturata-shte-se-provede-preskonferentsiya-otnosno-dva-predstoyashti-konkursa.html", "text": "На 25 април от 11,30 часа, в 22 стая на Двореца на културата в Перник, ще се проведе пресконференция относно XIII Международен конкурс за млади изпълнители на класически музикални инструменти и XI Международен конкурс за детска рисунка. Това съобщиха от Община Перник.", "date": "2018.04.24", "title": "Перник: На 25 април в Двореца на културата ще се проведе пресконференция относно два предстоящи конкурса"}
{"url": "http://www.focus-news.net/news/2018/04/24/2514556/georgi-svilenski-dokade-stiga-koruptsiyata-v-darzhavata.html", "text": "Днес бяха арестувани поредните служители на ДАИ в Благоевград. Кой носи отговорност за корумпираните служители от автомобилната администрация? Всеки месец някъде в страната има арести, а след няколко месеца, същите служители се връщат на работа. Питаме: Корупцията докъде стига? Това заяви зам.-председателят на ПГ на \"БСП за България\" Георги Свиленски на пресконференция в централата на левицата, съобщиха от пресцентъра на партията. Той посочи, че недоумява как се борят ГЕРБ срещу корупцията, когато се арестуват 10-15 човека, а след това се пускат? По думите му на тези хора пада и отговорността да извършват контрол върху МПС, върху контрола на пътя. Той припомни, че когато бе арестуван изпълнителният директор на пътната агенция, в гардероба му бяха намерени стотици хиляди левове. „Какво стана с този арест, къде отидоха тези пари, на кой ги даде, кой ги взе?”, попита Свиленски. Той изтъкна, че борбата с корупцията не е само да арестуваш и да ги проскаш по корем. „Борбата е да не назначаваш корумпирани служители. Когато администрацията е пропита с корупция, няма как да се води борба срещу нея”, категоричен бе той. \r\n„Призивът ми към премиера Борисов е - ако тези хора не могат да управляват държавата, а остават в обществото заблуждението, че могат, нека се оттеглят и освободят постовете си”, заяви Свиленски. Той бе категоричен, че има хора, които могат да дойдат, да управляват прозрачно и тази корупция да бъде преустановена. „По този повод на 1 май, в 10:30 ч., пред паметника на Незнайния войн организираме митинг-протест срещу бедността и корупцията в държавата”, каза зам.-председателят на ПГ. \r\n„Каквото е отношението на управляващите към младите хора, такова е и към другите слоеве от населението. Такова бе и към майките на деца с увреждания”, каза също Георги Свиленски. Той обясни, че майките на деца с увреждания са направили поредния национален протест и най-цинично, и безсърдечно не са били допуснати в сградата на парламента, а бяха поканени от ПГ на \"БСП за България\", от председател на Комисия към НС. „ГЕРБ и зам.-председателят на Народното събрание (НС), изпълняващ тогава длъжността председател на НС, Емил Христов  не ги допуснаха в сградата. ПГ на \"БСП за България\" ще внесе искане за оставка на зам.-председателя на българския парламент”, категоричен бе Георги Свиленски.", "date": "2018.04.24", "title": "Георги Свиленски: Докъде стига корупцията в държавата"}
{"url": "http://www.focus-news.net/news/2018/04/24/2514554/premierat-boyko-borisov-balkanite-mogat-da-dadat-primer-v-evropa-che-sme-sposobni-sami-da-reshavame-konfliktite-si.html", "text": "Балканите могат да дадат пример в Европа, че сме способни сами да решаваме конфликтите си. Това каза премиерът Бойко Борисов пред словенски журналисти след Срещата на върха на ПСЮИЕ в Словения, предаде репортер на Агенция „Фокус“.  „Това е един много добър формат, защото включва и Турция. Отчетохме срещата във Варна между ЕС и Турция. Аз лично благодарих на Доналд Туск, който сега е на обиколка в Балканите, както и преди това Жан-Клод Юнкер и Федерика Могерини също обиколиха Западните Балкани, и най-вече на политическия елит, който осъзна, че само ние сами можем да си помогнем. Само ние като Балкани можем да дадем пример в Европа, че сме способни сами да решаваме конфликтите си“, заяви премиерът. „Декларацията, която се прие, че Косово ще бъде следващия домакин е един ясен знак към Европейския съюз, че в момента Балканите имат политически елит, който мисли за мир, просперитет за своите народи, за своята младеж, а не както преди 20 години - къде и колко хора да заколим“, допълни още той- „Отчетох ролята на Ангела Меркел за Берлинския процес и за това, което се случва в момента - затова колко много помага в момента за Балканите. Имаме пълен картбланш за коридорите 4, 8 и 10, съответно магистрали, жп линии и дигитална инфраструктура  да бъдат направени, а това пряко касае Любляна, защото пътят Истанбул – София – Белград - Загреб - Любляна или съответно София -Скопие – Тирана е изключително важен за целия регион, включително и за вас“, посочи още българският премиер. „След 2 часа в Букурещ България, Сърбия, Гърция и Румъния продължаваме срещата относно Дунавската стратегия и инфраструктурата, която касае целите Балкани. Очакваме ви на 16 и 17 май на срещата в София“, допълни още той.", "date": "2018.04.24", "title": "Премиерът Бойко Борисов: Балканите могат да дадат пример в Европа, че сме способни сами да решаваме конфликтите си"}
{"url": "http://www.focus-news.net/news/2018/04/24/2514565/obshtina-veliko-tarnovo-lyubiteli-na-folklora-predstaviha-veliko-tarnovo-v-bryuksel.html", "text": "Любителската танцова формация от Велико Търново „Търновска царица“ представи Старата столица и магията на българския фолклор в Брюксел. Това съобщиха от пресцентъра на Община Велико Търново. Талантливите изпълнители на народни танци се включиха в Голямото българско хоро – инициатива, провела се през уикенда в белгийската столица. За втора поредна година организатор на културното събитие е българският евродепутат от ЕНП Ева Майдел.\r\nВ рамките на програмата „Търновска царица“ изпълни северняшки и шопски танци, впечатлили стотиците души публика. Особено атрактивни бяха и оригиналните народни носии, с които търновци бяха пременени. Танцьорите проведоха и занимания с деца в неравностойно положение и ги учиха на танцови стъпки, характерни за родния фолклор.\r\nКметът на Велико Търново Даниел Панов поздрави любителите на фолклора от формацията. Той им благодари, че популяризират българските традиции и обичаи и са добри посланици на Старата столица по света.", "date": "2018.04.24", "title": "Община Велико Търново: Любители на фолклора представиха Велико Търново в Брюксел"}
{"url": "http://www.focus-news.net/news/2018/04/24/2514568/mrrb-s-malko-nad-10-mln-leva-shte-bade-vazstanovena-predstavitelnata-chast-na-zapaden-park-v-sofiya-po-oprr-2014-2020.html", "text": "Управляващият орган на Оперативна програма „Региони в растеж“ 2014 – 2020 одобри проекта на Столична община „Възстановяване на Западен парк - представителна част, гр. София”. Това съобщиха от пресцентъра на Министерството на регионалното развитие и благоустройството (МРРБ).\r\nПроектното предложение е част от Инвестиционната програма на Столична община по Приоритетна ос 1 „Устойчиво и интегрирано градско развитие“ на Оперативна програма „Региони в растеж“  2014-2020. Общият размер на проекта е 10 939 995,34 лв., от които 8 549 999,32 лв. е стойността на безвъзмездната финансова помощ, която се предоставя по ОПРР.\r\nОсновните дейности по проекта са насочени към възстановяване на парка, благоустрояването му и подобряване устройството на представителната му част с максимално запазване на автентичния му вид.  Ще бъдат обновени настилките, ще се изградят нови детски площадки, ще се подменят парковото обзавеждане, елементи от техническата инфраструктура и парковото осветление. Ще се изградят видеонаблюдение и поливни системи.\r\nПроектът е насочен към реализиране на интегрирани мерки за подобряване на градската среда като част от изпълнението на Интегриран план за градско възстановяване и развитие на София. \r\nЧрез реализацията на проекта ще се подобри и цялостният облик на града, екологичните условия и парковата среда в столицата. \r\nВ една от основните зелени зони на София – Западния парк, ще се подобрят възможностите за обучение, отдих, спорт и прекарване на свободното време на жителите и гостите на града.", "date": "2018.04.24", "title": "МРРБ: С малко над 10 млн. лева ще бъде възстановена представителната част на Западен парк в София по ОПРР 2014-2020"}
{"url": "http://www.focus-news.net/news/2018/04/24/2514567/ministerstvo-na-mladezhta-i-sporta-ek-schita-balgariya-za-svoy-dobar-partnyor-v-sektor-sport.html", "text": "Министерство на младежта и спорта организира „Съвместно обучение за създаване и развитие на Национална платформа за борба с манипулирането на спортни състезания”, защото в рамките на нашето председателство на Съвета на ЕС ние искаме да мобилизираме усилия за запазването на честния спорт и да привлечем още по-сериозно вниманието към темата, свързана с корупцията в спорта и уредените резултати. Това каза министърът на младежта и спорта Красен Кралев във Варна по време на срещата на заинтересованите държави-членки на ЕС, съобщиха от пресцентъра на министерството.\r\nСъбитието е в изпълнение на проект по програма „Еразъм +”. Лектори на форума са представители на международни институции, борещи се с корупцията в спорта, като Интерпол, Европол и ООН, както и организацията Спортрадар - световен лидер в анализирането и лансирането на спортни данни и дигитално съдържание. От българска страна участват представители на МВР, Министерство на правосъдието, Комисия по хазарта, БОК и БФС. Целта на събитието е да допринесе за по-лесното и по-бързо създаване на Национална платформа от всяка заинтересована страна-членка, включително Българска национална платформа, която да се бори срещу корупцията в спорта.\r\nTeмата е изключително всеобхватна, защото в процеса се включват множество различни участници и е много важно по-дълбокото влияние на институциите, които да дадат ясен знак за предприемане на съвместни действия. Целта на проекта е да допринесе за по-лесното и по-бързо създаване на Национална платформа от всяка заинтересована страна-членка, чрез която да се координира борбата срещу корупцията в спорта.\r\nПо данни на Международния център за спортна сигурност (ICSS) в спорта годишно се залагат около 2 трилиона долара, а около 140 милиарда долара се изпират чрез уговаряне на мачове и незаконни залагания.\r\n“Създаването на Национални платформи или Национални координационни центрове за борба с манипулирането на спортни състезания е един логичен ход за противодействие на мач-фиксинга и други негативни явления в спорта. Убеден съм, че ефективната обмяна на информация между всички страни, които имат отношение към спортния процес, може да стои в основата на бъдещата успешна борба срещу мач-фиксинга. Защото ролята на националната платформа е да улесни и ускори споделянето на информация за подозрителни сигнали за измами с цел печалби от залози и да подобри координацията между имащите отношение към това институции”, заяви спортният министър.\r\nСпоред Красен Кралев са необходими навременни мерки на всички нива в спорта - от превенцията в най-ранна възраст до строг контрол за спазване на правилата при активните състезатели. “Много важна е възпитателната роля на треньорите и наблюдателната роля на федерациите. За съжаление малко международни спортни федерации с изключение на футбола водят последователна и целенасочена борба срещу мач-фиксинга”, каза той. По думите му, Българският футболен съюз под напътствията на УЕФА противодействат успешно на мач-фиксинга и имат назначен собствен експерт по почтеността, който работи в тясно сътрудничество с всички органи и институции, имащи отношение към това явление.  “Важно е да има адекватни мерки, с които да се противопоставим на лъжата, за да не позволим спортът да бъде използван като средство за реализиране на печалби чрез измами”, добави министър Кралев.\r\nСпоред Красен Кралев най-голям е проблемът с трудното събиране на доказателства за мач-фиксинга, зад който стоят корупция, пране на пари и злоупотреби, за които няма национални граници. “През 2011 г. в Наказателния кодекс на Република България бяха включени текстове за престъпления срещу спорта, като дори вече има трима осъдени за това, че са опитвали да уредят мач на младежкия ни национален отбор, подкупвайки играчи. Въпреки това според юристи тези текстове се нуждаят от допълнителна прецизност, за да бъдат максимално ефективни. По тази причина смятам, че тази среща може да се използва от всички нас като представители на обединената европейска общност за обмяна на добри практики и идеи за начините, по които работи системата за борба с мач-фиксинга в отделните държави”, oбясни той и подчерта, че в България под координацията на Министерството на младежта и спорта вече е стартиран процесът за създаване на Национална платформа.\r\nИв льо Лостек, началник на отдел \"Спорт\" към ЕК, заяви, че България е първата държава-членка на ЕС, която прилага новите работни методи от Третия работен план за спорта (2017-2020 г.), а именно среща на заинтересованите страни по дадена актуална тема, инициирана от някоя от страните-членки. По думите му, страната ни е добър партньор на ЕК. Лостек ни поздрави за инициативата и обясни, че следващата държава, която ще организира такъв форум ще бъде Франция през втората половина на годината. Началникът на отдел \"Спорт\" изтъкна доброто взаимодействие на ЕК с ММС по линия на Председателството на Съвета на ЕС и поздрави екипа на ММС за отличната среда, която предоставя за активна и ефективна дейност по най-важните въпроси в сектора. Той бе категоричен, че темата за борба с манипулирането на спортни състезания е изключително актуална и поздрави екипа на ММС за избора й.", "date": "2018.04.24", "title": "Министерство на младежта и спорта: ЕК счита България за свой добър партньор в сектор “Спорт”"}
{"url": "http://www.focus-news.net/news/2018/04/24/2514571/varna-meditsinskiyat-universitet-v-grada-predstavi-moderen-ochen-lazer-za-lechenie-na-zabolyavaniya-na-retinata.html", "text": "В Медицински университет – Варна бе представен нов очен лазер от последно поколение за бързо, прецизно, минимално инвазивно лечение на заболявания на ретината с минимални странични ефекти. Това съобщиха от университета. Проф. д-р Христина Групчева, заместник ректор „Научна дейност“ и ръководител на катедрата по очни болести и зрителни науки  обясни, че новата апаратура е проект, спечелен от екипа на доц. Златарева, чрез който специалистите от МУ-Варна ще предоставят възможност на пациентите за по-добро очно здраве. Новият лазер ще се използва за терапия на много ретинални заболявания, най-широко разпространено от които е диабетната ретинопатия. „Това е социална придобивка за региона и България, както и изключителна научна придобивка за катедрата.  Такива лазери има само 3 в страната, като този е първият в Източна България, а другите два са в София.“, заяви проф. Групчева.\r\nПо време на представяне на революционната апаратура присъстваха офталмолози, докторанти и специализанти от катедрата, както и Стефан Брион, представител на фирмата производител на медицинската апаратура от Франция, който се занимава с обучението на офталмолози от цял свят.\r\n„Радвам се, че дългогодишна наша работа завърши с успех и ще можем да осигурим оптимална грижа за пациентите в региона. Лечението ще бъде много по-бързо, много по-безболезнено и много по-щадящо с новата апаратура. Този апарат ще ни даде възможност за оптимизация на лечението на ретинни заболявания“, каза доц. д-р Зорница Златарева.\r\nОфталмологичната помощ в България се развива в изключително конкурентна среда. В последните две години, благодарение на работата на катедрата по Очни и зрителни науки в Медицински университет - Варна се затвори така наречената 3 О перспектива – медицински оптик, оптометрист, офталмолог.  Катедрата по „Очни болести и зрителни науки“ е единственото по рода си звено в България, което обучава всички специалисти в тези свързани помежду си направления. Това осигурява уникално, конкурентно предимство да произвежда компетентни кадри за опазване на очното здраве, както и да задържа най-добре подготвените специалисти. \r\nВ момента Медицински университет – Варна работи по разкриване на Университетски очен медицински център. Предстои и друга инициатива на МУ-Варна, отново по проект. При нея безплатно лечение ще получат 90 двустранно слепи пациенти, изгубили зрението си заради катаракта. Изискване при подбора на пациентите е зрението на по-доброто око да е под 15% и потенциалът на окото за операция да е добър. Първите интервенции ще бъдат извършени в началото на месец май отново с топ технология – компютъризирано насочване на хирурга по време на операция с цел оптимални постоперативни резултати.", "date": "2018.04.24", "title": "Варна: Медицинският университет в града представи модерен очен лазер за лечение на заболявания на ретината"}
{"url": "http://www.focus-news.net/news/2018/04/24/2514570/veliko-tarnovo-gradat-uvelichi-naselenieto-si-s-1000-dushi-za-godina.html", "text": "Велико Търново е сред петте български града, чието население се увеличава.  Добрата тенденция бе потвърдена както от Националния статистически институт, така и от информационните регистри на Национална дирекция ГРАО. От НСИ отчитат, че за втора поредна година жителите на Старата столица по постоянен адрес се увеличават и към края на 2017 година те са 68 780 – с над 300 повече спрямо 2016 година. Това съобщиха от пресцентъра на Община Велико Търново.\r\nОще по-категорични за добрата тенденция са данните на ГРАО - по критерий „настоящ адрес“. Според цифрите, в края на декември миналата година населението на Велико Търново достига 72 015 души, като ръстът вече е от близо 1000 жители. \r\nСтатистиката не обхваща студентите, които са поне 10 000. С тях населението на Старата столица надхвърля 80 000 души. \r\nТенденцията е валидна и за общината, което потвърждава добрия статут на населените места край Велико Търново. Според ГРАО, към края на 2017 година живеещи по настоящ адрес в общината са 91 625 души.\r\nСтаропрестолният град става все по-предпочитано място за младите хора. Рекордна бе раждаемостта през последните две години. За цялата 2017 година бебетата във Велико Търново са 1096. Те са повече спрямо 2016 година, когато бе отчетен своеобразен „бейби бум“. Тогава новородените също бяха над 1000.\r\nОстаналите градове, които увеличават населението си, са София, Варна, Пловдив и Кърджали.", "date": "2018.04.24", "title": "Велико Търново: Градът увеличи населението си с 1000 души за година"}
{"url": "http://www.focus-news.net/news/2018/04/24/2514574/varna-maloleten-obvinen-v-ubiystvo-na-bezdomen-mazh-shte-bade-nastanen-v-internat.html", "text": "В проведено съдебно заседание при закрити врати Варненският окръжен съд потвърди изцяло решението на Районен съд-Варна от 21 март, с което малолетния Камен М. е бил настанен във възпитателно училище интернат. Това съобщиха от пресцентъра на съда.\r\nОкръжният съд припомня, че заедно с 14 годишният Денис Ж., 13 годишното момче  е обвинено в участие убийството по хулигански подбуди на 53-годишния бездомник Красимир К., по особено мъчителен за жертвата начин и с особена жестокост. Според обвинението задържаното малолетно момче е съучастник, но предвид възрастта си той не носи наказателна отговорност.\r\nЗа извършената проява от страна на малолетния е било образувано възпитателно дело №6/2018год. по описа на МК БППМН при район ,,Вл. Варненчик“, Община Варна.\r\nСпоред обвинението на 16 януари децата влезли в конфликт с бездомника пред пункт за вторични суровини, като ден по- късно му нанесли побой. На 20 януари тинейджърите се върнали при мъжа, който обитавал пространство до бл. 20 в кв. Вл. Варненчик, за да продължат с насилието. Според съдебно-медицинската експертиза в досъдебното производство, смъртта на мъжа е настъпила вследствие тежка черепно-мозъчна травма.\r\nВъв въззивната жалба, разгледана от Окръжния съд се твърди, че наложената на Камен възпитателна мярка е несъразмерно тежка с оглед личността му. Защитата му поиска от съда на малолетния да бъде дадена още една възможност и същия да не бъде изолиран от познатата му социална среда и да бъде постановена по- лека възпитателна мярка, с която да бъдат постигнати целите предвидени в Закона за борба срещу противообществените прояви на малолетните и непълнолетните (ЗБППМН) относно превъзпитаването на малолетния. Камен М.  не е бил воден на отчет в ДПС и спрямо него не са били налагани възпитателни мерки по ЗБППМН.\r\nПо време на заседанието стана ясно, че 13-годишното момче от 2 години не посещава училище. Участващите във въззивното производство представители на Дирекция „Социално подпомагане”- Варна посочиха, че при тях не е постъпвал сигнал, че малолетният е отпаднал от системата на образованието, поради което и те не са работили с него. Те изложиха становище, че решението на районния съд е правилно и че следва да бъде потвърдено, предвид извършеното от малолетния. Пред съда Камен М. посочи, че иска да продължи образованието си и след това да работи.\r\nСлед преценка на събраните по делото доказателства и въз основа императивно вмененото му задължение за цялостна проверка на постановеният акт по отношение законосъобразността, обосноваността и справедливостта му, тричленният състав на ВОС реши, че жалбата е неоснователна.\r\nВъззивната инстанция напълно сподели становището на Районен съд – Варна, че с оглед извършеното единствената адекватна мярка, която следва да бъде наложена на малолетния е „настаняване във ВУИ“, като действително, това е най-тежката предвидена в закона възпитателна мярка, но както първостеренния съд, така и второинстанционния намира, че само чрез нейното прилагане би могло да се постигне необходимия възпитателен ефект по отношение на малолетния, който да коригира поведението си до степен, че да претърпи положителна промяна и корекция и да бъде в съответствие с общоприетите правила и норми на поведение в обществото.\r\nРешението е окончателно и не подлежи на обжалване.", "date": "2018.04.24", "title": "Варна: Малолетен, обвинен в убийство на бездомен мъж, ще бъде настанен в интернат"}
{"url": "http://www.focus-news.net/news/2018/04/24/2514573/rumen-petkov-abv-mezhduinstitutsionalnite-problemi-osobeno-vav-vremeto-na-evropredsedatelstvoto-ni-davat-mnogo-losho-otrazhenie-varhu-avtoriteta-na-stranata.html", "text": "Междуинституционалните проблеми, особено във времето на европредседателството ни, дават много лошо отражение върху авторитета на страната, заяви в Шумен Румен Петков, член на ИБ на АБВ, предаде репортер на Радио „Фокус“-Шумен. „Посланиците с особен интерес и внимание следят действията на българските власти, които са свързани с председателството, но и с междуинституционалните отношения, които създават впечатления за сигурност или несигурност, за стабилност или нестабилност. Всички тези неща в една или друга степен създават впечатление за трудно предсказуема, непоследователна и намираща се в условия на институционален сблъсък страна, която председателства Европейския съюз. От това нищо не печелим, а губи авторитетът на България, губят българските граждани“, посочи Петков. \r\nПо думите му няма чужестранен инвеститор, който би се ангажирал с инвестиции в страна, раздирана от вътрешни междуинституционални проблеми. Сблъсъкът на представители на парламентарното мнозинство  с президентската институция той нарече еманацията на неспособността да се прави политика, отговорна пред обществото, а политика, насочена към предстоящи избори. „Видимо поведението на ГЕРБ и най- вече на председателят на парламентарната група е с адресат десния избирател. Анализите в ГЕРБ сочат, че те са загубили част от своите избиратели и трябва да се обърнат към хората с дясно мислене, към хората с антируско мислене, хората, които биха приели преекспонацията на откровени лъжи, че някой мисли за излизането на България от ЕС и НАТО и по този начин да се стигне до пределна мобилизация и разширяване на твърдото ядро. Това се прави когато има усещането за предстоящи парламентарни избори“, каза Петков. Той посочи, че сблъсъците вътре в парламентарното мнозинство, проблемите между ГЕРБ и част от представителите на тази Патриотичният фронт са видими за обществото, за политическите субекти, за държавните и общински администрации и няма как да не избуеят. \r\n„Намираме се в трудно предвидима политическа ситуация, с цялото напрягане около всичко, подчинено на европредседателството.  След приключването му, за съжаление няма ясно очертана алтернатива. Левицата е в криза в европейски мащаб и това не е откритие. Видно е, че вън от ГЕРБ в десницата у нас аргументът на юмрука е по- силен от аргумента на разума. Като че ли днес ГЕРБ са заинтересовани от предсрочни парламентарни избори с оглед на неподготеността на БСП  и това прави АБВ още по- актуална и важна за разумния избирател, за този, който иска да гласува за перспективата пред страната“, каза Петков. Според него  ГЕРБ са жизненозаинтересовани да съчетаят местните избори с парламентарните. „Те преживяха тежък провал на президентските избори и вероятно това е една от причините за тази напоритост на Цветан Цветанов. Една от причините за провала е  силната кандидатура и добрата кампания на Румен Радев, а другата, че това бяха избори, в които мотивацията на кметовете, на местния актив на ГЕРБ беше много встрани от очакванията на централното ръководство. Грозното в случая е това, че Цветанов плюе по институцията, унижава институцията. Това е толкова мерзко от гледна точка на необходимостта от това държавността в България да тържествува. Този им проблем ще избие и на парламентарни избори ако не бъдат прихванати кметовете. Друг е въпросът дали могат да издържат година  и половина в това състояние в парламента. Моята прогноза е по-скоро не“, коментира Петков. \r\nВ Шумен той ще бъде гост на областната Областната отчетно- изборна конференция, на която трябвада бъдат избрани и делегатите за насрочения на 19 май Трети редовен конкрес на ПП АБВ. Шуменската квота е от 20 делегати. Румен Петков посочи, че партията е в кондиция и в състояние на организационно оживление.\r\nИвелина ИВАНОВА", "date": "2018.04.24", "title": "Румен Петков, АБВ: Междуинституционалните проблеми, особено във времето на европредседателството ни, дават много лошо отражение върху авторитета на страната"}
{"url": "http://www.focus-news.net/news/2018/04/24/2514578/blagoevgrad-bivsh-sluzhitel-v-poshtenska-stantsiya-v-s-gorno-dryanovo-e-osaden-na-shest-godini-i-osem-mesetsa-zatvor-za-prisvoyavane-na-blizo-190-000-leva.html", "text": "По обвинителен акт на Окръжна прокуратура – Благоевград съдът е признал за виновен И.М. за извършени от него престъпления в качеството му на служител в пощенска станция в с. Горно Дряново. Наложеното му наказание е шест години и осем месеца „лишаване от свобода“ при „строг“ режим на изтърпяване. Това съобщиха от пресцентъра на Апелативна прокуратура-София.\r\nПодсъдимият М. работил като служител-гише и пощенски раздавач в пощенска станция в с. Горно Дряново към „Български пощи“ ЕАД (БП). \r\nНа основание сключен договор между „Български пощи“ АД и „Българска пощенска банка“ АД (впоследствие – „Юробанк и Еф Джи България“ АД) от 1997 г. И.М. извършвал и работа, свързана с пазене и управление на чуждо имущество, в това число като отговорник на автоматизирано работно място за обслужване на клиенти на банката – клон с. Горно Дряново, общ. Гърмен. Той сключвал договори с физически лица за спестовен влог и депозити, изпращал пари в брой, както и други такива. \r\nПрез 2011 г. била прекратена дейността на служителите на Български пощи в пощенските станции по осъществяването на банкова дейност от името на „Юробанк и Еф Джи България“ АД. В тази връзка било преустановено предоставянето на всякакви банкови услуги на настоящи и потенциални клиенти на банката, което се отнасяло и до автоматизираното работно място в пощенската станция - с. Горно Дряново. Били оформени и приключени касовите и безкасови дневници, а от подсъдимия били предадени печатите на банката, компютърната система и броячна машина. \r\nВъпреки настъпилите промени, И.М. не направил нищо да огласи това обстоятелство и продължил да приема суми, представляващи вноски по съществуващи депозити и за откриване на нови такива. При отбелязвания в спестовните книжки и издаването на документи, той се представял като служител на банката. Въпреки че печатът на „Юробанк и Еф Джи България“ АД му бил взет, той поставял на банковите документи печат с логото на пощенската станция, като хората не обръщали внимание на тази подробност. По този начин Манчев причинил на клиентите на банката имотна вреда в размер на 26 595,15 лв. \r\nПрез 2012 г. в банката започнали да постъпват оплаквания от нейни клиенти от с. Горно Дряново. В жалбите пострадалите заявявали липсващи парични суми от сметките им в „Юробанк и Еф Джи България“ АД. \r\nВ тази връзка била назначена проверка на документите по депозитната и влогова дейност на пощенска станция - с. Горно Дряново. Било установено, че вследствие на извършвани различни нарушения, подсъдимият И. М. присвоил общо 189 355.13 лв. от сметките на десетки клиенти на банката. Тази обща сума била отклонена от сметките им за периода от 30.07.2002 г. до 09.06.2011 г. Той извършвал различни неправомерни действия по срочни депозити и по влогови сметки на клиентите на банката, които обслужвал през този период. Разпореждал се със средствата по сметките на вложителите (включително и тяхното закриване) без тяхно знание и съгласие, извършвал и тегления на средства от депозитите на клиентите, като съставял неистински частни документи. \r\nОсвен наложеното наказание „лишаване от свобода“ И. М. е лишен и от право да заема материално отчетническа длъжност и да упражнява професия, свързана с пазенето и управлението на чуждо имущество за срок от осем години. \r\nПрисъдата на ОС – Благоевград може да бъде обжалвана пред Софийския апелативен съд.", "date": "2018.04.24", "title": "Благоевград: Бивш служител в пощенска станция в с. Горно Дряново е осъден на шест години и осем месеца затвор за присвояване на близо 190 000 лева"}
{"url": "http://www.focus-news.net/news/2018/04/24/2514577/kyustendil-sadat-v-dupnitsa-e-ostavil-v-aresta-obvinyaemiya-za-bludstvo-s-chetirigodishno-momiche-v-grad-rila.html", "text": "В Районна прокуратура – Дупница е образувано досъдебно производство срещу Б. Т. от гр. Рила по обвинение за извършено от него престъпление по чл. 149, ал. 1 от Наказателния кодекс – извършване на блудствени действия с цел възбуждане и удовлетворяване на полово желание без съвкупление по отношение на лице, ненавършило 14 годишна възраст. Това съобщиха от пресцентъра на Апелативна прокуратура-София.\r\nНа 19.04.2018 г., в ползваната от обвиняемия Т. стая на къща в гр. Рила, той извършил блудствени действия спрямо четиригодишно дете. \r\nПострадалото момиче било временно оставено при него за полагане на грижи от неговата майка. \r\nДнес, 24.04.2018 г., по искане на РП – Дупница, спрямо обвиняемия е била постановена мярка за неотклонение „задържане под стража“.", "date": "2018.04.24", "title": "Кюстендил: Съдът в Дупница е оставил в ареста обвиняемия за блудство с четиригодишно момиче в град Рила"}
{"url": "http://www.focus-news.net/news/2018/04/24/2514572/premierat-boyko-borisov-katsna-v-bukuresht-za-chetiristrannata-sreshta-mezhdu-balgariya-gartsiya-rumaniya-i-sarbiya.html", "text": "Премиерът Бойко Борисов кацна в Букурещ за четиристранната среща между България, Гърция, Румъния и Сърбия, предаде репортер на Агенция „Фокус“.  Съветът за сътрудничество на високо равнище между Сърбия, България, Гърция и Румъния ще се проведе в двореца „Виктория“, а домакин на срещата ще е румънският министър-председател Виорика Данчила. В нея ще вземат участие още гръцкият премиер Алексис Ципрас и сръбският президент Александър Вучич. След 18.00 часа се очаква да започне пресконференцията на четиримата лидери, която ще бъде последвана от обща снимка. Срещата в Букурещ бе предшествана от подобна в Белград на 9 декември 2017 г. Там  бе обсъдено развитието на икономическото сътрудничество, укрепването на регионалната стабилност и подкрепата на европейската интеграция на държавите от региона. Подобни бяха темите и на срещата, домакинствана от България на 3 октомври миналата година във Варна. Там стана ясно, че България, Гърция и Румъния ще работят заедно за присъединяването на Сърбия към ЕС и за политически, и икономически стабилитет на Балканите. Във Варна четирите страни стигнаха до извода, че имат нужда от енергийна независимост. \r\nДеница КИТАНОВА", "date": "2018.04.24", "title": "Премиерът Бойко Борисов кацна в Букурещ за четиристранната среща между България, Гърция, Румъния и Сърбия"}
{"url": "http://www.focus-news.net/news/2018/04/24/2514579/glavniyat-prokuror-sotir-tsatsarov-okolo-10-sluzhiteli-na-avtomobilna-administratsiya-blagoevgrad-sa-zadarzhani-za-podkup.html", "text": "Около 10 служители на „Автомобилна администрация“ – Благoевград са задържани за подкуп. Това каза пред журналисти в Брюксел главният прокурор Сотир Цацаров, предаде репортер на Агенция „Фокус“. „Операцията се провежда от Специализираната прокуратура и от ГДБОП. До този момент мисля, че са задържани около 10 служители на „Автомобилна администрация“ за подкуп. На място работят прокурори, прецизират се доказателствата и чак когато това стане, ще може да се говори повече“, каза още той и уточни, че се очаква утре да бъде даден брифинг с повече информация.\r\nЦветилена СИМЕОНОВА", "date": "2018.04.24", "title": "Главният прокурор Сотир Цацаров: Около 10 служители на „Автомобилна администрация“ – Благоевград са задържани за подкуп"}
{"url": "http://www.focus-news.net/news/2018/04/24/2514569/horst-zeehofer-vav-vseki-kabinet-na-regionalnata-i-mestna-vlast-v-bavariya-tryabva-da-bade-okacheno-razpyatie.html", "text": "„Ислямът не принадлежи на Германия“. Това изречение неведнъж е провокирало разгорещени дебати в германското общество и особено сред управляващите го политици. За последно то бе изречено от председателя на баварския Християнсоциален съюз (ХСС) Хорст Зеехофер. И за да няма съмнения, че християнството е „символ на културната идентичност“ на германците, в Бавария бе взето решение във всеки кабинет на властта да бъде окачено разпятие, пише водещото издание Der Spiegel.\r\nВъв всеки вход на административна сграда или на офис трябва да бъде поставен християнски кръст като „израз на историческия и културен характер на Бавария, и като ангажимент към основните ценности на правния и обществен ред в Бавария и Германия“, съобщиха властите в Мюнхен след проведено заседание. \r\n„Кръстът е основният символ на културната идентичност и на християнския характер“, подчертаха още управляващите в Мюнхен. Промените ще бъдат валидни за „всички органи на Свободната държава Бавария от 1 юни 2018 г.“, гласи разпоредбата. Съответните органи на регионалната и местна власт са посъветвани да „действат по съответния начин\".Тереза Герова", "date": "2018.04.24", "title": "Хорст Зеехофер: Във всеки кабинет на регионалната и местна власт в Бавария трябва да бъде окачено разпятие"}
{"url": "http://www.focus-news.net/news/2018/04/24/2514575/posledni-sreshti-na-liderite-na-balgariya-gartsiya-sarbiya-i-rumaniya-spravka-na-agentsiya-fokus.html", "text": "Агенция \"Фокус\" изготви справка на последните срещи, проведени между лидерите на България, Гърция, Сърбия и Румъния.9 декември 2017 г.  в  Белград\r\nНа 9 декември в Белград се проведе среща на Съвета за сътрудничество на високо равнище между Сърбия, България, Гърция и Румъния. На срещата бе обсъдено развитието на икономическото сътрудничество, укрепването на регионалната стабилност и подкрепата за интеграцията на държавите в региона.\r\nВ рамките на посещението България и Сърбия подписаха Меморандум за намаляване на международните тарифи за роуминг услугите. В изявление българският премиер Бойко Борисов заяви, че с четиристранната среща четиримата лидери отправят послание, че Брюксел има мъдри, прогнозируеми и сигурни Балкани, които не генерират проблеми. Той заяви, че страната ни приема Българското председателство на Съвета на ЕС като Балканско. По думите му историята е за историците и не трябва да се връщаме към сключени в миналото международни договори и спогодби.\r\nСръбският президент Александър Вучич каза, че с всичко, по които лидерите работят, ще допринесат за Сърбия, България, Гърция и Румъния. По думите му Русия е приятел на Сърбия, но страната върви по своя европейски път и няма да подкопават взаимоотношенията си с други държави.\r\nСпоред гръцкия премиер Алексис Ципрас България, Гърция, Румъния и Сърбия могат да изиграят изключително важна роля за придвижването и развитието на целия Балкански регион, и на цяла Европа. Румънският премиер Михай Тудосе заяви, че балканските лидери искат тези срещи да са регулярни и да носят важни послания и обяви, че следващата четиристранна среща ще се проведе през март в Букурещ. 3 октомври 2017 г. във Варна\r\nНа 3 октомври 2017 г. се проведе четиристранна среща във Варна между между балканските лидери Бойко Борисов, Алексис Ципрас, Александър Вучич и Михай Тудосе.  От срещата стана ясно, че България, Гърция и Румъния ще работят заедно за присъединяването на Сърбия към ЕС и за политически и икономически стабилитет на Балканите. Четирите страни стигнаха до извода, че имат нужда от енергийна независимост. Премиерът Бойко Борисов посочи, че мястото на Сърбия в ЕС е естествено. От своя страна сръбският президент Александър Вучич посочи, че мирът и стаби    ността на региона са много важни. По думите му значима е и газовата връзка с България.\r\nРумънският им колега Михай Тудосе обърна внимание на важността на газовите връзки между Сърбия и България и между България и Румъния. Той предупреди, че всички трябва да действат като един в отношенията с други страни, за да  се избегне зависимост от един достачвик на енергийни ресурси. Срещата във Варна  не завърши с подписване на договорености, но участниците в нея излъчиха послание, че на Балканите няма велики страни. Според тях всички са равни и отношенията ще се развиват така, че регионът да стане за пример. Гръцкият министър-председат    л Алексис Ципрас допълни, че ако мащабните проекти, се реализират, регионът ще придобие друх размах.13 юли 2017 г. в Солун.\r\nНа 13 юли 2017 г. в Солун се проведе среща между България, Гърция и Сърбия. На срещата присъстваха премиерът Бойко Борисов, гръцкият му колега Алексис Ципрас и сръбският президент Александър Вучич. Трите страни  постигнаха консенсус, че е необходима стабилизация на Македония. Според българския министър-председател Балканите имат шанс да заемат мястото на Великобритания в ЕС след Брекзит. Теми на срещата бяхa миграционният натиск, предизвикателствата пред страните от Западните Балкани, енергийната и транспортна свързаност на региона. България и Гърция обещаха на  Сърбия помощ за ЕС.  Тримата лидери обсъдиха и жп коридор между България и Гърция, който да  минава от Кавала – Солун – Александруполис – Бургас – Варна и Русе.", "date": "2018.04.24", "title": "Последни срещи на лидерите на България, Гърция, Сърбия и Румъния (Справка на Агенция „Фокус“)"}
{"url": "http://www.focus-news.net/news/2018/04/24/2514580/plyus-info-makedoniya-cherna-gora-ima-64-milioneri-koito-ne-plashtat-danak-bogatstvo.html", "text": "Черна гора има 64 милионери, които не плащат данък „богатство“, предава скопската електронна медия „Плюс Инфо“, като отбелязва, че редица инициативи на правителството да въведат допълнителен данък върху заможните са останали без отговор.\r\nПредставителите на неправителствения сектор реагират на факта, че гражданите плащат данъци върху горивата, електричеството или цигарите, а не се проявява никаква политическа воля за облагане на огромното богатство на някои черногорски граждани. \r\nНай-богатият човек в Черна гора има 63,3 милиона евро по банковата си сметка. Малката балканска страна има общо 64 граждани, които имат депозити в своите сметки в размер над един милион евро. Тези, които имат най-много, въпреки исканията на обществеността, не плащат допълнителен данък.\r\n„Няма причини за допълнително облагане на парите, генерирани от облагаем доход. Имотът не се облага с данък два пъти, но се конфискува, ако се придобие незаконно“, поясниха от Министерството на финансите в Подгорица в отговор на въпрос на „Радио телевизија Црна Гора“ дали държавата ще обложи милионерите.Тереза Герова", "date": "2018.04.24", "title": "„Плюс Инфо“ (Македония): Черна гора има 64 милионери, които не плащат данък „богатство“"}
{"url": "http://www.focus-news.net/news/2018/04/24/2514582/startira-proekt-razshiryavane-ekspertniya-kapatsitet-na-sluzhitelite-na-mvr-za-preventsiya-na-agresivni-proyavi-v-obshtestvoto-koruptsiya-i-radikalizatsiya.html", "text": "Стартира проект „Разширяване експертния капацитет на служителите на МВР за превенция на агресивни прояви в обществото, корупция и радикализация“, Това съобщиха от пресцентъра на МВР. Проектът се осъществява с финансовата подкрепа на Оперативна програма „Добро управление“, съфинансирана от Европейския съюз чрез Европейския социален фонд”. Бенефициент е Институтът по психология – МВР. \r\nПроектът „Разширяване експертния капацитет на служителите на МВР за превенция на агресивни прояви в обществото, корупция и радикализация“ има за цел да допринесе за повишаването на компетентността и уменията на служителите в МВР, осигуряването на професионално и експертно управление в държавната администрация чрез придобиване на специфични знания и квалификация. Обучението е насочено към защита сигурността на обществото и гарантиране правата и свободите на гражданите и по-добро познаване на процесите на радикализация – нейната същност и фактори, които я определят. \r\nЦелевата група на проекта са униформени служители на МВР, служители на Института по психология – МВР и дирекции „Инспекторат”, „Вътрешна сигурност” и „Човешки ресурси”. \r\nПроектът предвижда проучване на психологични концепции и методики върху агресията, създаване на изследователски инструментариум и провеждане на специализирано интерактивно обучение на униформени служители на МВР. В рамките на тази дейност ще бъдат изследвани 660 служители на МВР, с цел оценка на агресивността като социален феномен, от гледна точка на нейното възприемане и справяне в напрегнати и конфликтни ситуации. На база резултатите от изследването ще бъдат разработени обучителна програма и материали, които да послужат за провеждане на обучение на 6 058 служители от цялата страна. Предвидени са и обучения на служители от специализирани структури на МВР за работа с полиграф и правно-етични и организационни аспекти на приложението на полиграфския метод. В два специализирани модула ще бъдат обучени служители на Института и служители на дирекции „Инспекторат“, „Човешки ресурси“, „Вътрешна сигурност“. Акцент в проекта е специализирано експертно изследване за ранно разпознаване на признаци на радикализация, с оглед успешно прилагане на ранна превенция, в което ще участват 950 души, представители на уязвими социални общности от различни региони на страната. \r\nУчастие в началната конференция за презентация на проекта за ефективно управление на организации в сферата на сигурността „Разширяване експертния капацитет на служителите на МВР за превенция на агресивни прояви в обществото, корупция и радикализация” взеха заместник-министърът на вътрешните работи Стефан Балабанов, главният секретар главен  комисар МВР Младен  Маринов, ректорът на Академията на МВР доц. Неделчо Стойчев, директорът на Институтът  по психология-МВР Кристина Николаева, директори на дирекции и Симон Папазян от Оперативна програма „Добро управление“. \r\nЗаместник-министър Стефан Балабанов поздрави инициаторите на идеята и благодари за усилията на колегите от Института по психология. Той отбеляза участието на експерти от БАН, АSSESS  и изследователския център  „Тренд“ ООД в рамките на проекта и заяви, че разчита на тяхната експертиза. Според  главния секретар  на МВР главен комисар Младен Маринов от изключителна важност е възможността да се използва европейско финансиране за изследвания и даване на методология на служителите за справяне с агресивните прояви в обществото, корупцията и радикализацията. Той заяви пълно съдействие за отделяне на служители за предстоящите обучения, защото по думите му очакваният резултат ще е в помощ на професионалните ръководители и служителите да се справят с тези случаи в практиката. Главен  комисар Младен Маринов приветства идеята в проекта да бъдат включени както структури извън системата, така и бивши служители на МВР. По думите му този баланс ще даде добро отражение на работата на вътрешното министерство.", "date": "2018.04.24", "title": "Стартира проект „Разширяване експертния капацитет на служителите на МВР за превенция на агресивни прояви в обществото, корупция и радикализация“"}
{"url": "http://www.focus-news.net/news/2018/04/24/2514581/blagoevgrad-shofyor-e-predaden-na-sad-za-osuetyavane-na-proverka-na-upravlyavan-ot-nego-avtomobil.html", "text": "Районна прокуратура – Сандански е внесла за разглеждане в съда обвинителен акт срещу Й. К. за извършени от него престъпления по чл. 270, ал. 1, чл. 345, ал. 1, пр. 1 и ал. 2 от Наказателния кодекс. Това съобщиха от пресцентъра на Апелативна прокуратура-София.\r\nОколо 18:05 ч. на 22 март 2018 г. обвиняемият К. управлявал лек автомобил „Фолксваген“ на път Е-79, в посока от гр. Сандански за с. Кулата. Срещу заведение „Сандански хан 2“, водачът противозаконно пречил на органи на властта – полицейски служители и автоконтрольори, да изпълняват задълженията си. Той многократно не спрял на специален звуков и светлинен сигнал и на подадени знаци със стоп-палка, като направил опит да избегне проверката и да се укрие. \r\nВодачът служил с два броя регистрационни табели, издадени за друго моторно превозно средство, като управляваната от него кола не била регистрирана по надлежния ред. \r\nПредстои насрочване на разпоредително заседание от съда.", "date": "2018.04.24", "title": "Благоевград: Шофьор е предаден на съд за осуетяване на проверка на управляван от него автомобил"}
{"url": "http://www.focus-news.net/news/2018/04/24/2514583/d-r-svetlin-mitev-sdruzhenie-na-semeynite-lekari-varna-imame-zatrudneniya-s-chast-ot-grazhdanite-podlezhashti-na-imunizatsiya.html", "text": "Общопрактикуващите лекари във Варна срещат трудности при поставянето на задължителни ваксини при част от гражданите. Това каза в интервю за Радио „Фокус“ – Варна д-р Светлин Митев, председател на Сдружението на семейните лекари във Варна. Той припомни, че в страната ни ваксинирането се осъществява в две посоки – по линия на задължителните имунизации и по линия на препоръчителни ваксини. Задължителните планови имунизации и реимунизации се извършват съгласно Имунизационен календар на Република България и ваксините се осигуряват безплатно от държавата. Според д-р Светлин Митев по отношение на задължителните имунизации ситуацията в страната се променя. \r\n„Преди 15 години имунизацията вървеше леко, календарът се спазваше, няма натоварване, напрежение или забавяне на ваксини. В момента антиваксиналните течения и различни други фактори доведоха до преосмисляне на част от родителите по отношение на ваксините. Те имат свои опасения и намират различни прийоми, чрез които да отложат или откажат имунизацията“, посочи д-р Светлин Митев. По думите му това много затруднява работата на медиците. „От своя страна Министерството на здравеопазването изпраща ваксини с ограничен срок на годност, което създава напрежение. Имаме затруднения с някои от лицата, подлежащи на задължителна имунизация и този процес вместо да се подобри се задълбочава“, добави д-р Светлин Митев. Той отбеляза още, че вяло вървят и препоръчителните имунизации. Наблюденията са, че много малка част от жителите на Варна се имунизират срещу грип или ротавирус.\r\nМарияна ВАЛЕНТИНОВА", "date": "2018.04.24", "title": "Д-р Светлин Митев, Сдружение на семейните лекари – Варна: Имаме затруднения с част от гражданите, подлежащи на имунизация"}
{"url": "http://www.focus-news.net/news/2018/04/24/2514588/pazardzhik-do-30-may-se-priemat-zayavleniya-po-programata-za-energiyna-efektivnost-v-obshtina-peshtera.html", "text": "До 30 май се приемат заявления по Програмата за енергийна ефективност в Община Пещера, съобщи за Радио „Фокус“ – Пазарджик Стоян Йовчев, експерт в Общината. Целта на програмата е повишаване на енергийната ефективност в жилищния сектор и на обществените сгради, осигуряване на по-добри условия на живот за гражданите в жилищни сгради, топлинен комфорт и по –високо качество на жизнената среда. \r\n„Всеки петък от 14.00 часа до 17.00 часа в залата на Общински съвет Пещера, ул. “Дойранска епопея“ 17, до изтичането на крайният срок за кандидатстване, Община Пещера ще провежда „Ден на отворените врати“ с цел провеждане на публична информационна кампания за запознаване на широката общественост с възможностите за обновяване на жилищни сгради, критериите за допустимост на жилищните сгради; критериите и правилата за подбор, необходимите мерки, които следва да се предприемат от собствениците с оглед получаване на финансиране“, уточни Йовчев. Той допълни, че подробна информация: Условия и указания за кандидатстване и утвърдената процедура за подбор и оценка на многофамилни жилищни сгради, както и всички необходими документи можете да намерите на интернет страницата на Община Пещера.\r\nАлбена ЖИЛЕКОВА", "date": "2018.04.24", "title": "Пазарджик: До 30 май се приемат заявления по Програмата за енергийна ефективност в Община Пещера"}
{"url": "http://www.focus-news.net/news/2018/04/24/2514587/obshtina-pernik-ostava-samo-sedmitsa-do-krayniya-srok-v-koyto-danakoplattsite-v-obshtinata-da-polzvat-5-otstapka-za-danak-sgradi-i-mps.html", "text": "Остава само седмица до крайния срок, в който данъкоплатците в община Перник могат да ползват 5% отстъпка за данък сгради и МПС, напомни директорът на Дирекция „Местни приходи и такси” Ивета Боянова. По думите й към момента 30% от гражданите и бизнеса са си платили текущите задължения. Това съобщиха от Община Перник.\r\n„Перничани имат шанса да платят своите налози до 30 април 2018 година. Нека всички проявят отговорност и да се възползват от  отстъпката, както и да си платят старите задължения, за да избегнат съдебни действия “, обясни Боянова и допълни, че няма промяна в данъците и таксите. \r\nСъбраните средства ще бъдат разходвани за поддръжка на инфраструктурата и по приветлива градска среда. \r\nЗадълженията към общинската хазна могат да се внасят в брой, чрез пощенски запис или по банков път.", "date": "2018.04.24", "title": "Община Перник: Остава само седмица до крайния срок, в който данъкоплатците в общината да ползват 5% отстъпка за данък сгради и МПС"}
{"url": "http://www.focus-news.net/news/2018/04/24/2514584/nl-times-dvanadeset-dushi-ot-ekipazha-na-niderlandski-tovaren-korab-sa-otvlecheni-kray-bregovete-na-nigeriya.html", "text": "Дванадесет души от екипаж на нидерландски товарен кораб са били отвлечени от пирати край бреговете на Нигерия, съобщава информационният портал NL Times, като пояснява, че атаката срещу плавателния съд е извършена в събота, 21 април. \r\nПояснява се, че пиратите са похитили 12 от общо 14-членния екипаж на кораба. Към момента няма налична информация за тяхната съдба или състояние. Компанията ForestWave не е успяла да осъществи контакт с пиратите, отвлекли екипажа на плавателния й съд. От съображения за сигурност фирмата отказва да прави допълнителни изявления относно инцидента. Пояснява се единствено, че останалите двама членове на екипажа са транспортирани до брега и са в безопасност. \r\nОтвличанията от пирати са често срещани в района на Гвинейския залив, особено около Порт Харкорт – пристанище в южната част на Нигерия. Миналата година в световен мащаб имаше 180 случая на пиратство и въоръжени грабежи. Повечето от тях са извършени от нигерийски пирати, показват данни на базираното в Лондон Международното морско бюро (IMB).Тереза Герова", "date": "2018.04.24", "title": "NL Times: Дванадесет души от екипажа на нидерландски товарен кораб са отвлечени край бреговете на Нигерия"}
{"url": "http://www.focus-news.net/news/2018/04/24/2514566/plamen-georgiev-ot-srs-tata-koito-sme-izpolzvali-se-vizhda-che-parite-sa-za-desislava-ivancheva-kategorichno.html", "text": "Нямам никаква информация за други лица. От СРС-тата, които сме използвали, се вижда, че парите за г-жа Иванчева, категорично. Това каза пред журналисти в Народното събрание председателят на Антикорупционния орган Пламен Георгиев в отговор на въпрос кметът на „Младост“ Десислава Иванчева ли е била крайният получател на парите, предаде репортер на Агенция „Фокус“. „Нашите служители запазват местопроизшествието, нищо друго. Да не влезе някой, да не отвори вратата на колата. Всичко трябва да се запази до момента на огледа да няма никаква промяна“, обясни той. Попитан дали служители на Антикорупционния орган са пречили на Десислава Иванчева да говори Пламен Георгиев коментира: „Разбира се, че не са. Нямаме право по закон, повтарям го за сетен път“. „Работата ни приключва до момента на спиране на колата“, изтъкна председателят на Антикорупционния орган. В отговор на въпрос някой превишил ли си е правомощията при ареста на Десислава Иванчева той посочи: „Казах го страшно много пъти. Прокуратурата си свърши правилно работата. Оценката ми е като наблюдател, в крайна сметка нямаме правомощия в тази сфера“. „Ако това не беше извършено на място, ако бяха преместили автомобила например пред Районното първият въпрос щеше да бъде защо трябваше да се мести и на друго място да се намират парите“, каза още той.\r\nБиляна ИВАНОВА", "date": "2018.04.24", "title": "Пламен Георгиев: От СРС-тата, които сме използвали, се вижда, че парите са за Десислава Иванчева-категорично"}
{"url": "http://www.focus-news.net/news/2018/04/24/2514590/stara-zagora-kam-momenta-v-rayona-na-kazanlak-v-stara-planina-ima-blizo-50-markirani-planinski-pateki-i-oshte-14-v-sredna-gora.html", "text": "Двете планински възвишения – Стара планина и Средна гора в района на Казанлък са осеяни с места, по които има множество природни забележителности – поляни, пътища, могили, мегалити, тракийски паметници, исторически места, каза за Радио „Фокус“ Христо Ангелов от Туристическо дружество „Орлово гнездо“. Той поясни, че с първата маркировка в района на Казанлък са означени пътеките от град Шипка до връх „Свети Никола“, някъде по време на строежа на Паметника на свободата - около 1934 година. След това при строителството на хижа „Бузлуджа“ са маркирани пътеката между върховете „Шипка“ и „Бузлуджа“ и другата - от Крън до връх „Бузлуджа“.\r\nВ процеса на развитие на туризма и оформяне на някакви правила за маркиране през 50-те и 60-те години на 20 век са маркирани основните пътеки. Но основното подновяване започва от 1998 година, систематично, по правилника на Българския туристически съюз за маркиране и поддържане на туристически пътеки. Към момента в района на Казанлък в Стара планина има маркирани близо 50 планински пътеки. Районът обхваща територии от хижа „Мазалат“ до железопътната линия „Кръстец“ на изток, на север до Етнографски комплекс „Етъра“, на юг в полите на Стара планина – от село Скобелево до град Мъгиж. Изходните пунктове са в селата Скобелево, Ясново, Мъглиж, Шипка, Крън, Енина и Горно Изворово. На началните автобусни спирки има жълто-черни стълбове с карти на съответните маршрути и стрелки с часове. С различни цветове е описано и накъде отива съответната пътека. \r\nВ Средна гора в района на Казанлък има още 14 пътеки, които обхващат разстоянието и местностите от село Ягода на изток до язовир „Копринка“ и залива „ Голяма Гюрля“ на запад. Една от последните маркирани пътеки е в местността „Мегалита“ край Бузовград. Тя е направена от Туристическо дружество „Орлово гнездо“ заедно с бузовградските туристи и обхващаща разстоянието и маршрутите от Бузовград през „Мъжкия камък“ и „Мегалита“ да крепостта край Бузовград, местностите „Черковищата“, „Голямата могила“ и отново Бузовград. „Това е един двучасов маршрут, който е облагороден с указателни табели и табла за птиците и растенията за местността и най -характерното за всяка една от близките местности – историческо и туристическо значение“, каза Ангелов. \r\nОт 2005 до 2007 година са обновени всички пътеки в района. Създадени са две карти – на Стара планина и Средна гора, съответно с описание на маршрутите, накратко на местностите, през които се минава и разстоянието от една местност до друга, общо цялото разстояние в двете посоки, със съответния цвят на пътеката. \r\nХристо Ангелов поясни, че планинските пътеки се подновяват постоянно през 7-8 години. В Казанлък има близо 30 души маркировачи – доброволци, туристи и ветерани. Маркирането се извършва с материали закупени със собствени средства на Туристическото дружество и със средства на една от машиностроителните фирми в Казанлък .\r\nПрез месец март 2018 година са обновени последно маркировъчните стълбове в град Шипка и в Енина, които водят към 17 пътеки в този район.\r\nСпоред Ангелов със съвременните технически средства човек може да се движи и без маркировка но тя е животоспасяваща при лошо време.\r\nСлавяна ГАЙДАРОВА", "date": "2018.04.24", "title": "Стара Загора: Към момента в района на Казанлък в Стара планина има близо 50 маркирани планински пътеки и още 14 - в Средна гора"}
{"url": "http://www.focus-news.net/news/2018/04/24/2514591/pazardzhik-oblagorodena-ekopateka-vodi-do-turisticheskata-zabelezhitelnost-bekovi-skali-kray-selo-ravnogor.html", "text": "Много добри условия за туризъм предлага брациговскато село Равногор, като през последните години са изградени няколко екопътеки с живописен маршрут, каза за Радио „Фокус” – Пазарджик кметът на селото Нейчо Коланев. На входа на населеното място е изграден голям кръст, символ на християнската вяра на равногорци. В селото има параклис на името на Свети Илия, който бе облагороден по проект. Останалите природни забележителности, които са в непосредствена близост до селото, са Фотинските водопади, защитената местност Атолука и резерват „Дупката“. „В землището на Равногор са намира и връх Света Елена, където има параклис, носещ същото име, а на най-високия връх в района – Света Неделя, се намира оброчен камък. Голям интерес от страна на туристите представлява и феноменът „Бековите скали“, които са над село Равногор. Това е скала, от която се виждат почти целите Родопи в този регион, гледката е прекрасна, защото се вижда река Въча и язовира“, уточни Коланев. Той допълни, че е изградена и хубава беседка на скалите. Туристическата екопътека е в много добро състояние и се радва на интерес от страна на туристите.\r\nАлбена ЖИЛЕКОВА", "date": "2018.04.24", "title": "Пазарджик: Облагородена екопътека води до туристическата забележителност Бекови скали край село Равногор"}
{"url": "http://www.focus-news.net/news/2018/04/24/2514592/eksperti-na-mrrb-predstavyat-usloviyata-i-iziskvaniyata-pri-podgotovkata-na-proekti-po-dve-protseduri-po-oprr.html", "text": "Днес и утре, в хотел „Рамада\", гр. София, се провеждат информационни дни по повод старта на две процедури по Оперативна програма „Региони в растеж\" (ОПРР) 2014-2020 г. Това съобщиха от пресцентъра на Министерството на регионалното развитие и благоустройството (МРРБ).\r\nОтворени за кандидатстване за безвъзмездна финансова помощ са процедурите BG16RFOP001-2.002 „Енергийна ефективност в периферните райони-2“ по Приоритетна ос 2 и BG16RFOP001-5.002 „Подкрепа за деинституционализация на социалните услуги за възрастни и хора с увреждания“ по Приоритетна ос 5 на ОПРР. \r\nЕксперти на Главна дирекция „Стратегическо планиране и програми за регионално развитие“ към Министерството на регионалното развитие и благоустройството представят условията по тях, допустимите кандидати и дейности, както и изискванията при подготовката на проектните предложения. \r\nОсновната цел на процедурата за енергийна ефективност е да се подобрят енергийните показатели на публичната инфраструктура и на жилищния сектор в опорните центрове от 4-то ниво на националната полицентрична система – 28 малки градове в страната. \r\nОбщият размер на безвъзмездната финансова помощ по процедурата е 38,2 млн. лв. Крайният срок за подаване на проектни предложения е 27 август 2018 г., 19:00 часа. \r\nЧрез процедурата по деинституционализация се цели да се осигури изграждането на подходяща и ефективна социална инфраструктура, допринасяща за предоставяне на нови качествени социални услуги за възрастни и хора с увреждания. \r\nОбщият размер на безвъзмездната финансова помощ по нея е 41,3 млн. лв., за която могат да кандидатстват 29 общини - конкретни бенефициенти, включени в Картата на резидентните услуги и Картата на услугите за подкрепа в общността. Крайният срок за подаване на проектни предложения е 30.08.2018 г., 19:00 часа. \r\nИнформационните дни се провеждат между 14.00 и 17.00 часа за енергийна ефективност днес и утре от 9.00 до 13.00 часа за процеса по деинституционализация на социалните услуги за възрастни и хора с увреждания.", "date": "2018.04.24", "title": "Експерти на МРРБ представят условията и изискванията при подготовката на проекти по две процедури по ОПРР"}
{"url": "http://www.focus-news.net/news/2018/04/24/2514593/sport-starshi-trenyorat-na-udineze-e-uvolnen.html", "text": "Ръководството на Удинезе уволни старши треньора на отбора Масимо Одо, след като отборът допусна 11 поредни загуби в Серия А. Решението бе очаквано – Удинезе допусна домакинска загуба от Кротоне с 1:2, която остави отбора на 4 точки от зоната на изпадащите.\r\n41-годишният Одо замени на поста старши треньор на Удинезе уволнения през ноември 2017 година Луиджи Делнери. Тогава той имаше по-малко от две години опит на поста, а през февруари миналата година бе освободен от Пескара заради незадоволителни резултати на тима.", "date": "2018.04.24", "title": "Спорт: Старши треньорът на Удинезе е уволнен"}
{"url": "http://www.focus-news.net/news/2018/04/24/2514596/stara-zagora-gradat-shte-bade-domakin-na-vtoriya-mezhdunaroden-horov-festival-avgusta-trayana.html", "text": "От 26 до 29 април 2018 в Стара Загора за втора поредна година си дават среща 13 хорови формации от България и чужбина, с над 320 участници. Гостите са от Мъжкия хор при Музикална асоциация в гр. Лариса, Гърция. Това съобщиха от Община Стара Загора. Общо 12 са хоровите състави от България - от Стара Загора, Шумен, София, Варна, Дупница, Казанлък и Димитровград. Културен обмен и сътрудничество, приобщаване към българските и европейски ценности на хоровото изкуство и тяхното популяризиране, както и обогатяването на музикалната традиция на Стара Загора – това са част от целите, които си поставя Международният хоров фестивал „Августа Траяна“.\r\nОрганизатори на форума са Община Стара Загора и Народно читалище „Родина-1860”. Според регламента на фестивала в него могат да участват непрофесионални: младежки хорови състави, еднородни хорови състави, смесени хорови състави, вокални ансамбли и фолклорни хорове. Те се представят с програма по избор – предкласическа, класическа, фолклорна, църковна, популярна и съвременна музика с продължителност не повече от 15 минути. Всички участници във фестивала получават диплом и плакет „Августа Траяна”.\r\nУчастници във ІІ-рия международен хоров фестивал „Августа Траяна“ са:\r\n- Мъжки хор при Музикална асоциация, гр. Лариса, Гърция;\r\n- Октет за източно-православна музика „Св. Йоан Дамаскин”, Стара Загора;\r\n- Хор „Аve Musica”, София;\r\n- Общински хор, гр. Димитровград;\r\n- Дамски камерен хор \"Библиофония\", Стара Загора;\r\n- Смесен хор “Касиана Доместика”, Шумен;\r\n- Смесен хор „Петко Стайнов”- Казанлък;\r\n- Туристически хор „Средногорски звуци”, Стара Загора;\r\n- Мъжки хор „Св. Иван Рилски”, Дупница;\r\n- Смесен хор „Севтополис”, Казанлък;\r\n- Хор на Варненските девойки и жени; \r\n- при Хорова школа „Проф. Марин Чонев”, Община Варна;\r\n- Фолклорен хор “Елица”, София;\r\n- Смесен хор „Родина”, Стара Загора.\r\nКонцертите във фестивала са с вход свободен.", "date": "2018.04.24", "title": "Стара Загора: Градът ще бъде домакин на Втория международен хоров фестивал „Августа Траяна“"}
{"url": "http://www.focus-news.net/news/2018/04/24/2514585/plovdiv-zaloveniyat-zatvornik-georgi-tanchev-e-priveden-otnovo-v-zatvora-v-grada-no-tozi-pat-pod-strog-rezhim.html", "text": "Заловеният затворник Георги Танчев е приведен отново в затвора в Пловдив, но този път под „строг” режим за изпълнение на наказанието. Това съобщи за Радио „Фокус”-Пловдив прокурор Атанас Илиев от Районна прокуратура - Пловдив. Танчев вече няма да е в общежитие, при „общ” режим и няма да има възможност да полага труд на външни обекти. „Още повече, че той има и втора влязла в сила присъда „лишаване от свобода”, която е при „строг” режим”, поясни прокурор Илиев. Наказателното производство на прокуратурата продължава, в хода на което ще се изясняват всички обстоятелства и причини, за да се стигне до този инцидент. „Ако има виновни други лица за бягството му, те ще си понесат отговорността”, каза още прокурор Илиев.\r\nГеорги Танчев не е оказал съпротива при залавянето. Той е бил при негов познат, също криминално проявен.\r\nЦветана ТОНЧЕВА", "date": "2018.04.24", "title": "Пловдив: Заловеният затворник Георги Танчев е приведен отново в затвора в града, но този път под „строг” режим"}
{"url": "http://www.focus-news.net/news/2018/04/24/2514589/kurir-makedoniya-pregovorite-mezhdu-makedoniya-i-gartsiya-kosovo-i-situatsiyata-v-regiona-sa-chast-ot-temite-na-sreshtata-v-bukuresht.html", "text": "Преговорите между Македония и Гърция за разрешаване на спора за името, ситуацията в Косово и събитията в региона са част от темите, включени в дневния ред на срещата в Букурещ между лидерите на България, Румъния, Гърция и Сърбия, отбелязва скопското електронно издание „Курир“.\r\nОт кабинета на гръцкия министър-председател Алексис Ципрас съобщиха по-рано, че във фокуса на разговорите ще бъде подкрепата за европейската перспектива на страните от региона.\r\nСпоред източници, Александър Вучич, Бойко Борисов, Алексис Ципрас и Виорика Дънчила ще координират стъпките си в навечерието на срещата на върха ЕС-Западни Балкани в София. Гръцките медии съобщават, че на срещата ще има „общ брифинг за събитията в региона, ситуацията в Косово и преговорите за името\".\r\nОчаква се също така да се обсъдят въпроси на влиянието на трети държави в региона. Ще бъдат разгледани също въпросите за сътрудничеството между четирите страни в областта на инфраструктурата, енергетиката, транспорта и др. \r\nСлед срещата, която започва в следобедните часове на деня, ще бъде дадена пресконференция. Събитието в Букурещ ще приключи с с официална вечеря.Тереза Герова", "date": "2018.04.24", "title": "„Курир“ (Македония): Преговорите между Македония и Гърция, Косово и ситуацията в региона са част от темите на срещата в Букурещ"}
{"url": "http://www.focus-news.net/news/2018/04/24/2514599/aktsenti-v-sutreshniya-blok-na-radio-fokus-dobro-utro-balgariya-na-25-april.html", "text": "Френският президент Еманюел Макрон продължава посещението си при американския си колега. Можем ли да говорим за приятелски тон и пробив в дипломацията? Кои са най-големите постижения почти година след като Макрон зае президентския пост и може ли именно френският президент да се окаже пречка пред евроинтеграцията на Западните Балкани? За посланията, идващи от френска страна, ще разговаряме с проф. Любомир Гаврилов, преподавател в университета в Тулуза. \r\nВ разгара на Българското председателство на съвета на ЕС погледите вече са насочени към предстоящата среща ЕС-Западни Балкани през месец май, на която София ще бъде домакин. Въпросителните около нея обаче все още са много, а сигналите, идващи от българското правителство и Европа - разнопосочни. Страховете и претенциите на европейските страни, и предизвикателствата пред България, ще коментираме с политолога Даниел Смилов. \r\nС изпълнителния директор на Първа специализирана акушеро-гинекологична болница за активно лечение „Света София“ д-р Гергана Коларова ще разговаряме за нивата на раждаемост у нас и други актуални теми, с които лечебното заведение е ангажирано. \r\nВ минутите след 09.00 часа - Анна Лозанова от Радио „Фокус“-Видин ще ни разкаже еднодневни туристически излети, които се провеждат в ПП \"Врачански Балкан\". Янислава Кръстева от Радио „Фокус“ – Бургас пък ще насочи вниманието ни към експозициите в историческия музей в град Малко Търново. \r\nТези и още теми - в сутрешния блок на Радио „Фокус“ „Добро утро, България“, от 06.00 до 10.00 на 25 април, с водещ Виктория Месробович.", "date": "2018.04.24", "title": "Акценти в сутрешния блок на Радио „Фокус“ „Добро утро, България“ на 25 април"}
{"url": "http://www.focus-news.net/news/2018/04/24/2514600/pregled-na-mezhdunarodnite-novini-do-18-chasa-agentsiya-fokus.html", "text": "Преговорите между Македония и Гърция за разрешаване на спора за името, ситуацията в Косово и събитията в региона са част от темите, включени в дневния ред на срещата в Букурещ между лидерите на България, Румъния, Гърция и Сърбия, отбелязва скопското електронно издание „Курир“.\r\nОт кабинета на гръцкия министър-председател Алексис Ципрас съобщиха по-рано, че във фокуса на разговорите ще бъде подкрепата за европейската перспектива на страните от региона.\r\nСпоред източници, Александър Вучич, Бойко Борисов, Алексис Ципрас и Виорика Дънчила ще координират стъпките си в навечерието на срещата на върха ЕС-Западни Балкани в София. Гръцките медии съобщават, че на срещата ще има „общ брифинг за събитията в региона, ситуацията в Косово и преговорите за името\".\r\nОчаква се също така да се обсъдят въпроси на влиянието на трети държави в региона. Ще бъдат разгледани също въпросите за сътрудничеството между четирите страни в областта на инфраструктурата, енергетиката, транспорта и др. \r\nСлед срещата, която започва в следобедните часове на деня, ще бъде дадена пресконференция. Събитието в Букурещ ще приключи с с официална вечеря.\r\n*** Срещу нападателя от Торонто, който вряза ван в група пешеходци, са повдигнати 10 обвинения в предумишлено убийство, след като 10 души загинаха, а 15 други бяха ранени при инцидента от понеделник.\r\nПри първото си явяване в съдебната зала 25-годишният Алек Минасиан е стоял на скамейката в затворнически гащеризон, с бръсната глава и ръце зад гърба. Срещу него са повдигнати множество обвинения в опит за убийство.\r\nИнцидентът се случи в северната част на града, на около 30 километра от центъра, където в понеделник се събраха външните министри на страните от Г-7. Полицията поясни, че инцидентът се е случил в 13:27 часа местно време (19:27 часа българско), но не уточни дали е бил предизвикан умишлено или е злополука. Водачът на превозното средство бе арестуван, а по-късно стана ясна и самоличността му – Алек Минасян. Мотивите на нападението остават неясни, а разследването по случая продължава. \r\nКъм момента МВнР не разполага с информация дали са пострадали български граждани при инцидента в град Торонто.\r\n*** „Ислямът не принадлежи на Германия“. Това изречение неведнъж е провокирало разгорещени дебати в германското общество и особено сред управляващите го политици. За последно то бе изречено от председателя на баварския Християнсоциален съюз (ХСС) Хорст Зеехофер. И за да няма съмнения, че християнството е „символ на културната идентичност“ на германците, в Бавария бе взето решение във всеки кабинет на властта да бъде окачено разпятие.\r\nВъв всеки вход на административна сграда или на офис трябва да бъде поставен християнски кръст като „израз на историческия и културен характер на Бавария, и като ангажимент към основните ценности на правния и обществен ред в Бавария и Германия“, съобщиха властите в Мюнхен след проведено заседание. \r\n„Кръстът е основният символ на културната идентичност и на християнския характер“, подчертаха още управляващите в Мюнхен. Промените ще бъдат валидни за „всички органи на Свободната държава Бавария от 1 юни 2018 г.“, гласи разпоредбата. Съответните органи на регионалната и местна власт са посъветвани да „действат по съответния начин\".\r\n***Във вторник председателят на Европейския съвет Доналд Туск започна обиколка на Западните Балкани, в хода на която ще бъде в Тирана, Подгорица, Белград, Прищина, Сараево и Скопие.\r\nНа 27 април Туск ще посети Скопие и ще участва на срещата на лидерите на страните-участнички в Процеса Бърдо-Бриони, на която домакин е македонският президент Георге Иванов. Обиколката на политика ще бъде фокусирана върху подготовката за срещата на върха Европейски съюз – Западни Балкани, която ще се проведе на 17 май в София.\r\n„Посланието към нашите приятели е ясно: ЕС е и ще бъде най-сигурният партньор за целия регион, както и най-големият инвеститор, най-големият дарител, най-големият търговски пазар и най-добрата надежда за по-добро бъдеще на гражданите. Срещата на върха ЕС – Западни Балкани в София трябва да потвърди европейската перспектива за региона и, което е още по-важно, да подобри връзките с региона и в самия регион“, изтъкна Туск преди посещението.\r\nПредседателят на Европейския съвет започва обиколката на Западните Балкани с визита в Тирана, където ще се срещне с премиера на Албания Еди Рама, а по-късно през същия ден ще се види и с министър-председателя на Черна гора Душко Маркович. За сряда е предвидена среща със сръбския президент Александър Вучич в Белград. В четвъртък Туск ще бъде в Прищина и Сараево, като ще проведе разговори с косовския президент Хашим Тачи, а в Босна и Херцеговина – с членовете на президентството Драган Чович, Младен Иванич и Бекир Изетбегович.\r\nВ последния ден от обиколката на Западните Балкани Туск ще бъде в Скопие, където има планирана среща с македонския премиер Зоран Заев.\r\n„Всички срещи ще бъдат добра възможност за подготовка на предстоящата“ среща на върха в София на 17 май, се казва в съобщението на Европейския съвет във връзка с обиколката. Там се добавя, че „това ще бъде добра възможност да се разговаря за двустранните отношения с ЕС“.\r\n***Русия и Китай развиват стратегически курс за укрепване на сътрудничеството в сферата на отбраната, заяви руският военен министър Сергей Шойгу във вторник, в хода на срещата си със заместник-председателят на Централния военен съвет на Китай генерал-полковник Сюй Цилян.\r\n„Привилегированият характер на междудържавните връзки се потвърждава от редовните срещи на президента на Русия Владимир Путин и председателя на Китай Си Дзинпин. Следващото мероприятие на високо ниво ще се проведе през първата декада на юни на Съвета на държавните глави на страните от Шанхайската организация за сътрудничество в Циндао“, заяви Шойгу.\r\nСпоред неговите думи, страните ще продължат по „взетия стратегически курс към по-нататъшно укрепване на дружествените и доверителни връзки в сферата на отбраната“. Отношенията между Китай и Русия, отбеляза Шойгу, „са важен фактор за поддържането на глобалната и регионалната сигурност“. „В съвременната световна политика нашите страни споделят сходни позиции“, добави министърът.\r\n***", "date": "2018.04.24", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/04/24/2514597/zapochna-savetat-za-satrudnichestvo-na-visoko-ravnishte-mezhdu-balgariya-rumaniya-sarbiya-i-gartsiya-v-koyto-uchastva-ministar-predsedatelyat-boyko-borisov.html", "text": "Започна Съветът за сътрудничество на високо равнище между България, Румъния, Сърбия и Гърция, в който участва министър-председателят Бойко Борисов. Това съобщиха от правителствената информационна служба. Третата среща между лидерите на четирите страни се провежда в Букурещ, а неин домакин е румънският премиер Виорика Дънчила. В четиристранния формат участват също гръцкият премиер Алексис Ципрас и президентът на Сърбия Александър Вучич. \r\nДържавните и правителствени ръководители на четирите страни ще обсъдят развитието на общите инфраструктурни проекти в контекста на свързаността на Балканите, сигурността и стабилността в региона и подкрепата за евроинтеграцията на държавите от Западните Балкани. \r\nПървата четиристранна среща беше проведена във Варна, а неин домакин беше министър-председателят Бойко Борисов. Второто събиране на формата България, Румъния, Сърбия и Гърция беше организирано в Белград от президента Александър Вучич.", "date": "2018.04.24", "title": "Започна Съветът за сътрудничество на високо равнище между България, Румъния, Сърбия и Гърция, в който участва министър-председателят Бойко Борисов"}
{"url": "http://www.focus-news.net/news/2018/04/24/2514594/gerb-emil-hristov-nyama-da-podava-ostavka-kato-zam-predsedatel-na-narodnoto-sabranie.html", "text": "ПГ на ГЕРБ категорично няма да се поддадем на провокацията. Ние заставаме твърдо зад Емил Христов и той няма да подава оставка. Това се посочва в позиция на ПГ на ГЕРБ по повод искането на БСП зам.-председателят на Народното събрание и депутат Емил Христов да подаде оставка заради недопускането на хора с увреждания в парламента, съобщиха от ГЕРБ. „Ние, от ПГ на ГЕРБ, категорично няма да участваме в поредния измислен скандал на БСП. Заместник-председателят на Народното събрание Емил Христов вече се извини за неудобството, което бе причинено на майките на децата с увреждания миналата седмица, и категорично опроверга спекулациите на опозицията, че умишлено не ги е допуснал в парламента“, посочват от ГЕРБ. „Зад целия този грозен сценарий на БСП стои желанието им да изместят фокуса от успехите на Българското председателство на Съвета на ЕС и на премиера Бойко Борисов. Тъй като не могат да предложат реална алтернатива, от БСП прегърнаха подхода с измислянето на скандали като единствена възможност да попаднат в новините“, изтъкват ГЕРБ в позицията си.", "date": "2018.04.24", "title": "ГЕРБ: Емил Христов няма да подава оставка като зам.-председател на Народното събрание"}
{"url": "http://www.focus-news.net/news/2018/04/24/2514601/stara-zagora-zapochvat-dni-na-planinarskoto-kino-2018.html", "text": "Тази вечер в Стара Загора започват Дни на планинарското кино '2018. Откриването е тази вечер в 18.00 ч. в залата на Регионална библиотека „Захарий Княжески“. Това съобщиха от Общината.\r\nКогато през зимата в Банско опънат бялото платно за ежегодния си планинарски кинофестивал, вече всички знаят, че напролет прожекторът ще достигне и до Горнотракийската низина с Дните на планинарското кино в Стара Загора – за един по-овладян и мъдър преглед на най-интересните заглавия от Международната програма. \r\nТака ще бъде и тази година.\r\nВ първия ден акцент ще бъде лентата на Бранислав Бранков “Project BIG ICE: Patagonia – първа фаза“, която печели Наградата за български филм от Банско Филм Фест 2017. Това е една завладяваща история за преживяванията на края на света, където оцеляването зависи изцяло от правилността на взиманите решения и предприеманите действия. През април 2017 г. българските изследователи Бранислав Бранков и Кирил Трифонов пътуват до Южна Патагония, за да проучат и да се подготвят за прекосяване по цялата дължина на Иело Континентал – най-трудното и технично ледено поле на планетата. По време на престоя си там екипът се сблъсква с тежки физически и психологически предизвикателства и сериозни неконтролируеми опасности.\r\nВъв втория ден от програмата леденият бисер в цялото кино съкровище се нарича “Навлизане в две вселени – епопея в Гренландия“ и идва от Германия, като на последния фест в Банско печели Наградата за цялостна реализация в екстремни условия. Трима носители на престижната награда “Приключенец на годината” на списанието “National Geographic” предприемат необикновена каякарска мисия в Гренландия. Със ски и кайтове те теглят своите каяци 1000 километра през ледената пустош, а после правят спускане по най-северната река, по която някой някога е гребал.\r\nВ последния ден на Планинарското кино 2018 гостите ще могат да се насладят на абсолютния победител от Банско Филм Фест 2017 - “Бунтарят – легендата Фред Беки” (САЩ, 2017, Дейв О’Лъски, 96 мин.). Както подсказва и името, филмът е посветен на един от най-влиятелните американски алпинисти за всички времена – Фред Беки - който изоставя общоприетите норми на поведение и материалния комфорт, за да избере чергарския живот на скитащ алпинист. Той прави многобройни свръхтрудни изкачвания, които много дълго са смятани за невъзможни. Бунтарят Беки си отиде от този свят сравнително наскоро – на 30 октомври 2017 г., на цели 94 г., но ето подходящ повод да си спомним или научим за неговата уникална личност\r\nПрез трите фестивални дни ще има още и интересни презентации и представяния на книги. Елате да съберем Екстремната (Не)възможна Планина в тихата, спокойна и осмисляща нега на киносалона.", "date": "2018.04.24", "title": "Стара Загора: Започват Дни на планинарското кино '2018"}
{"url": "http://www.focus-news.net/news/2018/04/24/2514602/nkzhi-prekasnato-e-dvizhenieto-na-vlakovete-v-mezhdugarieto-dragichevo-pernik-razpredelitelna.html", "text": "От 17.00 часа е преустановено движението Драгичево - Перник разпределителна поради проблем в железния път. Това съобщиха от пресцентъра на Национална компания „Железопътна инфраструктура“ (НКЖИ). Една част от влаковете се движат по обходен маршрут през гара Разменна, а пътниците от другите влакове се трансбордират с автобуси.  Всички пътници от засегнатите влакове ще бъдат обслужени.\r\nВ момента в междугарието се извършват ремонтни дейности по железния път. Очаква се движението на влаковете да бъде възстановено около 18.30 ч.", "date": "2018.04.24", "title": "НКЖИ: Прекъснато е движението на влаковете в междугарието Драгичево – Перник разпределителна"}
{"url": "http://www.focus-news.net/news/2018/04/24/2514603/aktualna-patna-obstanovka.html", "text": "На 25 април 2018 г. ще преобладава слънчево и отново топло време. През деня ще се развива купеста и купесто-дъждовна облачност и на много места, главно в следобедните часове ще има краткотрайни валежи с гръмотевици и временно усилване на вятъра. Това съобщиха от пресцентъра на Агенция „Пътна инфраструктура”. Максимални температури - между 26° и 31°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: движението по АМ „Тракия“ от км 105+800 до км 106+200 посока София се осъществява в една лента поради частични ремонтни дейности по асфалтовата настилка. Ограничени са активната и аварийната ленти, като движението се извършва в изпреварващата лента. Срок до 30.06.2018 г.\r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nАМ „Струма“: \r\nОбласт Перник:\r\nДвижението в участъка от п.в. „Долна Диканя“ до п.в. „Дупница“ от км 36+890 до км 50+780 посока Кулата е ограничено поради подмяна на дилатационни фуги на виадукт при км 46+150.\r\nОбходен маршрут: по път I-1 п.в. „Д. Диканя – разклон с. Дрен – разклон с. Тополница – п.в. „Дупница-север“. Срок до 21.06.2018 г.\r\nОбласт Кюстендил:\r\nОграничава се движението по АМ „Струма“ от пътен възел „Долна Диканя“ до пътен възел „Дупница Север“ от км 36+890 до км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Ремонтните дейности ще се извършат на два етапа. \r\n\tІ-ви етап: ремонтни дейности в дясното платно посока Кулата (дясно платно затворено) Обходният маршрут в посока Кулата е следният: Движението при пътен възел Долна Диканя км 37+160 дясно платно се отбива по път І-1, през с.Долна Диканя, връзка при с.Дрен, връзка при с.Делян, връзка с.Тополница и при пътен възел \"Дупница Север\", км 50+780 се включва в АМ „Струма“. \r\n\tІІ-ри етап: ремонтни работи в лявото платно (ляво платно затворено). Обходният маршрут посока София е следния: от пътен възел „Дупница Север“ км 51+200, движението се отбива по път І-1, връзка с.Тополница, връзка с.Делян, през с.Долна Диканя и при п.в. „Долна Диканя“ км 37+160 се включва в АМ „Струма“. За началото на втория етап ще се подаде допълнителна информация.Срок до 21.06.2018 г.\r\nАМ „Марица“: \r\nОбласт Хасково: Движението  в участъка Любимец-Харманли  от км 73+000  до км. км 89+500 в посока Пловдив се осъществява в една лента поради частични ремонтни дейности на асфалтовата настилка. Движението се осъществява само в скоростната лента с повишено внимание.Да се съблюдават указанията на временната сигнализация. Срок до 17:00 часа на 27.04.2018 г.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nВъведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа:\r\nОграничения в движението НА МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\nДвижението по път I-1 Ботевград - Мездра от км 175+600 до км 190+000 се осъществява поетапно в една лента поради ремонтни дейности по асфалтовата настилка в двете посоки. Движението се извършва в свободната лента. Срок 27.04.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\nобласт Кюстендил: \r\nДвижението в участъка Блатино – Дупница от км 325+000 до км 328+000 се осъществява с повишено внимание поради почистващо-ремонтни дейности по пътното платно и банкета. Участъкът е сигнализиран с пътни знаци. Срок до 27.04.2018 г.;\r\nОбласт Благоевград:Движението по път Благоевград – Кулата в участъка от изход Благоевград до пътен възел „Брежани“ от км 365+000 до км 382+000 се осъществява с повишено внимание поради почистване на италиански улеи. Срок до 25.4.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\nДвижението по път с. Каменар – граница с област Шумен от км 83+000 до км 93+500 се осъществява в една лента поради частични ремонтни дейности по асфалтовата настилка. Срок до 27.04.2018 г.\r\nОбласт Варна: Движението в участъка Повеляново – Слънчево от км 181+000 до км 186+000 се осъществява с повишено внимание и се регулира от сигналисти поради ремонтни дейности по асфалтовата настилка. Срок до 27.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Плевен: Движението в участъка от км 111+300 до км 129+000 в района на Горни Дъбник и местност „Хумата“ се осъществява в една лента поради ремонтни дейности по асфалтовата настилка. Срок до 28.04.2018 г.\r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 27.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: Движението по път Габрово – В.Търново в участъка Цинга – Дебелец от км 115+300 до км 131+000 се осъществява с повишено внимание поради изсичане на храсти. Срок до 27.04.2018 г.\r\nОбласт Стара Загора: Движението в участъка от км 170+000 до км 183+100 се осъществява с повишено внимание поради почистване на пътната настилка от инертни материали. Срок до 27.04.2018 г.\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 30.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Калотина – София в района на Драгоман  от км 12+765 до км 14+465 е ограничено за всички МПС поради ремонтни дейности.\r\nОбходен маршрут: по ул. „Международно шосе“ в чертите на гр. Драгоман. Срок от 22:00 ч. на 24.04.2018 г. до 06:00 ч. на 25.04.2018 г.\r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка Обзор – Сарафово от км 165+500 до км 224+100 се осъществява в една лента на определени участъци поради частични ремонтни дейности по асфалтовата настилка. Участъкът е сигнализиран с пътни знаци. Срок 07.05.2018 г.;\r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 07.05.2018 г.;\r\n- движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 27.04.2018 г.;\r\n - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\nСъстояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІIІ-1972: Движението по път IIІ-1972 с. Дъбница – с. Фъргово от км 0+000 до км 28+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 27.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 30.04.2018 г.;\r\nПът II-99: Движението по път II-99 от км 50+000 до км 70+000 в участъка Китен-Българи се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-208: Движението по път III-208 от км 51+000 до км 92+000 в участъка „Добромир-Айтос“  се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-906: Движението по път III-906 от км 43+000 до км 61+200 в участъка Оризаре – пътен възел с път I-9 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-539: Движението по път III-539 Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 30.04.2018 г.;\r\nПът III-6009: Движението по път III-6009 в участъка Каблешково – Ахелой от км 22+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът II-9061: от км 0+000 до км 7+500 в участъка Александрово – Сл. бряг се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 07.05.2018 г.;\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: \r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница от км 8+000 до 10+000 се осъществява с повишено внимание поради частични ремонтни дейности по асфалтовата настилка. Движението  в района се регулира от сигналисти. Срок до 27.04.2018 г.\r\n Път II-14: Движението по път II-14  Видин-  ГПКП „Връшка чука“ в участъка между с. Бела Рада - Кула  от км 12+000 до 36+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 30.04.2018 г.\r\n  Път  III-1104: Движението по път  III-1104 Кладоруб- Раяновци  в района на с. Рабиша  от км 6+000 до км 8+000 се осъществява с повишено внимание поради кастрене на дървета.  Движението  в района се регулира от сигналисти. Срок до 27.04.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-71: Движението по път II-71 Бранище – Славеево в участъка от км 81+950 до км 90+880 се осъществява с повишено внимание поради ремонтни дейности на асфалтовата настилка. Движението се регулира с пътни знаци . Срок до 27.04.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 27.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка от Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка Срок до 31.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 27.04.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. \r\nАвтомобилите до 12 тона да се движат с повишено внимание.. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Орсоя - Горни Цибър от км 44+000 до км 46+600 в района на гр. Лом се осъществява с повишено внимание и се регулира от сигналисти поради ремонтни дейности по асфалтовата настилка. Срок до 26.04.2018 г.\r\nПът ІІ-81: Движението по път ІІ-81 Замфирово – Лом от км 143+600 до км 146+600 на входа на гр. Лом се осъществява в една лента и се регулира от сигналисти поради ремонтни дейности на пътното платно. Срок до 26.04.2018 г.\r\nПът III-101: Движението по път ІІІ-101 Мърчево – Лехчево се осъществява в една лента поради аварийно запълване на появили се деформации на пътната настилка. Срок до 26.04.2018 г.\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 26.04.2018 г.\r\nПът III-162: Движение в една лента по път III-162 Г.Бела речка – Долно Озирово, поради машинно подравняване на банкети и почистване на окопи. Движението се регулира от сигналисти. Срок до 26.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради аварийно запълване на появили се деформации на пътната настилка със гореща смес. Движението се регулира от сигналисти. Срок до 26.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 26.04.2018 г.\r\nПът ІІ-8104: Движението по път ІІ-8104 Боровци – Пърличево се осъществява с повишено внимание и се регулира от сигналисти поради машинно подравняване на банкети и почистване на земни окопи. Срок до 26.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът II-37: Движението по път II-37 Панагюрски колони – Панагюрище от км 79+000 до км 81+000 се осъществява поетапно в свободната лента поради частични ремонтни дейности на асфалтовата настилка. Срок до 25.04.2018 г.; \r\nПът II-37: Движението по път II-37 с. Левски – с. Попинци от км 97+000 до км 107+000 се осъществява поетапно в свободната лента поради частични ремонтни дейности на асфалтовата настилка. Срок до 25.04.2018 г.;\r\nПът II-37: Движението по път II-37 Пещера – Батак от км 150+000 до км 160+000 се осъществява поетапно в свободната лента поради частични ремонтни дейности на асфалтовата настилка. Срок до 25.04.2018 г.;\r\nПът ІІІ-842 Движението по път III-842 Юндола-Белово от км 0+000 до км 21+500 се осъществява поетапно в свободната лента поради аварийно запълване на появили се деформации на пътната настилка с асфалтова смес. Срок до 25.04.2018 ч.;\r\nПът III-3703: Движението по път III-3703 Пазарджик – Пищигово от км 2+000 до км 10+300 се осъществява поетапно в свободната лента поради частични ремонтни дейности на асфалтовата настилка. Срок до 25.04.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІI-13: Движението по път ІI-13 Бяла Слатина- Долни Дъбник в района на Долни Дъбник- Кнежа от км 72+300 до км 104+000 се осъществява в една лента поради машинно полагане на плътна асфалтова смес. Срок до 27.04.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІI-301: Движението по път ІI-301 Козар Белене – Летница в района на Асеново-Левски от км 0+000 до км 11+000 се осъществява в една лента поради ремонтни дейности по асфалтовата настилка. Срок до 27.04.2018 г.\r\nПът ІІІ-1307: Движението по път ІІІ-1307 Искър - Староселци от км 0+000 до км 13+000 се осъществява в една лента поради ремонтни дейности по асфалтовата настилка. Срок до 25.04.2018 г.\r\nПът ІI-3502: Движението по път ІI-3502 Брестовец – Горталово от км 20+000 до км 23+000 се осъществява с повишено внимание поради ремонтни дейности по асфалтовата настилка. Срок до 28.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Разград – Кубрат от км 64+350 до км 70+260 в участъка между гр. Кубрат и гр. Камено да се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 25.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът ІІ-23: Движението по път II-23 Русе – Червена вода от км 0+000 до км 12+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-52: Движението по път II-52 Беляново – Нов град от км 30+000 до км 34+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-202: Движението по път III-202 Щръклево – Нисово от км 0+000 до км 15+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-501: Движението по път III-501 Басарбово – Иваново от км 3+700 до км 22+100 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-2102: Движението по път III-2102 Борисово – Черешово от км 3+000 до км 11+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІIІ-5201: Движението по път III-5201 Джулюница – Нов град от км 0+000 до км 4+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-21: Движението по път ІІ-21 Русе – Силистра в участъка разклон за с. Гарван до кръстовище с път I-7 от км 83+000 до км 115+432 се осъществява с повишено внимание поради машинно подравняване на банкети. Срок до 25.04.2018 г.\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-662: Движението по път ІІІ-662 /Нова Загора – Елена/ в участъка от с.Баня до гр.Твърдица от км 15+000 до км 26+000 се осъществява с повишено внимание поради полагане на хоризонтална маркировка. Срок до 27.04.18 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път ІІ-86 Средногорци – Рудозем, от км 122+237 до км 129+000 се осъществява с повишено внимание в свободната лента, съобразно създадената организация на движение, поради почистване на окопи. Срок до 27.04.2018 г.\r\nПът ІІ-86: Движението по път II-86 Соколовци – к.в. „Устово“ от км 96+000 до км 104+000 се осъществява в една лента поради почистване на облицован окоп и водостоци. Срок до 27.04.2018 г.\r\nПът ІІІ-197: Движението по път ІІІ-197 Доспат – Борино, от км 60+000 до км 70+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 30.04.2018 г.  \r\nПът ІІІ-862: Движението по път ІІІ-862 Чуреково – Михалково от км 46+000 до км 51+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи и наноси. Срок до 25.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 27.04.2018 г.\r\nПът ІІІ-865: Движението по път ІІІ-865 Вехтино – граница с ОПУ – Кърджали, от км 9+000 до км 11+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи, подравняване на банкети. Срок до 25.04.2018 г.\r\nПът ІІІ-866: Движението по път III-866 кв. Устово – Смолян (в границите на гр. Смолян) от км 1+000 до км 1+200 се осъществява  в едната лента, поради извършване на ремонт на пропаднал участък на пътното платн. Участъка е сигнализиран с пътни знаци. Срок до 27.04.2018 г.\r\nПът ІІІ-868: Движението по път ІІІ-868 Фатово – Смолян, от км 19+000 до км 22+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 25.04.2018 г.\r\nПът ІІІ-868: Движението по път ІІІ-868 Рудозем – Фатово от км 1+300 до км 6+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи и наноси. Срок до 27.04.2018 г.\r\nПът ІІІ-8632: Движението по път ІІІ-8632 Баните – п.к. Стояново от км 0+000 до км 7+720 се осъществява с повишено внимание в свободната лента, съобразно създадената организация на движение поради частични ремонтни дейности по асфалтовата настилка. Срок до 27.04.2018 г.\r\nПът ІІІ-8652: Движението по път ІІІ-8652 Неделино – Старцево от км 24+000 до км 26+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи, подравняване на банкети. Срок до 27.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните регули и паднали камъни. Срок до 27.04.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене - АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-81: Движението по път II-81 Самоков - София от км 63+500 до км 80+100 се осъществява с повишено внимание поради частични ремонтни дейности по асфалтовата настилка. Срок до 27.04.2018 г\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Движението на МПС се осъществява с повишено внимание. по път Път II-56 Турия - Брезово от км 28+000 до км 35+000 поради ремонтни дейности на асфалтова настилка. Срок до 30.04.2018 г.\r\nПът II-66: Движението на МПС се осъществява в една лента и се регулира от сигналисти.по път II-66 в района на гр.Чирпан от км 93+000 до км 100+000 поради ремонтни дейности на асфалтова настилка. Срок до 30.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до км 40+470 се осъществява с повишено внимание поради частични ремонтни дейности по асфалтовата настилка. Срок до 25.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности:\r\nПът II-73: Движението по път II-73 Шумен – Карнобат в района на Смядово от км 18+000 до км 24+000 се осъществява в една лента поради ремонтни дейности по асфалтовата настилка. Срок до 27.04.2018 г.;\r\nПът III-2006: Движението по път III-2006 Каспичан – Мадара от км 5+000 до км 13+000 се осъществява в една лента поради ремонтни дейности по асфалтовата настилка. Срок до 26.04.2018 г.;\r\nПът III-7003: Движението по път III-7003 Пристое – Каолиново от км 1+500 до км 4+800 се осъществява в една лента поради ремонтни дейности по асфалтовата настилка. Срок до 27.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7008: Движението по път III-7008 в участъка Елхово – Г. Манастир от  км 0+000 до км 19+600 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 27.04.1018 г.\r\nПът III-7072: Движението по път III-7072 в участъка Търнава – Ямбол от км 14+000 до км 26+600 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 27.04.1018 г.;\r\nПът III-7902: Движението по път  III-7902 в участъка Маломирово – Раздел от  км 2+000 до км 10+000 се осъществява двупосочно в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движението. Срок до 27.04.1018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.24", "title": "Актуална пътна обстановка"}
{"url": "http://www.focus-news.net/news/2018/04/24/2514604/afp-posreshtayki-emanyuel-makron-prezidentat-na-sasht-opredeli-yadrenata-sdelka-s-iran-kato-katastrofa.html", "text": "Посрещайки френския президент Еманюел Макрон в Овалния кабинет в Белия дом, държавният глава на САЩ Доналд Тръмп определи споразумението за ядрената програма на Иран като „катастрофа“ и „лудост“, предава AFP.\r\nЛидерът на Вашингтон изрази загриженост, че споразумението, подписано преди три години от САЩ, Иран, Европа, Русия и Китай, не допринася с нищо за справяне с програмата за балистични ракети на Техеран или за подкрепата, която Техеран оказава на различни групировки в Близкия изток.\r\nМакрон е във Вашингтон, отчасти, за да убеди Тръмп да не изтегля страната от сделката. Тръмп има срок до 12 май, за да вземе решение за съдбата на споразумението.Тереза Герова", "date": "2018.04.24", "title": "AFP: Посрещайки Еманюел Макрон, президентът на САЩ определи ядрената сделка с Иран като „катастрофа“"}
{"url": "http://www.focus-news.net/news/2018/04/24/2514605/rumen-petkov-abv-ne-razbiram-opozitsiyata-v-parlamenta.html", "text": "Не разбирам опозицията в парламента, заяви пред журналисти в Шумен Румен Петков, член на изпълнителното бюро на АБВ, предаде репортер на Радио „Фокус“-Шумен. „Последният случай е този с ареста на кметицата на столичния квартал „Младост“. Сигурно е основателен, със сериозно събрани доказателства от страна на разследващите органи, но да  ги държат 4 часа на централен булевард в София - няма земна сила, която да ме убеди, че това е изискването на закона“, заяви Петков. Той изрази недоумението си от това, че парламентарната република, в това число в лицето на опозицията не проявява никакъв интерес. \r\n„Това означава, че БСП и там ако още някой се прави на опозиция в парламента са смачкани от страх. Там е за новата комисия или добро или нищо, в случая нищо, там е за разследващите или добро или нищо. Така не се прави, така ставаме всички съучастници в наслагването на страха- страхът като политическо ежедневие, страхът като инструмент за овладяване на политическите действия“, заяви Петков. Той отговори и на въпрос, свързан с почти ежедневните протести у нас. „Когато говорим за заплащането в правоохранителната и правораздавателната система въпросът е комплексен, не може да се решава на парче. при положение, че протестиращите имат своите аргументи, а те са от гледна точка на нормативната и поднормативна уредба и от гледна точка на заплащането, не е нормално да се чака, да се мине една граница на протеста и тогава да се вземат мерки за решаването на неща, които са очевидни за всички. По този начин правителството казва на широката публика, че който по- силно зяпа, който повече кряка и кряка където трябва, за него се намира начин и решение. Това не е правене на политика,а показване на институционална и на политическа слабост, неспособност да се формират и реализират политики. Решаване на проблеми на парче, съобразно гръмогласието на протестиращите“, коментира Петков. \r\nТой посочи, че ситуацията на ежедневни протести се катализира от подобен подход. „Удивен съм от неспособността вътре в парламента това да бъде изказано, показано аргументирано пред обществото. Видимо е, че в това си състояние БСП не може да бъде парламентарна алтернатива, за съжаление  и това създава у част от избирателите усещане за липса на алтернатива по принцип, а не е така“, заяви Петков. Освен видимите междуинституционалните проблеми, той очерта проблеми и с инвестициите, и  със заетостта. Румен Петков посочи, че АБВ може да се гордее с общинските си съветници.“ Те са пример за това как може да се води диалог, който да е подчинен на интересите на Шумен, на Нови пазар, на областта. Мисля, че това се вижда от хората“, каза Петков. От 18.00 часа той ще бъде гост на областно събрание на партията.\r\nИвелина ИВАНОВА", "date": "2018.04.24", "title": "Румен Петков, АБВ: Не разбирам опозицията в парламента"}
{"url": "http://www.focus-news.net/news/2018/04/24/2514607/smolyan-predimno-mokri-no-normalno-prohodimi-sa-patishtata-v-oblastta.html", "text": "Предимно мокри, но нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е с променлива облачност, на места все още премалява дъжд. През деня не са получавани сигнали за инциденти по пътищата в областта.\r\nОтворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян пътните настилки са предимно мокри. Автомобилният трафик в края на деня е по-интензивен по централните улици и входно-изходните артерии на града. Продължава работата по пътя квартал Устово – Смолян, където движението остава  ограничено в едната лента заради пропадане на пътното платно. Участъкът се намира на около 1 км след Устово, посока Смолян е и с дължина около 20 метра, а крайният срок за приключване на дейностите е до 18.00 часа на 27 април.\r\nНели ГЕРГЬОВСКА", "date": "2018.04.24", "title": "Смолян: Предимно мокри, но нормално проходими са пътищата в областта"}
{"url": "http://www.focus-news.net/news/2018/04/24/2514608/sport-chetirima-balgarski-sastezateli-shte-uchastvat-na-evropeyskoto-parvenstvo-po-dzhudo-v-tel-aviv.html", "text": "Четирима български състезатели ще участват на Европейското първенство по джудо за мъже и жени, което ще се проведе в Тел Авив, Израел, в периода от 26 до 28 април. \r\nВ категория до 63 кг при жените ще участва Ивелина Илиева. В категорията до 60 г. при мъжете България ще бъде представена от Янислав Герчев и Валентин Алипиев , а в категорията до 81 кг – от Ивайло Иванов. За участие в първенството заявки са подали 375 състезатели от общо 44 държави.", "date": "2018.04.24", "title": "Спорт: Четирима български състезатели ще участват на Европейското първенство по джудо в Тел Авив"}
{"url": "http://www.focus-news.net/news/2018/04/24/2514609/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.04.24", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/04/24/2514606/velichka-stoycheva-obedinihme-vsichki-nalichni-resursi-za-da-postignem-moderna-obrazovatelna-sreda-v-tsentara-po-prirodo-matematicheski-nauki-v-stolichnoto-18-su.html", "text": "За да постигнем тази нова и модерна образователна среда на центъра по природни науки „Акад. Георги Наджаков“ в 18 СУ стратегически планирахме и обединихме всички налични ресурси. Това заяви Величка Стойчева, директор на 18-то училище „Уилям Гладстон“ при откриване на център по природни науки по програма „Училище на бъдещето“, финансиран от Фондация „Америка за България“, предаде репортер на Агенция „Фокус“.\r\nТя заяви, че по програма „Млади училищни лидери“ на фондация „Америка за България“ са се обучили десет педагогически специалисти от училището, като всеки един от тях е преминал обучение в България и САЩ.\r\n„В момента в училището са активни шест проекта по Eразъм+, чрез които повишават квалификацията си общо 40 учители. Много наши ученици, сред които част от ученическия съвет са включени в мобилности в различни европейски държави – Португалия, Румъния, Финландия, Испания, Германия, Исландия, Полша и други“, заяви Стойчева\r\nТя съобщи, че чрез международен проект, финансиран от Министерството на образованието на Република Корея за шеста година общо 14 учители и ученици се обучават в частна гимназия и благодари на посланикът на Южна Корея у нас Шин Бунам за устойчивата подкрепа на правителството им.\r\n„Чрез международно сътрудничество, осигурено от институт „Конфуций“ в град София в края на тази учебна година за обучение в Пекинския езиков университет и на международен езиков лагер ще отидат 26 ученици и учители“, каза Стойчева.", "date": "2018.04.24", "title": "Величка Стойчева: Обединихме всички налични ресурси, за да постигнем модерна образователна среда в Центъра по природо-математически науки в столичното 18 СУ"}
{"url": "http://www.focus-news.net/news/2018/04/24/2514576/stavros-teodorakis-dvizhenie-za-promyana-konstitutsiite-se-promenyat-lesno-no-ne-i-mezhdunarodnite-dogovori-s-es-i-nato.html", "text": "Някои конституции могат лесно да се променят, но не и международните споразумения с Европейския и НАТО. Това заяви Ставрос Теодоракис от гръцкото „Движение за промяна“ (обединение на партиите ПАСОК, „То потами“, „Демократическата левица“ и други по-малки формации), като допълни, че неговата партия търси решение на спора  с Македония, което да включва съставно име и конкретни гаранции въз основа на международно споразумение, което слага край на иредентистката политика, предава скопският телевизионен канал „Алсат-М“..\r\nВ интервю за гръцкото „Радио 247“, Тедоракис обясни защо акцентът не се поставя на конституционната ревизия, а на договор с ЕС и НАТО.\r\n„Някои от конституциите могат лесно да бъдат променени, особено в Скопие. С едно мнозинство още утре едно „лошо правителство\" може отново да промени конституцията и отново да има иредентистки глупости. Какво не може да се промени? Международно споразумение на страната с Европейския съюз и НАТО. Затова ние искаме и смятаме, че е в интерес на гърците и на нашите съседи да се ангажират помежду си, да се ангажират с ЕС и НАТО“, отбеляза Теодоракис.\r\nЛидерът на „То Потами\" подчерта, че проблемът с името трябва да бъде решен и изрази надежда, че ако решението е патриотично и в унисон с позициите на партията, то може да получи подкрепа от гръцкия парламент.Тереза Герова", "date": "2018.04.24", "title": "Ставрос Теодоракис, „Движение за промяна“: Конституциите се променят лесно, но не и международните договори с ЕС и НАТО"}
{"url": "http://www.focus-news.net/news/2018/04/24/2514612/kyustendil-ostava-v-sila-vavedenata-vremenna-organizatsiya-na-dvizhenieto-v-otdelni-uchastatsi-ot-avtomagistrala-struma.html", "text": "Остава в сила въведената временна организация на движението в отделни участъци от автомагистрала „Струма”. Това съобщи за Радио „Фокус” – Кюстендил дежурният в Областно пътно управление – Кюстендил. Поради ремонтни дейности се ограничава движението по автомагистрала „Струма“ от пътен възел „Долна Диканя“ до пътен възел „Дупница Север“. Причината е ремонт на виадукт, който ще се осъществява на два етапа до 21 юни.  Шофьорите да се движат с повишено внимание, спазвайки пътната сигнализация в участъка Джерман – Мурсалево -Кочериново поради подмяна на мантинели. Дейностите са със срок до края на деня. По път Е-79, след тунел „Дупница” посока Благоевград се подменят мантинели, водачите трябва да се движат с повишено внимание. В участъка между селата Усойка и Мурсалево се извършват частични ремонтни дейности на асфалтовата настилка. Срокът за приключване на ремонтите е до 24 април. В друг участък от главния път, между Блатино и Дупница се предприемат ремонтни дейности на асфалтовата настилка и крайпътния банкет. Участъкът в ремонт е сигнализиран с пътни знаци, срокът на тези дейности е до 27 април. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.04.24", "title": "Кюстендил: Остава в сила въведената временна организация на движението в отделни участъци от автомагистрала „Струма”"}
{"url": "http://www.focus-news.net/news/2018/04/24/2514611/veliko-tarnovo-remontni-deynosti-se-izvarshvat-po-patya-mezhdu-selata-samovodene-i-obedinenie.html", "text": "Ремонтни дейности на асфалтовата настилка се извършват по пътя между селата Самоводене и Обединение. От Агенция „Пътна инфраструктура“ призовават чрез Радио „Фокус“ – Велико Търново водачите да карат с повишено внимание и съобразена скорост. На място е поставена необходимата сигнализация, а дейностите трябва да приключат до края на април. Условията за пътуване в региона са нормални. Времето е ясно и слънчево. Настилките са сухи, а трафикът – интензивен. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа.\r\nТежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между село Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 5-ти юли. Ограничението е въведено в отсечката от км 47+800 до км 48+000, а срокът за приключване на ремонта е 5-ти юли. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни.\r\nЛуиза ТРАНЧЕВА", "date": "2018.04.24", "title": "Велико Търново: Ремонтни дейности се извършват по пътя между селата Самоводене и Обединение"}
{"url": "http://www.focus-news.net/news/2018/04/24/2514614/sliven-nyama-problemi-i-zadrastvaniya-po-patishtata-v-oblastta.html", "text": "Няма проблеми и задръствания по пътищата в област Сливен, съобщиха от Областно пътно управление-Сливен. Трафикът е интензивен. Пътните настилки са сухи.\r\nЗатворени за тежкотоварни автомобили над 10 т са проходите Твърдишки и Вратник. Опасност от падащи камъни има по пътя Сливен – Ичера – Градец.", "date": "2018.04.24", "title": "Сливен: Няма проблеми и задръствания по пътищата в областта"}
{"url": "http://www.focus-news.net/news/2018/04/24/2514616/sofiya-vavezhda-se-organizatsiya-na-dvizhenieto-vav-vrazka-sas-sabitie-na-balgarskoto-predsedatelstvo-na-saveta-na-es-na-25-april.html", "text": "От 20.00 часа на 25.04.2018 г. до приключване на мероприятието на 28.04.2018 г. се забранява престоят и паркирането на пътни превозни средства, с изключение на автомобилите превозващи участниците в мероприятието, както следва: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”.  Това съобщиха от пресцентъра на Столична Община.\r\nОт 07.00 часа до приключване на мероприятието на 26.04.2018 г., от 07.00 часа до приключване на мероприятието на 27.04.2018 г.   и от 07.00 часа до приключване на мероприятието на 28.04.2018 г. се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението на възловите кръстовища за горепосочените време и места.", "date": "2018.04.24", "title": "София: Въвежда се организация на движението във връзка със събитие на българското председателство на Съвета на ЕС на 25 април"}
{"url": "http://www.focus-news.net/news/2018/04/24/2514562/plamen-georgiev-zayavyavam-kategorichno-che-chast-ot-parite-za-podkupa-sa-namereni-v-avtomobila-na-desislava-ivancheva-a-druga-chast-v-posrednika.html", "text": "Абсолютно категорично мога да заявя, че част от парите са намерени в автомобила на Десислава Иванчева, а друга част - в посредника. Това каза пред журналисти в Народното събрание председателят на Антикорупционния орган Пламен Георгиев за ареста на кмета на район „Младост“ Десислава Иванчева, предаде репортер на Агенция „Фокус“. „Нямаме никакви правомощия по задържане, така че реално не сме участвали, нито  в задържането й, нито в описването. Нямаме дори полицейски функции“, посочи той. В отговор на въпрос има ли още сигнали срещу кмета Иванчева и повдигане на нови обвинения Пламен Георгиев коментира: „Нямам право, знам колкото вас. Не ми е работа да знам тези неща, има досъдебно производство. Единственият, който може да прецени дали ще има обвинение и да съобщи за нови свидетели, които са постъпили е Прокуратурата“. Попитан дали в Антикорупционния орган са постъпвали други сигнали председателят посочи: „Които сигнали е имало, сме ги подали. Не искам да изпадам в конкретика. Имахме разговор с Иван Гешев и той ме помоли да спрем да говорим в конкретика за досъдебно производство, което е висящо. Наистина не е редно да обсъждаме такива въпроси, има следствена тайна“.\r\nБиляна ИВАНОВА", "date": "2018.04.24", "title": "Пламен Георгиев: Заявявам категорично, че част от парите за подкупа са намерени в автомобила на Десислава Иванчева, а друга част - в посредника"}
{"url": "http://www.focus-news.net/news/2018/04/24/2514613/blagoevgrad-remontni-deynosti-se-izvarshvat-po-patya-gotse-delchev-granitsa-s-makedoniya-v-uchastaka-otklonenieto-za-selo-topolnitsa-do-selo-strumeshnitsa.html", "text": "Движението по третокласен път – 198 Гоце Делчев – Катунци – Чучулигово – Петрич – Първомай – граница с Македония в участъка от отклонението за село Тополница до село Струмешница от км 61+800 до км 87+000, се осъществява в една лента за движение, поради ремонт на мантинели. Това съобщиха за Радио „Фокус“ – Пирин от Областно пътно управление – Благоевград. Преминаването се извършва в лявата или дясната лента за движение, съгласно поставените пътни знаци. В областта няма въведени други ограничения за движението на леки и товарни автомобили. Трафикът по автомагистрала „Струма“ и главен път Е-79 е интензивен. Натоварено е и движението по пътя от Банско за София. През деня няма регистрирани тежки пътни инциденти.\r\nИнтензивен е трафикът по основните улици и булеварди в Благоевград. Пътните настилки са сухи и нормално проходими, времето е слънчево. В края на деня по-натоварено е движението в района на входните и изходните пътни артерии в Благоевград. Интензивен трафик, но бе образуването на задръствания или колони от автомобили има по булевардите „Васил Левски“, „Св. Димитър Солунски“ и „Св. св. Кирил и Методий“. През деня няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност.\r\nЛора КАЛЧЕВА", "date": "2018.04.24", "title": "Благоевград: Ремонтни дейности се извършват по пътя Гоце Делчев – граница с Македония, в участъка отклонението за село Тополница до село Струмешница"}
{"url": "http://www.focus-news.net/news/2018/04/24/2514615/smolyan-deputatite-ot-gerb-dadoha-start-na-kampaniya-za-kravodaryavane.html", "text": "Народните представители от ГЕРБ д-р Даниела Дариткова и д-р Красимир Събев дадоха старт на деветата кръводарителска акция в Смолян. В кампанията „Да дарим кръв за нуждаещите се!“, която се провежда всяка пролет се включиха 15 човека. Това съобщиха от пресцентъра на ГЕРБ - Смолян.\r\n„Винаги съм казвала, че най-безценният дар, който всеки може да направи, е неговата кръв, която няма аналог и може да спаси човешки живот. Затова вече девета година от ГЕРБ организираме тази кампания около Великден“, заяви депутатът д-р Даниела Дариткова, която е и председател на здравната комисия в НС.\r\nТя посочи, че миналата седмица в здравната комисия са обсъждали проблемите на трансфузионната хематология. „Много медицински специалности остават скрити от интереса на гражданите, но без тях няма как да се осъществи целият лечебен процес. Затова искам да пожелая много здраве на началника на смолянската трансфузионна хематология д-р Френкев  и на целия му екип, които познавам от 25 години. Днес за щастие видях, че имат ново младо попълнение на работа в кръвния център, което е позитив, но пожелавам да видим тук и наследник на д-р Френкев, тъй като кадровото обезпечаване на системата е много важно“, допълни д-р Дариткова.\r\nСпоред нея от голямо значение са и инвестициите в нова технология, която да гарантира сигурност на кръвта и кръвните продукти, които се произвеждат вследствие на кръводаряването. Народният представител обобщи, че това са бъдещите планове в политиката ни относно трансфузионната хематология.\r\n„Работейки в интензивно отделение в условията на спешност е много важно да има подходящи кръвни продукти, за да спасяваме хората. Обществото трябва да знае колко е важно да даряват кръв и то предварително, за да има време и за изследвания, а не всеки да се спасява поединично“, отбеляза д-р Събев.\r\nСред кръводарителите в тазгодишната акция бяха представители на дамската структура на ГЕРБ, общински съветници, представители на общинското ръководство, симпатизанти на партията и граждани, които откликнаха на призива на д-р Дариткова, отправен във Фейсбук.", "date": "2018.04.24", "title": "Смолян: Депутатите от ГЕРБ дадоха старт на кампания за кръводаряване"}
{"url": "http://www.focus-news.net/news/2018/04/24/2514618/sofiya-vavezhda-se-organizatsiya-na-dvizhenieto-za-otrazyavane-na-kontsert-v-zala-balgariya-na-25-april.html", "text": "От 13.00 до 19.30 часа на 25.04.2018 г. се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- на ул. „Георги Бенковски” между бул. „Цар Освободител” и ул. „Аксаков”; \r\n- на ул. „Аксаков” между ул. „Георги Бенковски” и ул. „Дякон Игнатий”. Това съобщиха от пресцентъра на Столична община.", "date": "2018.04.24", "title": "София: Въвежда се организация на движението за отразяване на концерт в зала „България” на 25 април"}
{"url": "http://www.focus-news.net/news/2018/04/24/2514619/sadiyskata-kolegiya-na-vss-vazstanovi-nikolay-stefanov-kato-sadiya-v-rayonen-sad-ruse-poradi-priklyuchilo-s-opravdatelna-prisada-nakazatelno-proizvodstvo-sreshtu-nego.html", "text": "Съдийската колегия на Висшия съдебен съвет (ВСС), на основание чл. 231, ал. 1, пр. 2 от ЗСВ, възстанови Николай Стефанов Стефанов на длъжност „съдия“ в Районен съд – Русе, поради приключило срещу него с окончателно решение наказателно производство по ДП № 41/2015 г., по описа на СГП-СЗППИМ и оправдателна присъда, считано от датата на вземане на решението. Това съобщиха от ВСС.\r\nС решение на ВСС по протокол № 10/05.03.2015 г. Николай Стефанов е временно отстранен от длъжността „съдия“ до приключване на наказателното производство срещу него.\r\nСъдийската колегия изпрати на Комисия „Бюджет и финанси“, молбата на Николай Стефанов, в частта за заплащане разликата между получаваното възнаграждение по чл. 230, ал. 3 и пълния размер на трудовото му възнаграждение за периода на отстраняване.", "date": "2018.04.24", "title": "Съдийската колегия на ВСС  възстанови Николай Стефанов като съдия в Районен съд – Русе, поради приключило с оправдателна присъда наказателно производство срещу него"}
{"url": "http://www.focus-news.net/news/2018/04/24/2514621/oleg-shcherbak-poslanik-na-ruskata-federatsiya-v-skopie-makedoniya-tryabva-da-razmisli-za-chlenstvoto-v-nato-ne-bi-iskala-makedonskiyat-narod-da-bade-izpolzvan-kato-pushechno-meso-a-teritoriyata-y-kato-baza-na-nato.html", "text": "Всяка държава има право на собствен избор за националната сигурност без значение дали това ще е членство в НАТО или военна неутралност. Това заяви посланикът на Руската федерация в Македония Олег Шчербак, говорейки пред студентите във Факултета по сигурност, предава скопският телевизионен канал „Сител“.\r\n„Всяка страна трябва самостоятелно, чрез референдум и с уважение към волята на мнозинството, да вземе решение за членство в съюзи. В Европа съществуват успешно военно неутрални държави и подобен подход към решаването на националната сигурност е рационален“, каза Шчербак.\r\nРуският дипломат подчерта, че ефективната сигурност в XXI век може да бъде изградена само въз основа на колективната сигурност и със съвместните усилия на всички малки и големи държави.\r\nСпоред него НАТО е военен политически блок, създаден от САЩ с цел да се противопостави на Организацията на Варшавския договор, но въпреки че не съществува от 30 години, НАТО продължава да се разпространява на изток.\r\n„Статут на военна неутралност на Македония може да й даде много, в такъв случай тя ще бъде отворена за всички и ще бъде в състояние да реализира икономическите и социалните интереси на гражданите, без да бъде под тежестта на европейската солидарност. Знаете добре, че когато солидарността е поставена над здравия разум, това е фатално за националните интереси“, подчерта Шчербак.\r\nСъщевременно той отбеляза, че има пропаганда, която Русия представлява като агресор и че балканските страни са принудени да направят изкуствен избор между Изтока и Запада.\r\n„Последствията от това са известни на Украйна, която беше поставена под такъв ултиматум, което предизвика раздор и гражданска война. За съжаление нашите западни партньори не са научили нищо от това“, заключи руският посланик. \r\nШчербак твърди, че Македония се намира на огневата линия на САЩ и Русия, и коментира, че балканските народи са тласкани към изолация и засилване на русофобията.\r\n„Руската федерация не може да не бъде загрижена от военната доктрина на НАТО, в която Русия е обявена за враждебна. Това е много опасна игра и не бихме искали Македония да бъде въвличана в това. Македонският народ да бъде използван като пушечно месо, а територията й-  като база на НАТО“, заяви Шербак.\r\nТвърденията, че членството на НАТО в Македония ще донесе мир и стабилност на страната, Шчербек определи като мит. \r\n„Не ви убеждавам, че НАТО е зло, но аз просто казвам, че при подобна стъпка последствията трябва да бъдат анализирани много добре. Влизането в такъв агресивен съюз е предизвикателство и сериозен избор за всяка страна. Политиците трябва да са наясно с отговорността си и да бъдат ръководени от поговорката „Три мери мери, един път режи“, бе съветът, който руският посланик отправи към управляващите в Скопие. Тереза Герова", "date": "2018.04.24", "title": "Олег Шчербак, посланик на Руската федерация в Скопие: Македония трябва да размисли за членството в НАТО, не би искала македонският народ да бъде използван като пушечно месо, а територията й – като база на НАТО"}
{"url": "http://www.focus-news.net/news/2018/04/24/2514622/sliven-petnadeset-gimnazii-i-dva-universiteta-predstaviha-obuchenieto-si-na-panorama-na-obrazovanieto-v-grada.html", "text": "Петнадесет профилирани, професионални гимназии и средни учебни заведения от Сливен и Нова Загора и два университета, ТУ-София и МУ-Варна, участваха в тазгодишното издание на „Панорама на образованието” в Сливен.  Събитието бе открито на 24 април. Гости бяха зам. областните управители Камен Костов и Димитринка Петкова. Това съобщиха от Областна администрация-Сливен.\r\nПанорама на образованието се организира от РУО-Сливен вече двайсет години. Новото сега е, че форумът се провежда на открито, на централния площад „Хаджи Димитър”.  От община Сливен, която е и съорганизатор, бяха осигурили самостоятелна шатра за всеки участник, където да изложи рекламни материали. Учебните заведения бяха дошли с купите и медалите, спечелени на национални и международни състезания и олимпиади, някои презентираха обучението, което предлагат, със специална техника или с продукция, изработена от учениците. Посетителите на панорамата имаха възможност да разговарят с възпитаници на училищата, с преподаватели, както и с техните директори. Панорамата на образованието  ще е отворена до 15.00 ч. на 25 април.\r\nОт името на областния управител Чавдар Божурски поздравление към участниците и техните бъдещи ученици и студенти поднесе заместникът му Димитринка Петкова. Зам.кметът Пепа Чиликова и началникът на РУО-Сливен д-р Бисерка Михалева също приветстваха участниците и гостите на панорамата.", "date": "2018.04.24", "title": "Сливен: Петнадесет гимназии и два университета представиха обучението си на „Панорама на образованието” в града"}
{"url": "http://www.focus-news.net/news/2018/04/24/2514610/ministar-krasimir-valchev-nyama-samnenie-che-obuchenieto-po-nauka-tehnika-prirodni-nauki-i-matematika-e-klyuchovo.html", "text": "Няма съмнение, че обучението по наука, техника, природни науки и математика е ключово .Това заяви министърът на образованието и науката Красимир Вълчев в 18-то училище „Уилям Гладстон“ при откриване на Център по природни науки по програма „Училище на бъдещето“, финансиран от Фондация „Америка за България“, предаде репортер на Агенция „Фокус“ . „Това, което правим заедно с всички партньори е формулата за успеха. Радвам се, че в системата има толкова директори, които са ни партньори. Благодаря на Синдиката на българските учители, на фондация „Америка за България“ и на Американското правителство за помощта, която оказаха на българските училища“, заяви Вълчев.\r\n„Ключово е да съчетаем в децата традиционните компетентности в математика и природни науки с новите компетентности на 21 век, дигиталните компетентности и от творческите компетентности умението да се учат постоянно. Това е предизвикателство за всички образователни системи. Благодарение на партньорството, което имаме с всички заинтересовани страни, съм убеден че ще го направим“, каза Вълчев.", "date": "2018.04.24", "title": "Министър Красимир Вълчев: Няма съмнение, че обучението по наука, техника, природни науки и математика е ключово"}
{"url": "http://www.focus-news.net/news/2018/04/24/2514623/yanka-takeva-sbu-znanieto-duhovnostta-i-vyarata-vinagi-varvyat-raka-za-raka.html", "text": "Знанието, духовността и вярата винаги вървят ръка за ръка. Това заяви Янка Такева, председател на Синдиката на българските учители при откриване на център по природни науки „Георги Наджаков“ по програма „Училище на бъдещето“, финансиран от Фондация „Америка за България“, предаде репортер на Агенция „Фокус“.\r\nТакева заяви, че трябва да отдадем нужното уважение и признателност на най-иновативния директор не само в столицата и в България, а може да се каже и на Балканите – това е директорът на 18-то СУ „Уилям Гладстон“ Величка Стойчева.\r\nТакева определи директорите, работещи с фондация „Америка за България“ като щастливци. По думите й те са хората, които трябва да направят така, че българската образователна система, училищната среда да бъде толкова красива, примамлива и мотивираща, че всеки едни преминал през нея да бъде успешен, млад лидер.\r\n„Винаги, когато идвам, г-жо Стойчева, във вашето училище, а и в много други училища в страната, изпитвам респект от лидерството да управлявате, респект от това, че създавате лидери, особено сега в дигиталната среда“ каза Такева.", "date": "2018.04.24", "title": "Янка Такева, СБУ: Знанието, духовността и вярата винаги вървят ръка за ръка"}
{"url": "http://www.focus-news.net/news/2018/04/24/2514595/afp-povdignaha-10-obvineniya-v-predumishleno-ubiystvo-na-napadatelya-ot-toronto.html", "text": "Срещу нападателя от Торонто, който вряза ван в група пешеходци, са повдигнати 10 обвинения в предумишлено убийство, след като 10 души загинаха, а 15 други бяха ранени при инцидента от понеделник, предава AFP. \r\nПри първото си явяване в съдебната зала 25-годишният Алек Минасиан е стоял на скамейката в затворнически гащеризон, с бръсната глава и ръце зад гърба. Срещу него са повдигнати множество обвинения в опит за убийство.\r\nИнцидентът се случи в северната част на града, на около 30 километра от центъра, където в понеделник се събраха външните министри на страните от Г-7. Полицията поясни, че инцидентът се е случил в 13:27 часа местно време (19:27 часа българско), но не уточни дали е бил предизвикан умишлено или е злополука. Водачът на превозното средство бе арестуван, а по-късно стана ясна и самоличността му – Алек Минасян. Мотивите на нападението остават неясни, а разследването по случая продължава. \r\nКъм момента МВнР не разполага с информация дали са пострадали български граждани при инцидента в град Торонто.Тереза Герова", "date": "2018.04.24", "title": "AFP: Повдигнаха 10 обвинения в предумишлено убийство на нападателя от Торонто"}
{"url": "http://www.focus-news.net/news/2018/04/24/2514620/srabskiyat-prezident-alekandar-vuchich-blagodarya-na-premierite-na-balgariya-gartsiya-i-rumaniya-za-podkrepata-po-patya-ni-kam-evropa.html", "text": "Благодаря на премиерите на България, Гърция и Румъния за подкрепата по пътя ни към Европа. Това каза сръбският президент Александър Вучич по време на пресконференция след  Съвета за сътрудничество на високо равнище между Сърбия, България, Гърция и Румъния в Букурещ, предаде репортер на Агенция „Фокус“. „Днес имаме конкретни разговори и изводите са, че ще създадем съвместна работна група, която ще бъде на транспортните и комуникационните ни министри, за да могат да конкретизират проектите, които дискутирахме днес. Трябва да работим изключително бързо“, заяви той. Вучич поясни, че Сърбия има увеличен стокообмен с Румъния, България и Гърция и увеличение на туристопотока. „Вярваме, че тези четиристранни срещи са изключително важни. Ние сме единствената страна, която не е членка на ЕС все още, затова ни е важна подкрепата на Румъния, България и Гърция по пътя към ЕС“, заяви той. По думите му на срещата са разговаряли за магистралата към България, за финализиране и на сегмента за магистрала към Скопие, както и за модернизиране на жп линията Ниш- Димитровград, дигиталната инфраструктура, както и как да се преодолеят проблемите и предизвикателствата, съществуващи в региона.  \r\nДеница КИТАНОВА", "date": "2018.04.24", "title": "Сръбският президент Алекандър Вучич: Благодаря на премиерите на България, Гърция и Румъния за подкрепата по пътя ни към Европа"}
{"url": "http://www.focus-news.net/news/2018/04/24/2514628/veliko-tarnovo-48-sastava-ot-tsyalata-strana-shte-uchastvat-v-chetvartiya-natsionalen-pregled-na-uchenicheskite-duhovi-i-fanfarni-orkestri-i-mazhoretni-sastavi-v-svishtov.html", "text": "48 състава от цялата страна ще участват в Националния преглед на ученическите духови и фанфарни оркестри и мажоретни състави в Свищов. Това потвърди за Радио „Фокус“ – Велико Търново директорът на Културната дирекция в Община Свищов Росен Маринов.   Събитието се организира на всеки две години и през 2018-та ще е неговото четвърто издание. То ще протече в рамките на два дни – 28 и 29 април /събота и неделя/. Официалното откриване ще е в 11.00 часа в неделя, на площад „Алеко“. Приветствия към участниците ще отправят кметът Генчо Генчев и директора на  Средно училища „Димитър Благоев” – град Свищов Цветанка Кирова. Програмата с изявите на съставите можете да откриете на интернет сайта на крайдунавската администрация.\r\nЦелта на фестивала е да запази богатите традиции на духовите и фанфарни оркестри и мажоретни състави в национален мащаб, както и да популяризира дейността им. Организатори са Община Свищов и школото, а събитието протича под патронажа на кмета Генчев.\r\nЛуиза ТРАНЧЕВА", "date": "2018.04.24", "title": "Велико Търново: 48 състава от цялата страна ще участват в Четвъртия национален преглед на ученическите духови и фанфарни оркестри и мажоретни състави в Свищов"}
{"url": "http://www.focus-news.net/news/2018/04/24/2514625/premierat-boyko-borisov-gord-sam-s-politicheskiya-elit-na-balkanite.html", "text": "България, Гърция, Румъния трябва да направим всичко възможно с нашите братя да сме голямо семейство на Балканите. Това каза премиерът Бойко Борисов по време на пресконференция след  Съвета за сътрудничество на високо равнище между Сърбия, България, Гърция и Румъния в Букурещ, предаде репортер на Агенция „Фокус“.  По думите му, която и държава да има проблем на Балканите, той пряко рефлектира върху всички. „Сама по себе си срещите, че продължават да се осъществяват на четирите държави, е една добра новина. Няма като Вишеградската четворка да правим декларации. Ние искаме дигитална инфраструктура, пристанища, свързаност, вдигане на ръста на икономиката и съответно да напреднем в сфери като култура и туризъм“, заяви Борисов.  „Благодарен съм и с цялото си уважение се отнасям към това, което направи Жан-Клод Юнкер, министърът за външните работи Могерини, обикаляйки Западните Балкани. Същото прави и председателят Туск. Не можем да подминем и личната ангажираност на канцлера Меркел по въпроса“, поясни Борисов. Според него не са леки решенията, които Вучич трябва да взима. „Без да преглътнем Косово, Босна и Херцеговина, не можем Балканите да вървим напред. Горд съм с политическия елит на Балканите“, допълни премиерът Борисов.   \r\nДеница КИТАНОВА", "date": "2018.04.24", "title": "Премиерът Бойко Борисов: Горд съм с политическия елит на Балканите"}
{"url": "http://www.focus-news.net/news/2018/04/24/2514598/protothema-erdogan-i-strategicheskata-greshka-na-vashington.html", "text": "Мнозина се чудят как ще се развият отношенията на Турция практически с всичките й съседни страни и какво в крайна сметка иска да постигне турския президент Реджеп Таийп Ердоган. Общ фактор в всички спорни въпроси са трудните отношения между Турция и САЩ, което повече не може да бъде отричано. Така че, как смята Вашингтон да се справи с този проблем, разсъждава в свой авторски материал стратегическият анализатор и специалист по мениджмънт на кризисни ситуации Панайотис Карампелас, препечатан от електронното издание на гръцкия вестник Prototema и представен без редакторска намеса от агенция „Фокус“ .\r\nИстината е, че американо-турските отношения никога не са толкова лоши. Но ще бъде наивно някой да очаква... „развод“ в скоро време, освен ако не стане нещо наистина неочаквано. Причината е, че външната политика на Вашингтон е „бюрократично чудовище“, в което различните институции застъпват функциите си, има множество комитети и подкомитети, тинк-танкове, групи за натиск и лобиране – нещо обичайно за една свръх-сила. Независимо от съществуващите разбирания, че това „чудовище“ е гъвкаво за размерите си, е доста трудно въртящото се колело на американската външна политика да се завърти в съвсем различна посока достатъчно бързо.\r\nТурция е привилегирован съюзник на САЩ от десетилетия най-вече заради размерите си, географската си позиция и специалната характеристика, която притежава като мюсюлманска страна – секуларността й. Именно затова сегашните им обтегнати отношения все още са далеч от разрив. Но точно тук се крие и проблемът на Вашингтон, както и на всички съседи на Турция.\r\nВашингтон смята, че сегашната криза е просто поредният епизод на отношенията с „претенциозен“ съюзник, който има тенденция към... пазарлъци от ориенталски тип. Те правят стратегическа грешка като си мислят, че ситуацията все още е под контрол или още по-голямото заблуждение, че всичко е обратимо. Факторите в САЩ вярват, че един ден Ердоган няма да го има и на негово място ще дойде по-умерен лидер, който ще се заеме със задачата да възстанови влошените отношения между САЩ и Турция до нормалното им състояние.\r\nНо Ердоган не е нито Муамар Кадафи, нито Саддам Хюсеин. За разлика от тях той не гледа на настоящето или себе си недалновидно. Ердоган има по-мащабни планове за Турция и за себе си. За разлика от тях, той винаги се готви за утрешните предизвикателства. Той е загрижен за това кой ще го наследи и за наследството си.\r\nТурция има докторат в изграждането на управленска система. Тя има ноу-хау. От смъртта на Мустафа Кемал Ататюрк изминаха 70 години и кемалисткият режим, до съвсем скоро, властваше в страната. И това е точно каквото иска Ердоган. Той иска да създаде собствен режим, в който той играе ролята на „баща“, на новия „Ататюрк“ (Баща на турците). Той цели прераждането една модерна Османска империя, която отново ще прегърне исляма, което противоречи на кемализма и напразните американски мечти за секуларна западно ориентира мюсюлманска държава, която трябва да бъде пример за ислямския свят. Всъщност, Ердоган просто не иска да стане новия Кемал; той иска да стане новия Султан. Следователно, неговите внимателни ходове след неуспешния държавен преврат през 2016 година – чистката във всички сфери на публичния живот и законодателните промени, целят материализацията именно на тази негова мечта.\r\nНо това дори не е най-лошото за американските аспирации. Най-лошото е, че турската опозиция, вместо да бъде разумна сила срещу опасния главен план на Ердоган, го тласка към все по-екстремни позиции и се създава впечатление, че всички там се борят за претенцията да са допринесли най-много за възвръщането на загубеното османско величие. Като пример може да се даде заявлението на основната опозиционна партия, че веднага щом дойде на власт, тя ще „възвърне“ някакви 18 острова от Гърция, за които (според тях) Ердоган не прави нищо.Друга опозиционна партия говори за... 156 острова, които „безсрамните“ гърци са „окупирали“, а Ердоган толерира това и т.н.\r\nИ ако и това не е достатъчно лошо, самият турски народ, избирателите, които ще гласуват за следващия президент на Турция след Ердоган, от 10 години е изложен на невероятна безспирна и ежедневна анти-западна, анти-европейска, анти-американска, анти-гърцка, ислямистка и нео-османска фанатична пропаганда.\r\nИмайки предвид горепосочените факти, дори и в Турция да има умерен политик (и той все още не е в затворническа килия...), той едва ли ще посмее да опита нещо, а дори и да посмее, в подобна политическа и социална среда на прекомерна агресия и нео-османски фантазии, той просто ще се провали тотално.\r\nДори и някой да опита да вземе властта като първоначално се придържа към подобна агресивна риторика, за да направи завой към по-умерени позиции в последствие, той е обречен на провал. Причината за това е проста. Ердоган направи точно това, но в обратната посока. Той дойде на власт като умерен политик и сега всички виждаме фундаменталната промяна в него и това, че той се стреми да създаде ислямистка и още по-агресивна Турция.\r\nВсе пак Ердоган имаше за свой ментор Фетулах Гюлен и по този начин получи подкрепата му и мощния гръб на организацията му, чрез която хората на Ердоган инфилтрираха всички сфери на държавата и обществото: медиите, предприятията, въоръжените сили, правосъдието, публичната администрация, образованието, местното управление и, разбира се, джамиите. Гюлен беше отстранен чак, след като бе изпълнена целта да се изградят основите на това, което в последствие стана „Ердоганизма“.\r\nИ кой може  да се похвали с подкрепата на подобна организация, чрез която да насочи страната в по-умерена посока, особено в атмосферата на страх, която доминира турското общество след неуспешния държавен преврат?\r\nДокато някои хора в американската столица вече „угояват телето“ в очакване на завръщането на... „блудния син“ Ердоган, новият османски султан вече подписа договори с Русия не само за придобиването на системи за противоракетна отбрана С-400, но, още по притеснително, за построяването на първата турска атомна електроцентрала на стойност 20 милиарда долара, което представлява втората от четирите основни стъпки, които са необходими на Турция, за да създаде собствен ударен ядрен потенциал.\r\nПървата стъпка, създаването на балистични ракети с голям обсег, вече е в много напреднал стадий. Втората е гореспоменатото построяване на АЕЦ, а третата е обогатяването в нея на достатъчно количество обеднен уран за създаване на ядрени бойни глави. Четвъртата и последна стъпка е поставянето на тези ядрени бойни глави на балистични ракети.\r\nВъв Вашингтон и Тел Авив се страхуват от Иран, но най-неприятната изненада за тях, най-вероятно, ще дойде от съвсем друго място.\r\nВ общи линии, това, което се случи е, че САЩ създадоха „чудовище“. Техният страх „да загубят Турция“ ги доведе до там да прощават всеки грях на Турция, дори, когато той е извършен директно срещу американските интереси. Отказът на Турция през 2003-а да допусне войска на втора територия, за да се отвори втори фронт срещу Ирак от север е, може би, най-показателният пример.\r\nБавно, но сигурно, САЩ отгледаха турската арогантност. Турция се разглези, докато получаваше всички тези вредни сигнали и в крайна сметка стигна до извода, че на практика може да прави каквото си поиска без последствия, защото винаги в крайна сметка ще й бъде простено.\r\nИменно затова САЩ трябва да осъзнаят, че Турция, която са познавали някога и Турция, за която са мечтали я няма и няма връщане назад. Сега Турция провежда собствената си политика и не няма да се впише в сферата на влияние на която и да е велика сила. Ердоган вярва, че вече е лидер на регионална суперсила и се бори неговата страна да стане глобален играч. Турция няма причини или стимул да се връща в нечие „стадо“ и да продължи да е оръдие в плановете на някоя велика сила, включително САЩ.\r\nКутията на Пандора е отворена и това, което излезе от нея, никога няма да бъде върнато обратно вътре...\r\nТурция вече не е важен актив на Запада, а негова слабост. Колкото по-скоро факторите във Вашингтон разберат всичко това и колкото по-скоро те преминат към „План Б“, стига вече да имат такъв, толкова по-голям ще е шанса да се ограничат максимално гостратегическите загуби на САЩ в този регион и толкова по-възможно ще е за всички нейни съседи да получат някаква форма на значима подкрепа срещу заплаха, за която стои въпросът само „кога“ ще се прояви. \r\nПревод и редакция:", "date": "2018.04.24", "title": "Protothema: Ердоган и стратегическата грешка на Вашингтон"}
{"url": "http://www.focus-news.net/news/2018/04/24/2514626/mosv-savmestna-proverka-na-plazh-delfin-napraviha-eksperti-ot-riosv-burgas-i-ministerstvoto-na-turizma.html", "text": "По разпореждане на министрите на околната среда и водите Нено Димов и на туризма Николина Ангелкова експерти от Регионалната инспекция по околната среда и водите - Бургас, Министерството на туризма и кметът на община Царево извършиха съвместна проверка по сигнал за строителни дейности на морски плаж „Делфин“. Това съобщиха от пресцентъра на Министерство на околната среда и водите.\r\nВ хода на проверката беше установено, че на плажа в момента се изгражда временен преместваем обект, тоалетни и дървена лека ограда. Изградената през миналогодишния летен сезон дървена стълба е изцяло демонтирана. Дървеният материал от нея не е премахнат и в момента  се използва за изграждане на обектите на плажа.\r\nПредставители на общината и строителния контрол са направили замерване за установяване на местоположението на изграждащите се обекти спрямо одобрената от Министерството на туризма схема. Според първоначалните резултати те отговарят на определената схема. \r\nЕкспертите на Министерството на туризма ще направят и контролна проверка дали обектите се вписват в схемата. Министерството на туризма с геодезисти ще направи замерване и ако то установи, че заграждението е разположено на територията на плажа, ще бъде издадено предписание за премахване.\r\nПроверката установи, че заграждението не препятства достъпа до плажа. Заради стръмния терен към ивицата Община Царево е внесла в РИОСВ-Бургас предложения за осигуряване на трасе до морския плаж. Изискано е становище от дирекцията на ПП „Странджа“, за да се намери най-подходящото място за осигуряване на пешеходния достъп към плажа, който да е щадящ за околната среда.", "date": "2018.04.24", "title": "МОСВ: Съвместна проверка на плаж „Делфин“ направиха експерти от РИОСВ - Бургас и Министерството на туризма"}
{"url": "http://www.focus-news.net/news/2018/04/24/2514629/predstoyashti-sabitiya-v-stranata-za-25-april-agentsiya-fokus.html", "text": "*** \r\nОт 14.30 часа в зала „EFE“ на хотел „Маринела“ държавният глава Румен Радев ще бъде гост на конференцията „20 години / Dir.bg: THE NEXT BULGARIAN WEB“.\r\n*** \r\n9.00 часа ще започне пленарното заседание на Народното събрание.\r\n*** \r\nОт 11.30 часа в Народното събрание министърът на регионалното развитие и благоустройството Николай Нанков ще се срещне с депутатите от 2-ри многомандатен избирателен район Бургас. Срещата е по покана на депутата от ГЕРБ Ивелина Василева.\r\n*** \r\nОт 9.00 часа до 13.00 часа в хотел „Рамада“ експерти на Главна дирекция „Стратегическо планиране и програми за регионално развитие“ към Министерството на регионалното развитие и благоустройството ще представят условията, допустимите кандидати и дейности, както и изискванията при подготовката на проектните предложения във връзка с процеса по деинституционализация на социалните услуги за възрастни и хора с увреждания.\r\n*** \r\nОт 9.30 часа в IV състав на Специализирания наказателен съд ще се гледа делото срещу Ценко Ч., Мартин Ч., Иван Т., Димитър К., Иван Т. и др., обвинени в организиране и ръководене на организирана престъпна група. \r\n*** \r\nОт 9.30 часа в VII състав на Специализирания наказателен съд ще се гледа делото срещу Кръстьо Д. и Ивайло С., обвинени за квалифицирани състави на изнудване. \r\n*** \r\nОт 9.30 часа в XIII състав на Специализирания наказателен съд ще се гледа делото срещу Румен О., обвинен за безстопанственост в особено големи размери, представляваща особено тежък случай. \r\n*** \r\n10.00 часа ще започне заседанието на Министерския съвет\r\n*** \r\nОт 10.00 часа в V състав на Специализирания наказателен съд ще се гледа делото срещу Хованес М., Пламен Т., Мариян М. и др., обвинени в образуване и ръководене на организирана престъпна група. \r\n*** \r\nОт 10.00 часа в III състав на Специализирания наказателен съд ще се гледа делото срещу Румен С., Младен П., Дейвид Г. и др., обвинени в образуване и ръководене на организирана престъпна група.\r\n*** \r\nОт 10.00 часа в IX състав на Специализирания наказателен съд ще се гледа делото срещу Радослав Б., Денис Б., Мариян К. и др., обвинени в образуване и ръководене на организирана престъпна група.\r\n*** \r\nОт 10.00 часа в I състав на Специализирания наказателен съд ще се гледа делото срещу Стоян И., обвинен в квалифицирани състави на изнудван. \r\n*** \r\nОт 10.00 часа до 14.00 часа в кабинет № 108 на Катедра по инфекциозни болести на ВМА-София ще се проведат безплатни консултации и прегледи на лица с инфекциозна мононуклеоза и други херпесни инфекции.\r\n*** \r\nОт 10.00 часа в I състав на Софийския градски съд ще се гледа делото срещу съдия Люба П. от Районен съд-Раднево и др., обвинени в престъпления против дейността на държавни органи и обществени организации. \r\n*** \r\nОт 10.30 часа в XV състав на Специализирания наказателен съд ще се гледа делото срещу Димитрина Р., Мария Ж., Нели К. и Надежда Т., обвинени в Образуване и ръководене на организирана престъпна група. \r\n*** \r\nОт 10.30 ч. в Централна поща (ул. „Гурко“ №6) главният изпълнителен директор на „Български пощи” ЕАД Деян Дънешки ще пусне в употреба издание на тема „ Европа 2018 - мостове“, което се състои от две пощенски марки в тираж 18 000 броя, две пощенски марки в блок в тираж 10 100 броя, карнетка, илюстрован пощенски плик с оригинален знак за цена на пощенската услуга и специален пощенски печат.\r\n*** \r\nОт 11.00 часа в Конферентната зала на Дома на Европа (ул. „Г. С. Раковски“ № 124, София) ще бъде представен годишния доклад на Българския хелзинкски комитет (БХК) за състоянието на правата на човека в България през 2017 г.\r\n*** \r\nОт 11.00 часа в XVII състав на Специализирания наказателен съд ще се гледа делото срещу Добрин Д., Николай И., Красимир Б., Юлиян К. и др., обвинени в образуване и ръководене на организирана престъпна група.  \r\n*** \r\nОт 12.15 часа в зала „Мусала“ на хотел „Хилтън“ Министерството на регионалното развитие и благоустройството (МРРБ) организира кръгла маса за публично обсъждане на предложения за нови райони от ниво 2. Тя ще бъде открита от зам.-министъра на регионалното развитие и благоустройството Деница Николова.\r\n*** \r\nОт 13.00 часа в Националния пресклуб на БТА ще се проведе пресконференция, свързана със среща на над 90 български и руски изобретатели-ученици, студенти, докторанти, от 8 г. до 25 г., на първия у нас Международен фестивал за детско и младежко научно-техническо творчество.  Форумът е под патронажа на президента на България Румен Радев. \r\n*** \r\nОт 13.30 часа в заседателната зала на Висшия съдебен съвет (ВСС) прокурорската колегия към Съвета ще проведе заседание. \r\n*** \r\nОт 13.30 часа в XI състав на Специализирания наказателен съд ще се гледа делото срещу Диана В., Александър М. и Сашо К., обвинени за образуване и ръководене на организирана престъпна група. \r\n*** \r\nОт 13.30 часа в XVIII състав на Специализирания наказателен съд ще се гледа делото срещу Красимир К., Славчо А. и Галина А., обвинени за образуване и ръководене на организирана престъпна група.\r\n*** \r\nОт 13.30 часа в XIX състав на Специализирания наказателен съд ще се гледа делото срещу Иван Т., Димитър К., Димитър К., обвинение в престъпление по служба.\r\n*** \r\nОт 14.00 часа в зала „Запад“ на Народното събрание на пл. \"Народно събрание\" 2 Комисията по икономическа политика и туризъм ще проведе съвместно заседание с Постоянно действащата подкомисия за наблюдение на дейността в областта на защитата на потребителите и ограничаването на монополите.\r\n*** \r\nОт 14.00 часа в VII състав на Специализирания наказателен съд ще се гледа делото срещу Пламен М., Анета Г. и Женя Г., обвинени в образуване и ръководене на организирана престъпна група.\r\n*** \r\nОт 14.00 часа в сградата на БТПП в Конферентна зала Б, ет. 1 ще се проведе кръгла маса на тема „Представяне на иновативни проекти“ . \r\n*** \r\nОт 14.30 часа в зала 1 в Народното събрание на пл. \"Княз Александър I\" №1 Комисията по труда, социалната и демографската политика ще проведе заседание. \r\n*** \r\nОт 14.30 часа в зала 356 в Народното събрание на пл. \"Княз Александър I\" №1 Комисия по транспорт, информационни технологии и съобщения.\r\n*** \r\nОт 14.30 часа в зала 238 в Народното събрание на пл. \"Княз Александър I\" №1 Комисията по правни въпроси ще проведе заседание. \r\n*** \r\nОт 15.00 часа в зала 142 на Народното събрание на пл. \"Княз Александър I\" №1 Комисията по въпросите на децата, младежта и спорта ще проведе заседание.\r\n*** \r\nОт 15.00 часа в Резиденцията на британското посолство (бул. „Васил Левски“ 36) ще се проведе четвърти модул от обучението за здравни журналисти „Часът на диабета“.\r\n*** \r\nОт 15.30 часа в зала „Изток“ на Народното събрание на пл. „Народно събрание“ 2 Комисията по европейските въпроси и контрол на европейските фондове ще проведе заседание. \r\n*** \r\nОт 16.00 часа в Институт по отбрана \"Проф. Цветан Лазаров\" (бул. \"Проф. Цветан Лазаров\" 2, София 1592) ще се проведе Индустриален ден. \r\n*** \r\nОт 16.00 часа в басейна на 144-то СУ ще се проведе традиционния турнир по плуване ,, Купата на Спортна школа София“ за ученици в първи клас. \r\n*** \r\nОт 18.00 часа на футболното игрище в Комплекс „Спортна София – 2000“ (Зона Б-5) ще се проведе честването на Международния ден „Футбол за приятелство“. \r\n*** \r\nОт 18.00 часа в Литературен клуб „Перото“ ще се проведе дискусията „Какво е да живееш в интересни времена“. \r\n*** \r\nОт 18.00 часа във фоайето на зала „България“ ще бъде открита документална изложба за работата на големия български композитор Панчо Владигеров „Райнхард – Владигеров. Взаимовлияния и проекции”. \r\n*** \r\nОт 18.30 часа в салона на Синдикалния дом на културата на транспортните работници в България, клон София (бившето кино \"Освобождение\", бул. \"Мария Луиза\" №106) председателят на НС на БСП Корнелия Нинова и лидерът на столичните социалисти Калоян Паргов ще участват в тържествено честване на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда\" и \"Връбница\". На тържественото събрание-концерт сред гостите ще бъдат народни представители от \"БСП за България\" и общински съветници от групата на социалистите.\r\n*** \r\nОт 18.30 часа в кино „Одеон“ ще се проведе петото издание на Международен студентски филмов фестивал „Нова вълна“.\r\n*** \r\nОт 18.30 часа в Книжен център \"Гринуич\" (бул. \"Витоша\" 37) ще бъде представена книгата „Девет коментара за комунистическата партия“.\r\n*** \r\nОт 19.00 часа в театър „Азарян“ ще се състои спектакълът „За теб“. \r\n*** \r\nОт 19.30 часа в Галерията за съвременно изкуство „УниКредит Студио” ще бъде открита изложбата „Ела при мен” на фотографа  Яна Лозева. \r\n19.30 часа в зала „България“ тазгодишният „Европейски музикален фестивал“ ще събере на една сцена трима изявени български концертмайстори - Албена Данаилова, Димитър Иванов и Мони Симеонов.\r\n*** \r\nОт 9.00 часа ще се състои Ден на отворените врати в Детския отдел на Регионална библиотека „Димитър Талев“. \r\n*** \r\nОт 20.00 часа в голяма зала на Македонската опера и балет Ансамбъл „Пирин“ ще изнесе благотворителен концерт в Скопие под егидата на Министерство на външните работи. \r\n*** \r\nОт 11.00 часа ще се проведе пресконференция по повод премиерата на балета „Баядерка“ по Лудвиг Минкус. В пресконференцията ще вземат участие Веса Тонова – дългогодишна примабалерина на Софийска опера и балет и хореограф на постановката, Галина Калчева – примабалерина на Държавна опера – Бургас, Иван Токаджиев – сценограф, както и солисти от постановката.\r\n*** \r\nОт 13.00 часа пред паметника на поетесата Петя Дубарова в Морската градина четвъртокласниците от СУ \"Св. св. Кирил и Методий\" ще поднесат цветя и ще изнесат рецитал по повод 56 години от рождението ѝ.\r\n*** \r\nОт 19.00 часа ма сцената на НХК ще бъде представено Национално турне „Догодина по същото време”.\r\n*** \r\nОт 10.30 часа в Наказателна зала 1, ет. 1 в окръжен съд - Варна ще се състои пресконференция на Варненски окръжен съд.  \r\n*** \r\nОт 10.30 часа в централното фоайе на Варненския свободен университет „Черноризец Храбър“ ще бъде открито кариерно изложение „Ден на кариерата 2018“. \r\n*** \r\nОт 14.00 часа в офиса на ГЕРБ на ул. „Георги Бенковски” №1 общинският съветник Славчо Славов ще проведе приемна за граждани. \r\n*** \r\nОт  10.30 часа в пресклуба на БТА ще се състои пресконференция на Бюрото по труда.\r\n*** \r\nОт 10.00 часа в ЦДГ „Евгения Кисимова” ще се проведе среща по случай празника на детската книга с писателката Ружа Велчева. \r\n*** \r\nОт 10.30 часа в Чуждоезиковия отдел на РНБ „П.Р.Славейков“, ул. „Симеон Велики“, 7 ще се проведе Ден на италианския език и култура. Организира се съвместно със студенти изучаващи италиански език от ВТУ „Св. Св. Кирил и Методий“. \r\n*** \r\nОт 11.00 часа на площад „Св. Св. Кирил и Методий\" ще се състои Официална церемония „Първа копка“ по проекта „Привлекателна и съхранена автентична градска среда на гр. Велико Търново“. \r\n*** \r\nОт 12.30 часа в ПМГ „Васил Друмев“ ще се проведе представяне на ученически проекти по математика. \r\n*** \r\nОт 19.30 часа в Клуб 7 ще се проведе Изложба – търг в подкрепа на Александър Гайдев, част от кампанията „Презареди“. \r\n*** \r\nОт 18.30 часа в НЧ \"Развитие 1874\" ще бъде  представен хумористичния фолклорен концерт-спектакъл \"Вечерникъ по преславски\".\r\n*** \r\nОт 11.00 часа в залата на ет. 6 в административната сграда кметът на Община Видин Огнян Ценков и общинското ръководство ще дадат пресконференция по актуални теми. \r\n***  \r\nОт 17.00 ч. в изложбената зала на Държавен архив – Видин ще бъде открита изложба „Колажите на Златко“ на видинския фотограф Златко Ангелов.\r\n*** \r\nВ 13.00 часа ученици от ДПУ (Детско полицейско управление) към училище „Св. св. Кирил и Методий“ ще бъдат тържествено изпратени от свои колеги (униформени служители) и от директора на ОДМВР-Враца ст. комисар Янко Янколов за София, където ще участват в национална състезание. \r\n*** \r\nОт 17.00 часа в Общинската библиотека ще бъдат представени размислите „Мисли без плът\" на Ина Крейн. \r\n*** \r\nОт 18.30 часа в НЧ „Напредък - 1869“ „Театър 220“ - Горна Оряховица представя постановката „Татул“ по Георги Караславов. \r\n*** \r\nОт 16.30 часа и от 19.00 часа в Младежкия център ще се състои спектакъл „Поручик Бенц“ по Димитър Димов. \r\n*** \r\nОт 18.30 часа ще се състои премиерата на спектакъла „Само за мъже“ в Читалищен театър „Проф. Гочо Гочев“. \r\n***\r\nОт 10.30 часа в Обединен детски комплекс ще се проведе международно състезание по оказване на първа помощ на червенокръстки отбори от България и Холандия.\r\n*** В 11.00 часа в РЗИ-Пазарджик ще се проведе информационна среща на тема: „Имунизациите – лично право и споделена отговорност“.\r\n*** \r\nОт 11.30 часа  в стая 22 на Двореца на културата ще се проведе пресконференция относно XIII Международен конкурс за млади изпълнители на класически музикални инструменти и XI Международен конкурс за детска рисунка.\r\n*** \r\nОт 9.30 часа в зала 12 на Районния съд ще се гледа делото срещу Иван Б. и Анна К., обвинени в съучастие и като извършители при условията на продължавано престъпление с цел да бъдат ползвани, са съставили неистински официални документи.\r\n***\r\nОт 9.30 часа в зала 10 на Окръжен съд ще се гледа делото, което е насрочено по реда на чл. 270 от НПК по искане на подсъдимия Атанас Ч. за изменение на мярката за неотклонение „задържане под стража“. Подсъдими по делото са Атанас Ч., Веселин З., Симеон Г., Бисер Р., Стефан Г. и Васил В.\r\n*** \r\nОт 13.00 часа в 3 наказателен състав в зала 10 на Районния съд ще се гледа делото срещу Радослав К., обвинен в присвояване на лек автомобил „Шевролет“. \r\n*** \r\nОт 16.00 часа в офиса на  ГЕРБ в район „Южен” на ул. ”Академик Петър Динеков“ №1А общинските съветници Радослава Ташкова и Георги Василев ще проведат приемни за граждани. \r\n*** \r\nОт 17.00 часа в офиса на  ГЕРБ в район „Източен” на ул. ”Коста Паница“ №5 общинският съветник Ани Лафчиева ще проведе приемна за граждани. \r\n*** \r\nОт 17.30 часа в офиса на  ГЕРБ в район „Източен” на ул. ”Коста Паница“ №5 общинският съветник Емил Русинов ще проведе приемна за граждани. \r\n*** \r\nОт 9.00 часа в Зала 1 на Община Стара Загора ще се проведе първият кръг от Националното ученическо състезание „Защита при пожари, бедствия и извънредни ситуации“  – проява от Националния календар за изяви по интереси на Министерство на образованието и науката за 2018 г.\r\n*** \r\nОт 10.00 часа на територията на парк „Пети октомври“ ще се проведе вторият кръг от Националното ученическо състезание „Защита при пожари, бедствия и извънредни ситуации\r\n*** \r\nОт 11.00 часа в регионалния пресклуб на БТА РЗИ-Стара Загора ще даде пресконференция на тема: „Седмица на имунопрофилактиката“.\r\n*** \r\nОт 11.30 часа зам.-министърът на околната среда и водите Атанаска Николова и представители на Европейската комисия ще посетят Спасителния център за диви животни „Зелени Балкани“.\r\n*** \r\nОт 18.00 часа в Радио Стара Загора ще бъдат представена книгата „България за начинаещи : Джаз от сюжети и портрети\" от Веселина Седларска.  \r\n*** \r\nОт 18.00 часа в къща-музей „Гео Милев“ ще се състои премиерата на книгата на Камен Васевски – „Гео Милев: Начинател и редактор на вестници и списания, журналист и публицист“. \r\n*** \r\nОт 19.00 часа в Драматичния театър “Гео Милев“ ще се състои премиерният спектакъл на „Полковникът птица“ от Христо Бойчев. \r\n*** \r\nОт 11.00 часа в пресцентъра в Областна администрация директорите на дирекциите “Бюро по труда”, “Инспекция по труда” и “Социално подпомагане” ще дадат  съвместна пресконференция.\r\n*** \r\nОт 17.30 часа в Славейковото училище ще бъде открита изложбата „Луксът на XIX век.  \r\n*** \r\nОт 9.00 в  Регионален исторически музей ще се проведат заседанията по секции в Шестата национална конференция „Пътуване към България“. \r\n*** \r\nОт 10.00 ч. ще се състои среща с писателката Симеонка Илиева – Мони и представяне на книгата й „Приказни истории от три думи”, както и творческо ателие.\r\n*** \r\nОт 10.00 часа в Шуменския университет, в рамките на дискусия “Пръв сред равни – Ние и Европейския съюз“ ще бъдат наградени отличените във фото конкурса „Европа в Шумен“.", "date": "2018.04.24", "title": "Предстоящи събития в страната за 25 април (Агенция „Фокус“)"}
{"url": "http://www.focus-news.net/news/2018/04/24/2514632/yambol-obshtinata-zapochva-obrabotkata-na-trevnite-ploshti-v-mezhdublokovi-prostranstva-kvartali-i-parkove-protiv-karlezhi.html", "text": "Община Ямбол започва обработката на тревните площи в междублокови пространства, квартали и паркове против кърлежи. Пръсканията ще се извършват по предварително утвърден график. Това съобщиха от Общината. Дезакаризацията стартира след приключване на дейностите по косене на тревните площи.\r\nЩе бъдат третирани общо 577 декара площи. На 25 април от 22.00 до 06.00 часа на 26 април ще се извърши дезакаризация в централна градска част, във всички жилищни квартали, в промишлената зона и парковите площи.", "date": "2018.04.24", "title": "Ямбол: Общината започва обработката на тревните площи в междублокови пространства, квартали и паркове против кърлежи"}
{"url": "http://www.focus-news.net/news/2018/04/24/2514630/uchitel-ot-svishtovska-profesionalna-gimnaziya-aleko-konstantinov-vze-uchastie-v-mezhdunaroden-trening-kurs-v-kipar.html", "text": "През месец април в Ларнака, Кипър се проведе тренинг курс на тема– „INNOLAB – организационни умения за управление на неправителствени организации”. В него участваха представители от 8 европейски държави – Кипър, България, Франция, Унгария, Латвия, Италия, Румъния и Литва. Българската група бе представлявана от Сдружение „Институт Перспективи“. В нейния състав участва Лиляна Димитрова – преподавател по професионална подготовка в Свищовска професионална гимназия „Алеко Константинов”, съобщиха от пресцентъра на Общината. Приемащата организация Sprint Team Athletics 2000, с координатор Ники Карула, предварително бе изготвила програма, в която по подходящ начин бяха балансирани обучителните модули и активностите с практическа насоченост. Модератори и обучители в курса бяха Лука и Анжелика и двамата от Италия.Фокус в тренинг курса бяха ключовите концепции за управление на НПО. Участниците имаха възможност да усъвършенстват практическите си умения за разработване на стратегии, които да подпомогнат организациите и да подобрят управленския си капацитет. Представителите на различните организации разказаха за дейността си и споделиха добри практики относно неформалното учене и възможностите пред младежите за включването им в различни инициативи. В дейностите по проекта беше заложено провеждането на интеркултурни вечери, на които участниците представиха своите културни и кулинарни традиции. Целта на тези активности бе насърчаване на междукултурния диалог и разбиване на стереотипите.В предвидените по проекта културни визити участниците посетиха историческия център на града и различни културни забележителности. В свободното си време те имаха възможност да се насладят на красивите плажове на Ларнака.", "date": "2018.04.24", "title": "Учител от Свищовска професионална гимназия „Алеко Константинов” взе участие в международен тренинг курс в Кипър"}
{"url": "http://www.focus-news.net/news/2018/04/24/2514633/veliko-tarnovo-obshtina-svishtov-vze-uchastie-v-mezhdunarodno-turistichesko-izlozhenie-kulturen-turizam-2018.html", "text": "Петнадесетото изложение „Културен туризъм“ се проведе от 19 до 21 април във Велико Търново, като в него взеха участие представители на 8 страни от 3 континента. Община Свищов за пореден път бе сред изложителите и макар този път щандът да не бе така колоритен, както обикновено, на него беше изложена много разнообразна информация, която впечатли посетителите. Това съобщиха от пресцентъра на Общината. На щанда можеше да бъдат намерени илюстрирани издания, популяризиращи богатото културно наследство на община Свищов, от античността до наши дни.\r\nИзданията за античното културно наследство на Свищов и посветения на него фестивал „Орел на Дунава“ събуди интереса, както на туристите, така и на археолозите. Впечатление направи и брошура илюстрираща Свищовското съкровище, открито през 2011 г., което включва 13 златни накита характерни за Късната Бронзова епоха (2000-1500 г. пр. Хр.) и по своята значимост е сравнимо с Вълчетрънското. Посетителите проявили интерес бяха информирани, че постоянна експозиция от реплики на златните накити е изложена за гостите в свищовския музей.\r\nНовото на свищовския щанд тази година бяха две луксозни издания, които впечатлиха със своята издържана визия и полезна информация.\r\n„Свищов, градът на първите“, е луксозно издание на община Свищов, в което са събрани и онагледени всички известни и доказани факти и събития, случили се за първи път в града. В него са описани 53 от известните първи неща, с които се гордее Свищов и категорично дава отговор на въпроса: „Защо Свищов е градът на първите?“. Това издание провокира интереса на историци, учители, много млади хора и родолюбиви българи.\r\nДругото ново издание, с което се представи община Свищов на изложението беше „Пътеводител на туриста“, изработен от възпитаници на Професионалната държавна търговска гимназия „Димитър Хадживасилев“. Богато илюстрираната книжка силно впечатли любителите на туризма с любопитна информация за най-интересните забележителности на крайдунавския град и възбуди туристическия им дух. Сред представените в книжката забележителности са – къщата музей „Алеко Константинов“, Етнографския музей, Светиниколското училище, църквата „Св. Троица“, парк „Калето“, Стопанска академия „Димитър А. Ценов“, Първото българско народно читалище „Еленка и Кирил Д. Аврамови“, ПДТГ „Димитър Хадживасилев“, Часовниковата кула, античният град „Нове“ и др.\r\nНа официалното откриване във Велико Търново присъства заместник-министърът на туризма Любен Кънчев и областният управител проф. д-р Любомира Попова, които заедно с кмета на Велико Търново Даниел Панов направиха обиколка край щандовете на изложителите. Щандът на община Свищов бе единият, който направи впечатление и накара заместник-министър Кънчев да похвали крайдунавския град. Той подчерта, че към Свищов е отправен поглед и надежда за развитието на Централна Северна България, заради културно-историческото му наследство и огромния потенциал на града.\r\nПодготовката и реализацията, свързани с участието в 15-то издание на „Културен туризъм“ Велико Търново 2018, се извърши от дирекция „Култура и културно наследство“ при Община Свищов. Участието в подобни форуми е от изключителна важност за общината. Популяризирането на нейните забележителности, културни събития и фестивали, като „Орел на Дунава“ и „Фолклорен извор“, спомагат развитието на местния туризъм, създават полезни контакти в тази насока и засилват интереса на туристите към Свищов и неговите културно-исторически богатства.", "date": "2018.04.24", "title": "Велико Търново: Община Свищов взе участие в Международно туристическо изложение „Културен туризъм“ 2018"}
{"url": "http://www.focus-news.net/news/2018/04/24/2514617/rumanskiyat-premier-viorika-danchila-uveryavam-premiera-boyko-borisov-v-podkrepata-na-rumaniya-za-tselite-na-balgarskoto-evropredsedatelstvo.html", "text": "Уверявам премиера Бойко Борисов в подкрепата на Румъния за целите на Българското европредседателство. Това каза Виорика Дънчила, министър-председател на Румъния по време на пресконференция след  Съвета за сътрудничество на високо равнище между Сърбия, България, Гърция и Румъния в Букурещ, предаде репортер на Агенция „Фокус“. „Искам да поздравя президента Вучич. Оценявам ролята на Сърбия като фактор за стабилност в Западните Балкани и позитивната роя по отношение на сътрудничеството и помирението в региона. Искам да го уверя в нашата подкрепа в процеса на присъединяване в ЕС. В същото искам да приветствам премиера Бойко Борисов на тази среща и да го уверя в нашата подкрепа за постигане на целите на Българското председателство, където Западните Балкани имат ключово място“, заяви Дънчила. Тя отчете, че гръцкият премиер Алексис Ципрас е за първи път в Румъния. Тя поясни, че днес е дискутирано икономическото сътрудничество и определянето на конкретни проекти, които четирите държави могат съвместно да реализират, както и за формата 16 + Китай. \r\nДеница КИТАНОВА", "date": "2018.04.24", "title": "Румънският премиер Виорика Дънчила: Уверявам премиера Бойко Борисов в подкрепата на Румъния за целите на Българското европредседателство"}
{"url": "http://www.focus-news.net/news/2018/04/24/2514627/slavyanka-simitchiyska-inspektsiya-po-truda-blagoevgrad-tri-akta-shte-badat-sastaveni-na-firma-nedopusnala-inspektorite-stanali-obekt-na-agresiya-v-gotse-delchev.html", "text": "Три акта ще бъдат съставени на фирмата, недопуснала инспекторите, станали обект на агресия в Гоце Делчев. Това каза за Радио „Фокус“-Пирин Славянка Симитчийска, директор на Дирекция „Инспекция по труда“ – Благоевград.  „Става въпрос за строеж на автосервиз и офиси. Твърденията на Андон Балтаджиев, че това е частен имот и там си бърка бетона, са неоснователни. Възложител на обекта е юридическо лице, това лице е и строител на обекта. Всички работещи трябва  да имат трудови договори. Проверката е била в края на март, а на 14 април са регистрирани  7 трудови договора“, каза още Симитчийска. Тя каза още, че строителят ще бъде глобен от 1500 до 15 000 лева за нарушения на Закона за безопасни условия на труд. Оказва се, че лицето, което е влязло в пререкание с инспекторите е нямало нищо общо нито с възложителя, нито със строителя. “ Подадена е жалба в прокуратурата срещу него от Инспекцията по труда и от инспекторите. Много добре инспекторите са видели, че там се извършва трудова дейност,  но бяха изгонени от Балтаджиев и те не можаха да си свършат работата“, каза Симитчийска.„Фокус“ припомня, че в края на месец март инспектори от „Дирекция „Инспекция по труда“ – Благоевград бяха обект на агресия по време на проверка. Те бяха заплашени от лице, което не ги е допуснало да проверят строителен обект, където са работили около 10 работници. Работниците поставяли втора плоча без лични предпазни средства и се подготвяли да изливат бетон. Обектът не бил обособен по надлежния ред с информационна табела.Заради агресията на проверявания Балтаджиев инспекторите са потърсили съдействие от полицията. Балтаджиев разпространи клип,  в който казва, че инспекторите му оказват тормоз и рекет в частен имот. Според нормативната база при липса на съдействие глобата е 20 000 лв.\r\nЛора КАЛЧЕВЯА", "date": "2018.04.24", "title": "Славянка Симитчийска, „Инспекция по труда“ – Благоевград: Три акта ще бъдат съставени на фирма, недопуснала инспекторите, станали обект на агресия в Гоце Делчев"}
{"url": "http://www.focus-news.net/news/2018/04/24/2514635/pazardzhik-napravena-e-turisticheska-markirovka-na-kurorta-sveti-konstantin-i-na-peshtera-snezhanka.html", "text": "Направихме местна маркировка на курорта „Свети Константин” край Пещера, каза за Радио „Фокус” – Пазарджик Георги Киев, председател на Туристическо дружество „Купена”. Той обясни, че едно от основните правила при движение в планината е да се следи маркировката, за да се избегне изгубване. „Направени са необходимите обозначения, а схемите са сложени в град Пещера. Освен това на самия курорт също има такава схема, в която са отбелязани обектите. Отбелязани са и часовете, които са необходими, за да се стигне до самите обекти”, коментира Киев. Той допълни, че такава маркировка е направена и до пещерата „Снежанка”. „Младите членове на туристическото дружество освежиха направената вече маркировка и я поддържат. Това е полезно за тях”, уточни Георги Киев. Пещера „Снежанка” е отворена за туристи, като тя работи всеки ден от 10.00 до 16.00 часа, като дори и само за един посетител, вратите на пещерата се отварят на всеки 1 час. Пътят до пещерата е проходим, поставени са и необходимите указателни табели. Киев уточни, че повечето посетители спазват стриктно правилата и не повреждат сталактитите, сталагмитите, синтровите езера и драперии. Още на входа им се казва, че не бива да чупят сталактитите, които са на десетки и стотици хиляди години, нито пък трябва да драскат по тях и да повреждат флората и фауната.\r\nАлбена ЖИЛЕКОВА", "date": "2018.04.24", "title": "Пазарджик: Направена е туристическа маркировка на курорта „Свети Константин” и на пещера „Снежанка“"}
{"url": "http://www.focus-news.net/news/2018/04/24/2514636/afp-donald-tramp-bi-iskal-da-se-sreshtne-sas-severnokoreyskiya-lider-kolkoto-e-vazmozhno-po-skoro.html", "text": "Държавният глава на САЩ Доналд Тръмп похвали Ким Чен-ун като „много отворен\", добавяйки, че би искал да се срещне със севернокорейският лидер „колкото е възможно по-скоро\", предава AFP. \r\n„Имахме много добри разговори\", заяви Тръмп в навечерието на срещата на високо равнище, която ще бъде организирана преди края на юни. „Той наистина беше много отворен, мисля, че е много почтен\", отбеляза американският президент.Тереза Герова", "date": "2018.04.24", "title": "AFP: Доналд Тръмп би искал да се срещне със севернокорейския лидер „колкото е възможно по-скоро“"}
{"url": "http://www.focus-news.net/news/2018/04/24/2514638/shumen-gradat-shte-bade-bez-voda-na-25-april-poradi-avarii-na-glaven-vodoprovod.html", "text": "Шумен ще бъде без вода утре. Това съобщиха от пресцентъра на Общината. Поради отстраняване на аварии по главен водопровод от ПС „1300” за град Шумен на 25 април от 07.00 часа ще бъде прекъснато водоподаването на града, кв. \"Дивдядово\" и селата Дибич, Белокопитово и П. Волов, община Шумен. Възстановяването на водоподаването ще започне от 21.00 часа на 25 април.", "date": "2018.04.24", "title": "Шумен: Градът ще бъде без вода на 25 април поради аварии на главен водопровод"}
{"url": "http://www.focus-news.net/news/2018/04/24/2514637/blagoevgrad-uchenitsi-ot-ou-sv-sv-kiril-i-metodiy-s-mesta-sa-parventsi-po-geografiya-v-regionalno-sastezanie-po-geografiya-i-ikonomika.html", "text": "Възпитаниците на ОУ ,,Св. Св. Кирил и Методий” – село Места показаха завидни познания по география в Петото Регионално състезание по география и икономика в Благоевград за ученици от V до VII клас. Това съобщиха от пресцентъра на Община Банско. Те завоюваха първо място сред участниците – общо 12 отбора от Югозапада, сред които ПМГ ,,Гоце Делчев”, XI ОУ,,Христо Ботев” Благоевград, ПГИ ,,Иван Илиев” Благоевград, VIII ОУ,,Арсени Костенцев”, ПГМЕТ – гр.Гоце Делчев, ПМГ ,,Яне Сандански”, Обединено училище ,,Христо Ботев” Долно Дряново, I ОУ Климент Охридски” – Сандански. Домакин на състезанието бе VII СУ ,,Кузман Шапкарев” – гр. Благоевград, който изненада всички участници с прекрасни награди, които да ги мотивират допълнително за следващи постижения в областта на природните науки, географията и екологията. Телескопите, енциклопедиите, купи и грамоти бяха предоставени със съдействието на община Благоевград.\r\nСъстезанието се проведе по повод Деня на Земята – 22 април, което обединява ученици и учители от благоевградския регион, споделящи общи ценности в защита и опазване на околната среда.", "date": "2018.04.24", "title": "Благоевград: Ученици от ОУ ,,Св. Св. Кирил и Методий” – с. Места  са първенци по география в Регионално състезание по география и икономика"}
{"url": "http://www.focus-news.net/news/2018/04/24/2514639/burgas-dg-izgrev-poluchi-evropeyska-nagrada-za-kachestvo-za-2018-godina.html", "text": "ДГ „Изгрев“ получи европейска награда за качество за 2018 година. Това съобщиха от пресцентъра на Община Бургас. Наградата е присъдена от Европейски бизнес изследователски център, клон България  на базата на поставени от тях критерии. В сферата на образованието те са 5 на брой и ДГ „Изгрев“ е покрила и петте: професонализъм, работа с клиенти, коректност, потенциал и репутация.\r\nНабирането на информацията за присъждане на приза е направено чрез анкетиране мнението на родители за нивото на предлаганата образователна услуга чрез системата  „Таен клиент“,  положителни мнения  в интернет пространството и взаимодействието  с други институции и фирми.\r\nВ Детска градина „Изгрев“ се възпитават и образоват деца в яслена и предучилищна възраст. Капацитетът на детското заведение е 2 яслени групи и 6 градински.   Педагогическият екип е млад и висококвалифициран. Детската градина работи по програма „Неогея“, като всички педагози са членове на Национално сдружение „Движение Предтечи“.", "date": "2018.04.24", "title": "Бургас: ДГ „Изгрев“ получи европейска награда за качество за 2018 година"}
{"url": "http://www.focus-news.net/news/2018/04/24/2514624/sport-razbra-se-koy-shte-e-parviyat-sapernik-na-grigor-dimitrov-v-barselona.html", "text": "Първата ракета на България Григор Димитров ще започне участието си на турнира от сериите Ей Ти Пи в Барселона с награден фонд два милиона и половина долара с мач срещу французина Жил Симон. Българинът пропусна първия кръг като поставен под номер две в основната схема, а провивникът му надделя над квалификанта от Беларус Иля Ивашка с 2:0 сета. 33-годишният французин в момента е 70-и в световната ранглиста, но е спечелил пет от осемте двубоя с Димитров досега.", "date": "2018.04.24", "title": "Спорт: Разбра се кой ще е първият съперник на Григор Димитров в Барселона"}
{"url": "http://www.focus-news.net/news/2018/04/24/2514641/d-r-dinko-dinev-rzi-kyustendil-vaksinite-sa-lichno-pravo-i-spodelena-otgovornost.html", "text": "Ваксините са лично право и споделена отговорност. Това каза пред Радио „Фокус” – Кюстендил д-р Динко Динев, експерт към Регионална здравна инспекция – Кюстендил. По думите му здравната инспекция се включва в Европейската имунизационна седмица, която се провежда всяка последна седмица от месец април. „Целта на тази ежегодна кампания е увеличаването на имунизационния обхват като се обърне внимание на важността на имунизациите особено за уязвимите групи от населението”, каза д-р Динев. По думите му тази седмица е с насоченост към имунизацията като лично право и споделена отговорност за намаляване на неимунизираните лица. Националният имунизационен календар в България включва най-напред задължителни имунизации в детска възраст, провеждани срещу 11 заразни заболявания. Включени са и още две групи ваксини. Едната група са целевите ваксини, каквато е имунизацията срещу бяс, а втората голяма група са препоръчителните имунизации – Хепатит А, грип и други заболявания. „Към препоръчителните имунизации са включени и две национални програми. Едната е за първична профилактика на рака на маточната шийка, а другата е за контрол и лечение на ротавирусните гастро ентероколити в България”, каза д-р Динев. По думите му всички програми осигуряват безплатни имунизации за съответните възрастови групи.\r\nВенцеслав ИЛЧЕВ", "date": "2018.04.24", "title": "Д-р Динко Динев, РЗИ – Кюстендил: Ваксините са лично право и споделена отговорност"}
{"url": "http://www.focus-news.net/news/2018/04/24/2514642/veliko-tarnovo-mezhdu-200-i-500-e-globata-za-predizvikvane-na-umishlen-pozhar-v-suhi-trevi-v-obshtina-svishtov.html", "text": "Между 200 и 500 е глобата за предизвикване на умишлен пожар в сухи треви в община Свищов. Това съобщи в предаването „Добре дошли в Свищов“ на Радио „Фокус“ – Велико Търново директора на Районната служба „Пожарна безопасност и защита на населението“ в града Светлин Михайлов.  За предходната, 2017 година, са наложени седем подобни санкции. Размерът им се определя в зависимост от вида на нарушението, дали то е първо и така нататък. „Не мога да кажа, че са основен проблем, но тези пожари са много трудоемки,те  отнемат   много голям ресурс. Смятайте, че ако се запали някое землище между селата, както например са на близо и има много пасища, ако тази трева се запали е невъзможно двама или трима човека да угасят пожара. Тогава се мобилизират всички служители , цялата служба с цялата техника. Дори на помощ викаме доброволчески групи от селата, идват и колегите от Горското управление. Работим много добре и доброволците от Кризисния център“, допълни Светлин Михайлов. За предотвратяването на подобни инциденти пожарникарите от Свищов провеждат превантивна информационна кампания сред населението от града и останалите населени места от общината. Той уточни, че от началото на годината няма налагани санкции и изрази надежда, че предстоящия летен сезон ще е спокоен.\r\nЛуиза ТРАНЧЕВА", "date": "2018.04.24", "title": "Велико Търново: Между 200 и 500 е глобата за предизвикване на умишлен пожар в сухи треви в община Свищов"}
{"url": "http://www.focus-news.net/news/2018/04/24/2514643/kyustendil-povishen-e-turisticheskiyat-potentsial-v-rayona-na-vodopada-pri-selo-polska-skakavitsa.html", "text": "Повишен е туристическият потенциал в района на водопада при село Полска Скакавица. Това каза пред Радио „Фокус” – Кюстендил Росица Плачкова, зам.-кмет на Община Кюстендил. Водопадът се намира в близост до селата Полска Скакавица и Раждавица – на 18 километра североизточно от град Кюстендил, на десния бряг на река Струма. Височината на водния пад е около 50 метра, с което водопадът се нарежда на трето място в България. Той се образува от десния приток на река Струма – река Широки дол, а в непосредствена близост до него се намира православният храм “Свети Димитър”. Около Полско-Скакавишкия водопад  има над 19 вида риби, десетки защитени растителни видове,  в това число и орхидеи.  Това е и единственото място,  където се срещат пет вида лястовици. Според преданието по тези места почти девет години е живял и покровителят на българския народ – Свети Иван Рилски. Всичко това е повод този район да бъде посещаван от много туристи и любители на природата, което провокира ръководството на Община Кюстендил да разработи и реализира проект за подобряване на достъпа до водопада. Според зам.-кмета инженер Росица Плачкова всички дейности са изпълнени, направено е обучение на местни хотелиери и организатори на почивки и пътувания и се наблюдава повишена посещаемост на района. „Повишен е туристическият достъп от гледна точка на това, че са създадени няколко еко пътеки, по които може да се достигне близо до водопада. Това не означава, че е сложен асфалт, а напротив – ходи се само пеша. Обозначените маршрути позволяват един пешеходен достъп, съобразен с времето, с което самият турист разполага. Може да се върви два часа, без да се премине през едно и също място. Всичко е направено от природни материали. \r\nРазчистени са пътеки, обозначени са самите еко пътеки. Използван е трошен камък от самите скали. Откриват се много гледки – към водопада, река Струма, към планината. На места са изградени места за отдих, но само и единствено с дървен материал”, каза Росица Плачкова. По думите й природното богатство в момента е събрано под формата на няколко табла. На български език и на английски език се представя самото място, това което представлява то. Представят са защитените видове, по какъв начин да бъдат опазвани и какво не трябва да се прави.\r\nПо думи на Плачкова след подобряване на туристическия достъп до Полско-Скакавишкия водопад има повече посетители в района. „Проектът имаше за цел да повиши туристическия потенциал на двете общини. На територията на Община Кюстендил се изпълниха строително-монтажни работи в района на Полско-Скакавишки водопад. По този начин беше подобрен достъпът до тази природна забележителност. Направиха се кътове за отдих. По този начин районът стана едно по-привлекателно място за туризъм. Самото място вече редовно се посещава от страна на туристи, засили се туристическият интерес, а това се отчита и от страна на фирмите, които се занимават с туризъм в района. Дестинацията се популяризира и в съседни на нас общини и области”, каза Росица Плачкова. По думите й като част от проекта са направени два обучителни семинара, на които са присъствали хотелиери, представители на къщи за гости и други. „Те бяха обучавани по теми, свързани с подходящо поведение с клиенти и устойчиво използване на природните и на културните ресурси за развитие на туризма. И двата семинара преминаха много успешно, темите бяха представени по един добър и интересен за присъстващите начин. Хотелиерите бяха научени по какъв начин да привличат повече туристи, как да ги накарат отново да се върнат в района, да използват самия природен и културен потенциал”, каза Росица Плачкова. По думите й са направени и много рекламни материали.\r\nВенцеслав ИЛЧЕВ", "date": "2018.04.24", "title": "Кюстендил: Повишен е туристическият потенциал в района на водопада при село Полска Скакавица"}
{"url": "http://www.focus-news.net/news/2018/04/24/2514631/gratskiyat-premier-aleksis-tsipras-kogato-govorim-za-zapadnite-balkani-stava-duma-za-evropa-tselta-ni-e-da-razvivame-regiona-i-da-pravim-tova-dori-v-nay-trudnite-momenti.html", "text": "Когато говорим за Западните Балкани, става дума за Европа - целта ни е да развиваме региона и да правим това постоянно дори в най-трудните моменти. Това каза гръцкият премиер Алексис Ципрас по време на пресконференция след Съвета за сътрудничество на високо равнище между Сърбия, България, Гърция и Румъния в Букурещ, предаде репортер на Агенция „Фокус“. „Много съм доволен, че имам възможността да съм тук в Букурещ“, каза Ципрас. Според него четирите страни трябва да си сътрудничат, за да допринасят за мир, стабилност и сигурност в региона. „Балканите са място, което винаги е имало много предизвикателства. Това е регион, който често пъти е бил изправен пред конфликти, напрежение, но също така на Балканите има и много голям потенциал и ние сме се събрали тук, за да се справим с всички тези предизвикателства. Вярвам, че е изключително важно, че имаме нещо като институция в лицето на този четиристранен формат, който да работи за тези цели. Нашата цел е да сме в подкрепа за балканските държави и да допринасяме за развитието на нашия регион на база на нашите желания и интереси не само на създадения дневен ред от трети страни“, допълни Ципрас. Според него днес повече от всякога има нужда от четиристранния формат. \"Когато говорим за Западните Балкани става дума за Европа\", каза той и посочи, че трябва да се помогне на Западните Балкани в пътя им към ЕС и изпълнението на условията за това. \"Дискусиите по темата продължават. Дискусиите започнаха по времето на срещата през 2003 г. в Солун, когато темата за Балканите беше поставена на дневен ред, както и членството на България и Румъния . Трябва да продължим това, което стартирахме преди 15 години\", посочи още гръцкият премиер и заяви, че това ще бъде продължено на срещата в София на 17 май.  Той подчерта, че председателството на България е изключително успешно. \"Важно е следващите председателства да продължат линията, свързана със Западните Балкани и ние ще предоставим нашата подкрепа до максимална степен\", допълни още Алексис Ципрас.  \r\nДеница КИТАНОВА", "date": "2018.04.24", "title": "Гръцкият премиер Алексис Ципрас: Когато говорим за Западните Балкани, става дума за Европа - целта ни е да развиваме региона и да правим това дори в най-трудните моменти"}
{"url": "http://www.focus-news.net/news/2018/04/24/2514644/sport-mariya-sharapova-otpadna-na-starta-v-shtutgart.html", "text": "Мария Шарапова отпадна в първия кръг на турнира на червени кортове в Щутгарт. 31-годишната рускиня участва в състезанието с „уайлд кард“, но отстъпи пред френската тенисистка Каролин Гарсия с 6:3, 6:7, 4:6 в двубой, продължил два часа и 44 минути. \r\nВъв втория кръг Гарсия ще играе срещу 15-годишната квалификантка Марта Костюк от Украйна, която елиминира германката Антония Лотнер с 6:4, 6:1 за 79 минути игра.", "date": "2018.04.24", "title": "Спорт: Мария Шарапова отпадна на старта в Щутгарт"}
{"url": "http://www.focus-news.net/news/2018/04/24/2514640/sitel-makedoniya-zapochva-razsledvane-sreshtu-politseyski-sluzhiteli-arestuvali-marko-dzhurich-v-kosovska-mitrovitsa.html", "text": "Всички полицейски служители, които са участвали в акцията по арестуването на ръководителя на сръбската Служба за Косово и Метохия Марко Джурич на 26 март в Косовска Митровица, ще бъдат подложени на разследване от страна на Инспектората на косовската полиция, предава скопският телевизионен канал „Сител“.\r\nСпоред косовските медии разследването e поискано от заместник-министъра на вътрешните работи на Косово Милан Радоевич.\r\nВ изявление за местните медии в северната част на Косовска Митровица, Радоевич потвърди, че полицейският инспекторат на Косово е започнал официално разследване, за да се определи наказателната отговорност на онези, които са участвали в акцията по залавянето на Джурич.\r\nСлед акцията на косовските специални сили в Косовска Митровица, където се провеждаше среща с представители на сръбското правителство, медицинска помощ са потърсили 32-ма души, сред които няколко кметове, както и заместник на задържания Марко Джурич.\r\nСлед инцидента в Белград пристигна Върховният представител на Европейския съюз по въпросите на външните работи и политиката на сигурност Федерика Могерини, която след среща със сръбския президент Александър Вучич заяви, че подобни сцени не трябва да бъдат допускани повторно.Тереза Герова", "date": "2018.04.24", "title": "„Сител“ (Македония): Започва разследване срещу полицейски служители, арестували Марко Джурич в Косовска Митровица"}
{"url": "http://www.focus-news.net/news/2018/04/24/2514645/eftima-petkova-obshtina-smolyan-sled-zimata-ekopatekite-kray-smolyan-imat-nuzhda-ot-remonti.html", "text": "След зимния сезон по екопътеките в община Смолян има увредени места, паднали огради по мостовете и нужда от ремонти. Това каза за Радио „Фокус“ – Смолян Ефтима Петкова – директор на дирекция „Международни проекти, програми и обществени дейности“ в Община Смолян. Тя посочи, че има щети от зимата по екопътеката „Каньонът на водопадите“, тъй като условията там са такива, че винаги след този сезон има нужда от ремонти. „Едно от мостчетата е доста разхлабено, взели сме мерки и общината ще го обезопаси. По него се преминава, но туристите трябва да са внимателни и за това са поставени табели. Има паднали дървета, които ще се разчистят, но пътеката е проходима и се посещава“, поясни Петкова. Тя допълни, че екопътеките, водещи до крепостите край Кошница и Калето, са в добро състояние. Навсякъде има нужда от ремонти, които се предприемат според възможностите на общината. Петкова отбеляза, че се надяват и на съвестта на туристите. „Те трябва да пазят, да не изхвърлят боклуци по екопътеките, за помнят че раницата е тяхното кошче, почистването е трудно, а и все пак става въпрос за нашата природа“, посочи Петкова.\r\nТя уточни, че „Каньонът на водопадите“ е най-атрактивната екопътека, която е най-известна и най-посещавана. Не са малко и туристите, които посещават екопътеките при крепостта „Калето“ и „Невястата“, тъй като там има и стена за катерене и манастирът „Свети Пантелеймон“ е наблизо. При крепостта край Кошница също, в близост се намира пещера „Ухловица“ и има други атракции по долното поречие на река Арда. По думите на Петкова, всички екопътеки вече се посещават от туристите особено през почивните дни. Другата много посещавана дестинация е „Момчиловата крепост“. Тя се посещава през цялата година, тъй като е лесно достъпна има екскурзовод който обслужва туристическия център целогодишно. Екопътеката там се поддържа и от кметовете на село Градът и Подвис, които полагат грижи за осветлението, озвучителните уредби, които правят „Момчилова крепост“ атракция. „Имаше застой по време на свлачището край Тикале, но вече има обходен път и туристопотокът се е възстановил. Предстои да обявим кога ще стартираме прожектирането на аудио-визуалния спектакъл там, но ако времето се задържи може би съвсем скоро ще започне“, поясни Петкова. Тя посочи, че от миналата година има и нова екопътека, която вече е разработена и маркирана, направени са заслони със средства от програмата за туризъм. Това е екопътека „Стаженски камък“, началото й е при село Стража, тя е много красива и живописна, каза още Петкова.\r\nНели ГЕРГЬОВСКА", "date": "2018.04.24", "title": "Ефтима Петкова, Oбщина Смолян: След зимата екопътеките край Смолян имат нужда от ремонти"}
{"url": "http://www.focus-news.net/news/2018/04/24/2514634/sledvashtata-chetiristranna-sreshta-mezhdu-balgariya-gartsiya-rumaniya-i-sarbiya-shte-se-provede-v-gratskata-strana-prez-yuni.html", "text": "Следващата четиристранна среща между България, Гърция, Румъния и Сърбия ще се проведе в гръцката страна през юни. Това съобщи гръцкият премиер Алексис Ципрас по време на пресконференция след срещата между четирите страни в Букурещ,предаде репортер на Агенция \"Фокус\". Там ще бъдат поканени и транспортните министри на четирите държави. \r\nЦипрас допълни, че са имали конструктивни разговори за редица проекти. \"Отдадохме голямо значение на свързаността на Балканите и привличането на инвестиции в региона. Обсъдихме конкретно магистрали, жп линии, свързване на пристанища и нашите реки. Тук искам да обърна внимание на свързването на пристанищата в Гърция с тези на Черно море и с Дунав. Също така много важен е и инфраструктурният проект между Солун, София и Букурещ. Това е проект, който най-вероятно ще доведе до увеличение на пътнико-потока и на броя туристи, които преминават от Румъния и от България към Гърция и обратно. Важна е свързаността между Солун и Белград\", заяви гръцкият премиер. По думите му друг важен проект е свързан с енергетиката - връзката между Гърция и България и вертикалният коридор, който свързва двете страни енергийно и с Румъния. \"Тази свързаност ще даде допълнително измерение на свързаността на държавите ни\", допълни Ципрас. Той благодари на премиера на Румъния, на премиера на България и на президента на Сърбия за тази важна среща. \"Днес имахме повод да задълбочим нашите взаимоотношения и да анонсираме, че по време на следващата среща аз ще имам честта да съм домакин в Гърция в края на юни\", каза Ципрас. \r\nДеница КИТАНОВА", "date": "2018.04.24", "title": "Следващата четиристранна среща между България, Гърция, Румъния и Сърбия ще се проведе в гръцката страна през юни"}
{"url": "http://www.focus-news.net/news/2018/04/24/2514648/ina-sarbakova-natsionalen-park-pirin-prez-mesets-yuni-se-ustanovyava-dali-ima-shteti-koito-da-sa-naneseni-prez-zimnite-mesetsi-v-rezervata-bayuvi-dupki-dzhindzhiritsa.html", "text": "През месец юни се установява дали има щети, които да са нанесени през зимните месеци в резервата Баюви дупки – Джинджирица. Това каза за Радио „Фокус“-Пирин Ина Сърбакова, главен експерт в Дирекция „Биоразнообразие, планове, програми и проекти“ към Национален парк „Пирин“. „Ежегодно, при извършване на инвентаризация на фито-санитарното състояние на горите, което се прави от служителите на „Паркова охрана“ през месец юни се установява дали има щети. Щетите могат да бъдат от снеголоми, снеговали, ветроломи, както и други фактори“, каза Сърбакова. По думите й Дирекция Национален парк „Пирин“, която всъщност управлява резервата Баюви дупки – Джинджирица има за цел да опазва и съхранява неповторимата природа на парка. „След последните теренни проучвания, които са извършвани в периода 2013 – 2014 година показват, че броят на видовете флора и фауна всъщност се е увеличил. Това е едно добро доказателство за състоянието на растителния и животинският свят в резервата“, каза още Сърбакова.\r\nЛора КАЛЧЕВА", "date": "2018.04.24", "title": "Ина Сърбакова, Национален парк „Пирин“: През месец юни се установява дали има щети, които да са нанесени през зимните месеци в резервата Баюви дупки – Джинджирица"}
{"url": "http://www.focus-news.net/news/2018/04/24/2514646/d-r-elena-rusimova-pediatar-vaksiniraneto-e-edinstvenata-prevantivna-myarka-sreshtu-golyama-chast-ot-zaraznite-zabolyavaniya.html", "text": "Ваксинирането е единствената превантивна мярка срещу голяма част от заразните заболявания. Това каза пред Радио „Фокус” – Кюстендил педиатърът д-р Елена Русимова. По думите й освен ваксините, няма друг вариант човек да се предпази от заболяване от съответните тежки инфекции. „Специално за тези заболявания, които вече почти не се срещат като дифтерия, тетанус, коклюш, полиомиелит, единственият начин да не се зарази организмът е ваксината”, каза д-р Русимова. По думите й напоследък педиатрите все по-често срещат колебания от страна на родителите, които четат различни информационни източници, и има тенденция за недоверие към институциите, в това число и недоверие към педиатрите. „По-голямо време ни отнема на нас – педиатрите, за да запознаем родителите с необходимостта от ваксините. „Рискът е голям, ако не бъде направена съответната имунизация. Едно 80-90 % от децата ги обхващаме с ваксини. Има и такива, които поради медицински противопоказания или отказ от страна на родителите не са обхванати”, каза д-р Русимова.\r\nСпоред Елена Русимова е необходима по-добра нормативна база относно отказите на родители за имунизации на децата. По думите й родителите четат много неща, информират се, но явно не четат това, което трябва. „Ваксините в нашата страна са задължителни по закон, но процедурата – аз вече имах няколко случая, при които я спазих. Има декларации, които се подписват от двамата родители, че отказват детето им да бъде имунизирано. Има и такива, които още в родилния дом отказват имунизация. След това уведомявам органите на Регионална здравна инспекция, които издирват родителите и им налагат глоби. Тези глоби не са големи. Нещата приключват до там. Децата продължават да не бъдат имунизирани”, каза д-р Русимова. По думите й тези деца нямат право да посещават детска градина, но тя има информация, че някои от тях посещават детско заведение, поради някакви причини. „Нещата са наистина много неясни. Може би трябва да има нормативен документ, който допълнително да ги регламентира, защото тази тенденция ще се засилва. Ще се появяват все повече родители които ще отказват имунизации”, каза д-р Русимова. По думите й трябва да има допълнителна дискусия относно ваксинирането.\r\nВенцеслав ИЛЧЕВ", "date": "2018.04.24", "title": "Д-р Елена Русимова, педиатър: Ваксинирането е единствената превантивна мярка срещу голяма част от заразните заболявания"}
{"url": "http://www.focus-news.net/news/2018/04/24/2514650/kyustendil-ezhegodno-turisticheskoto-druzhestvo-v-obnovyava-markirovki-i-pateki-v-blizkite-planini.html", "text": "ЕЕжегодно туристическото дружество в Кюстендил обновява маркировки и пътеки в близките планини. Това каза пред Радио „Фокус” – Кюстендил Силвия Михова, секретар на Туристическо дружество „Осогово” – Кюстендил. По думите й подновяването на маркировките и разчистването на туристическите пътеки е залегнало в календарния план на дружеството, който се изпълнява съобразно метеорологичните условия. „За тази година имаме уговорка с туристите от Община Трън да подновим три туристически маркировки в Краището. Нашата идея е в Кюстендилска област да акцентираме върху пътеките в Конявска планина, обсъждаме и други варианти, защото вече имахме среща с нашите колеги. Почистихме и една пътека в Трънско”, каза Силвия Михова. По думите й в дейностите по маркирането и поддържането на туристическите пътеки се включват и много млади хора, част от туристическото дружество в града.\r\nВенцеслав ИЛЧЕВ", "date": "2018.04.24", "title": "Кюстендил : Ежегодно туристическото дружество в обновява маркировки и пътеки в близките планини"}
{"url": "http://www.focus-news.net/news/2018/04/24/2514651/nimh-utre-shte-preobladava-slanchevo-i-toplo-vreme-s-maksimalni-temperaturi-mezhdu-26-i-31.html", "text": "Атмосферното налягане ще се задържи почти без промяна - малко по-високо от средното за април. През нощта над по-голямата част от страната ще бъде ясно, но на отделни места в планинските райони на Западна България преди полунощ все още са възможни краткотрайни валежи. Минималните температури, в повечето райони между 9° и 14°.\r\nУтре ще преобладава слънчево и отново топло време. През деня ще се развива купеста и купесто-дъждовна облачност и на много места, главно в следобедните часове ще има краткотрайни валежи с гръмотевици и временно усилване на вятъра. Максимални температури между 26° и 31°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Христо Христов. \r\nНад Черноморието ще бъде предимно слънчево. В следобедните часове ще има купеста облачност, но само на отделни честа е възможно да превали краткотраен дъжд и да прегърми. Ще духа бриз. Максималните температури ще са между 20° и 24°. Температурата на морската вода е 13-14°. Вълнението на морето ще бъде 1-2 бала.\r\nНад планините ще се развива купесто-дъждовна облачност и ще има краткотрайни валежи с гръмотевици. Ще духа до умерен запад-югозападен вятър. Максималната температура на височина 1200 метра ще е около 20°, на 2000 метра – около 13°.\r\nИ през през следващите три дни ще остане топло и предимно слънчево. Главно в следобедните часове и до полунощ в четвъртък над Западна и Централна България ще се развива купеста облачност и на места, повече в планините и планинските райони, ще има краткотрайни валежи от дъжд, на отделни места и с гръмотевици. В петък ще превали и в Североизточна България. В събота вероятността за превалявания намалява. Източният вятър временно ще се усили. Температурите, повече в източната част от страната, слабо ще се понижат, но преобладаващите минимални ще са между 9° и 14°, а дневните - между 25° и 30°.", "date": "2018.04.24", "title": "НИМХ: Утре ще преобладава слънчево и топло време с максимални температури между 26° и 31°"}
{"url": "http://www.focus-news.net/news/2018/04/24/2514647/yoana-gyurova-pp-strandzha-nyama-golemi-porazheniya-po-peshehodnite-marshruti-ot-zimniya-period-v-parka.html", "text": "Няма големи поражения по пешеходните маршрути от зимния период в ПП „Странджа“. Това каза за Радио „Фокус“ – Бургас Йоана Гюрова от пресцентъра на парка. Единствените щети са счупени табели и дъски, които ще се ремонтират през пролетта. „Маркировката се обновява всяка пролет. Прохождат се маршрутите, за да се почистят от пораснала растителност и сега преимуществено се почистват тези, които ще бъдат предложени на Фестивала на зелениката“, каза още Гюрова.Под думите й на територията на Парк „Странджа“ има над 200 км. пешеходни маршрути. Изградени са пет нови маршрута  – „Хищниците на Странджа“, „Прилепи в гората“, „Реката“, „Птиците на река Велека“  и „В царството на Зелениката“.  Паркът се посещава от туристи от цяла Европа. „Тази година, от началото на месец май очакваме немска телевизия да направи един филм за Странджа. Имаме и други заявки от чуждестранни туристи, които смятат да дойдат на територията на парка“, добави Гюрова. Последните туристи, които са проявили интерес, са чехи и руснаци.\r\nДеница ДИМИТРОВА", "date": "2018.04.24", "title": "Йоана Гюрова, ПП „Странджа“: Няма големи поражения по пешеходните маршрути от зимния период в парка"}
{"url": "http://www.focus-news.net/news/2018/04/24/2514652/sofiya-avtobus-na-gradskiya-transport-e-goryal-na-bul-danail-nikolaev.html", "text": "Автобус на градския транспорт е горял на бул. „Данаил Николаев“. Това съобщиха за Агенция „Фокус“ от пресцентъра на МВР. Инцидентът е възникнал в късния следобед, няма пострадали. Причините се установяват. Пожарът е възникнал в моторния отсек на автобуса.", "date": "2018.04.24", "title": "София: Автобус на градския транспорт е горял на бул. „Данаил Николаев“"}
{"url": "http://www.focus-news.net/news/2018/04/24/2514649/yambol-utvardena-e-regionalnata-programa-za-zaetost-za-2018-godina-za-oblastta.html", "text": "60 трайно безработни лица от Ямбол, Елхово, Стралджа, „Тунджа“ и Болярово ще започнат работа по Регионалната програма за заетост на област Ямбол за 2018 година. Това стана ясно на проведеното заседание на Комисията по заетост към Областния съвет за развитие, съобщиха от Областна администрация-Ямбол. В реализирането на Регионалната програма за заетост в област Ямбол тази година се включват и петте общини.\r\nСредствата за разпределяне за настоящата година за област Ямбол са в размер на 184 173 лв. В община Ямбол ще бъдат наети 11 безработни лица за озеленяване и поддържане на зелени площи на пълен работен ден. В община „Тунджа“ се разпределят 10 работни места, като ще бъдат наети 19 безработни за населените места на общината. В Стралджа ще работят 10 трайно безработни, в Елхово ще наемат 13 лица на 6 часов работен ден. В Болярово ще се осигури работа на 7 безработни. Дейността стартира от началото на месец юни и е за шест месеца. Общините залагат и съфинансиране за обезпечаване дейностите по програмата.\r\nЦелта на програмата е да допринесе за повишаване на заетостта, намаляване на безработицата и повишаване качеството на работната сила в региона. В обхвата на целевата група се включват: безработни младежи до 29г. с подгрупа до 25 г., които нито се обучават, нито са заети, безработни над 50 г., продължително безработни лица.\r\nПроектното предложение на област Ямбол за Регионална програма за заетостта ще бъде представено в МТСП.", "date": "2018.04.24", "title": "Ямбол: Утвърдена е Регионалната програма за заетост за 2018 година за областта"}
{"url": "http://www.focus-news.net/news/2018/04/24/2514654/d-r-velichka-grigorova-rzi-burgas-blizo-96-ot-detsata-v-burgas-sa-vaksinirani-prez-2017-g.html", "text": "95,89% от децата са ваксинирани през 2017 г. Това каза за Радио „Фокус“ – Бургас д-р Величка Григорова, началник отдел „Противоепидемичен контрол” към РЗИ-Бургас. По думите й през 2016 г. те са били 95,43%.\r\n„Има малък ръст за 2017 г., но това се отнася само за имунизациите. При реимунизациите процентът е малко по-малък, а спадът идва от десетгодишните, които трябва да се имунизират от дифтерия и тетанус“, каза още Григорова.\r\nСпоред нея  родителите в Бургас, които отказват имунизации са по-малко от 1%. Най-голям е броят на неуминизираните във връзка с временното и трайно пребиваване в чужбина. „Вече няма групи, които не ваксинират системно децата си. Във връзка със обвързването на социалните помощи и имунизациите, почти няма деца, които са без личен лекар и без ваксини“, допълни д-р Григорова.\r\nТя посочи също, че 159 деца са минали през Регионалната консултативна комисия по имунопрофилактика за 2017 г. в Бургас. „Причините за отлагане на ваксинации са фиксирани в Наредба 15 за имунизациите.  Комисията работи по този нормативен документ. Заседаваме всеки първи вторник от месеца, като за 2017 г. сме имали  11 заседания“ каза още д-р Григорова.\r\n49 от явилите се пред Регионалната консултативна комисия по имунопрофилактика са били включени в имунизационния календар, тъй като заболяването, заради което по-рано е било отложено ваксинирането, е преминало. Имало и случаи, в които децата се явяват за първи път,  но комисията преценява, че при заболяването им  не е противопоказно да се сложи ваксина.“ Само 5 деца са освободени от определени ваксини поради трайни противопоказания във връзка със заболявания. Останалите са само временно отложени, поради различни причини“, допълни Григорова.\r\nВеселина НИКОЛОВА", "date": "2018.04.24", "title": "Д-р Величка Григорова, РЗИ-Бургас: Близо 96% от децата в Бургас са ваксинирани през 2017 г."}
{"url": "http://www.focus-news.net/news/2018/04/24/2514653/veliko-tarnovo-samo-sedem-pozhara-v-suhi-trevi-sa-registrirani-v-svishtovska-obshtina-ot-nachaloto-na-godinata.html", "text": "Само седем пожара в сухи треви са регистрирани в Свищовска община от началото на годината. Това каза в предаването „Добре дошли в Свищов“ на Радио „Фокус“ – Велико Търново директорът на Районната служба по пожарна безопасност и защита на населението Светлин Михайлов. Като основни причини за това той посочи благоприятните метеорологични условия – сравнително хладното време и влагата, както и кампанийната дейност, която местните пожарникари вече стартираха. В рамките й се информира населението за основните начини за превенция от подобни инциденти. „Чрез кметовете на населени места се опитваме да достигнем до всеки един жител. Изпращаме бюлетини, писма, препоръки. Освен това ги четем и по общинските радиопрограми. Най-важното е да се спазва добра противопожарна култура за защита на населението“, коментира още Светлин Михайлов.\r\nТой допълни, че в последните години намалява и броят на запалените стърнища, след приключване на жътвата, в региона. Това, по думите му, се дължи на превантивните дейности на пожарникарите, налаганите санкции и фондовете по земеделие, които не изплащат субсидии, след констатиране на пожар.\r\nЛуиза ТРАНЧЕВА", "date": "2018.04.24", "title": "Велико Търново: Само седем пожара в сухи треви са регистрирани в Свищовска община от началото на годината"}
{"url": "http://www.focus-news.net/news/2018/04/24/2514656/d-r-veselka-moncheva-rzi-blagoevgrad-vaksinite-v-imunizatsioniya-kalendar-sa-razdeleni-na-tri-grupi.html", "text": "Ваксините в имунизациония календар са разделени на три групи. Това каза за Радио „Фокус“-Пирин д-р Веселка Мончева, директор на Дирекция „Надзор на заразните болести“ към Регионална здравна инспекция – Благоевград. По думите й в първата група се включват задължителните имунизации и реимунизации, целевите имунизации и препоръчителните. „Най- голямата група са задължителните. Ваксинацията започва в първите часове в родилно отделение, още с ваксината срещу туберкулоза и срещу  вирусен хепатит тип В. От втория месец поставяме ваксина срещу дифтерия, тетанус, коклюш, полиомиелит и хемофилус инфлуенце тип Б инфекции“, каза д-р Мончева. По думите й  по- късно- на година и един месец, се прави ваксина срещу морбили, рубеола и паротит. „Трябва да кажа тук, че има и две ваксини, които са по желание на родителите. Едната е в първите седмици от раждането на детето с ротавирусите и на 12- годишна възраст, това е рака на маточната шийка. За целевите имунизации искам да кажа няколко думи, че и те са много важни, защото те са срещу заболявания бяс, кримска-конго хеморагична треска и коремен тиф. Това са все заболявания, които имат и водят до тежки усложнения, а дори и до летален изход. Препоръчителните имунизации са хепатит А, жълта треска и грип“, каза д-р Мончева.\r\nСпоред нея ваксините сега са пречистени и няма опасност от странични действия. „Както всяко лекарство, така и при ваксините, нежелани странични ефекти има. Едни от тях са локалните реакции, които са свързани със зачервяване, подуване, сърбеж и болка на мястото на убождането“, каза още Мончева. По думите й другите симптоми са повишена температура, неразположение, главоболие, повръщане, диария, обрив, подуване на лимфни възли, но това е в по- редки случаи. „Има нежелани реакции от страна на централната нервна система. Родителите се страхуват от тези нежелани реакции, като при тях се наблюдава остра вяла парализа, гърчове, менингит, енцефалит,  алергични реакции. Това са много редки случаи. Ваксините сега са пречистени, така че няма опасност от странични действия. За миналата година има само едно дете, от всички направени 2 милиона ваксини, реваксини и реваксинации у нас, при което може да се търси връзка с ваксината, но и при това дете няма животозастрашаващо състояние“, каза още д-р Мончева.\r\nЛора КАЛЧЕВА", "date": "2018.04.24", "title": "Д-р Веселка Мончева, РЗИ- Благоевград: Ваксините в имунизациония календар са разделени на три групи"}
{"url": "http://www.focus-news.net/news/2018/04/24/2514586/glavniyat-prokuror-sotir-tsatsarov-za-provokatsiya-i-za-podhvarlyane-na-pari-po-sluchaya-s-kmeta-na-mladost-i-duma-ne-mozhe-da-stava.html", "text": "За провокация и за подхвърляне на пари по случая с кмета на „Младост“ и дума не може да става. Това каза пред журналисти в Брюксел главният прокурор Сотир Цацаров, предаде репортер на Агенция „Фокус“.\r\n„Mисля, че тезите, развити от защитниците на г-жа Иванчева, са обясними – малко или много това са хора, на които се плаща, за да защитават позиции. Това е логиката на адвокатската професия. Вярно е, че бяха изложени тези, които са в пълен разрез с действителното положение и досъдебното производство – като това, че едва ли не парите са били предадени преди да са били поискани, но в крайна сметка доброто е, че предстои досъдебен процес и смятам, че колегите от Специализираната прокуратура ще извършат това бързо. В съдебната зала ще стане ясно колко от тези неща са истински и колко са плод на защитната теза. Но за провокация и за подхвърляне на пари и дума не може да става. Въпросът кога да бъде извършено самото задържане е бил въпрос, който е бил изцяло в оперативната преценка на наблюдаващите прокурори – те са избрали момент, свързан с това, кога е финализирано предаването на парите“, каза още главният прокурор.\r\nНа въпрос дали има СРС-та по случая, той отговори: „Този въпрос има дълга история, която е документирана по съдебния ред\".\r\n\"Нека се съсредоточим върху фактите и да пропуснем спекулата. Прочетох наскоро, че спекулата е била първата стъпка към прокурорска диктатура – това са пълни глупости. Не мисля, че казуса „Иванчева“ е нещо, което да е изолиран случай в работата на Прокуратурата. За що се отнася до други казуси – нека припомня, че на следващия ден беше задържан с подкуп началник на полицейско управление, а днес се извършва проверка и в „Автомобилна администрация. Това не са изолирани случаи, просто на някого не са удобни“, каза още Цацаров.\r\nЦветилена СИМЕОНОВА", "date": "2018.04.24", "title": "Главният прокурор Сотир Цацаров: За провокация и за подхвърляне на пари по случая с кмета на „Младост“ и дума не може да става"}
{"url": "http://www.focus-news.net/news/2018/04/24/2514658/rositsa-zlateva-obshtina-aytos-nay-atraktivnite-zhivotni-v-zooparka-sa-maymunkite.html", "text": "Зоопарк „Айтос“ е разположен в парк Славеева река, който се намира край гр. Айтос. Това каза за Радио „Фокус“-Бургас Росица Златева, управител в зоокъта. „В парка има много красив Етнографски комплекс. След това продължава с дълга алея. В близост е разположен язовир, стрелбище. В момента в парка се извършва цялостен ремонт по проект. Зоопаркът е отворен за посетители. Всички, които желаят да посетят зоопарка вратите са отворени“. Златева допълни, че паркът заема вече 12 декара площ. „В зоопаркът има около 200 вида животни. Най- атрактивните животни в зоопарка са маймунките, тъй като имаме и малки. Те са голяма радост за посетителите. По-малките деца, които не са виждали животни се радват и на малките ни зайчета“, каза още Златева.\r\nЯнислава КРЪСТЕВА", "date": "2018.04.24", "title": "Росица Златева, Община Айтос: Най-атрактивните животни в зоопарка са маймунките"}
{"url": "http://www.focus-news.net/news/2018/04/24/2514659/plovdiv-zavarshi-vtoriyat-etap-ot-izgrazhdaneto-na-park-vasil-levski-v-grad-banya.html", "text": "Завърши вторият етап от изграждането на парк „Васил Левски“ в град Баня. Това съобщи за Радио „Фокус“-Пловдив кметът на града Стамен Гешев. С помощта на доброволци е обновена парковата среда в центъра на Баня. Повод за това стана обявената първа сесия на Общински фонд за подкрепа на местни инициативи, община Карлово за 2017 г., когато бе отбелязана 180-годишнината от рождението на Васил Левски. Будната гражданска общност реши да се включи и осъществи желанието си в центъра на града да се създадат приятни условия и места за общуване, отдих и почивка. „Беше изградена дървена пергола, а под нея ще бъдат поставени пейки и къщичка за книги и ограда“, каза кметът. За третия етап са предвидени засаждане на цветя и поставяне на табелата. Жителите на града знаят, че като курортно селище е нужно да се работи за подобряване на инфраструктурата, за да се привличат повече гости и туристи.\r\nМеждувременно приключи почистването от бурна растителност на големия парк в центъра на град Баня. Предстои облагородяването му.\r\nЦветана ТОНЧЕВА", "date": "2018.04.24", "title": "Пловдив: Завърши вторият етап от изграждането на парк „Васил Левски“ в град Баня"}
{"url": "http://www.focus-news.net/news/2018/04/24/2514662/sliven-masoviyat-otkaz-ot-vaksinatsii-mozhe-da-dovede-do-vrashtane-na-schitani-za-izcheznali-opasni-zabolyavaniya-spored-epidemiolozi.html", "text": "Масовият отказ от ваксинации може да доведе до връщане на считани за изчезнали заболявания като едра шарка и други сериозни заболявания, коментираха пред Радио „Фокус“ – Сливен епидемиолози. Пример за това е епидемията от морбили, която върлува не само в Сливен. Спадането на обществения имунитет довежда до подобни епидемии, категорични са лекарите. До изобретяването на ваксините инфекциите и вирусите са били основна причина за високата смъртност и кратката продължителност на живота. Първите ваксини са изобретени преди около 200 години и са ефективен начин на защита от цяла редица смъртоносни инфекционни и вирусни заболявания. Благодарение на ваксините са преборени оспата, коклюша и полиомиелита.  Ваксините са и най- ефективния начин за профилактика на редица опасни болести. Благодарение на ваксината тялото изработва собствени антитела. При редица болести, това е единственият начин да се предпази от болестта. При липсата на естествен имунитет, който се изгражда след ваксинацията, тялото не успява да се справи с агресивното поведение на вирусите и бактериите. Дори при наличието на лекарства, които се прилагат при заболяване срещу което има ваксина, но не е приложено, често организмът не успява да се справи, защото не успява толкова бързо да изгради имунитет и да произведе антитела. Затова са и толкова чести усложненията, които могат необратимо да увредят вътрешните органи на болния. Всичко това може да се избегне с имунизация. Отказът от нея застрашава не само неимунизирания, но и хората около него, категорични са лекарите.", "date": "2018.04.24", "title": "Сливен: Масовият отказ от ваксинации може да доведе до връщане на считани за изчезнали опасни заболявания, според епидемиолози"}
{"url": "http://www.focus-news.net/news/2018/04/24/2514660/rumyana-glavcheva-ekspert-seizmolog-dopisen-chlen-na-bani-sled-zemetresenieto-v-yugoiztochna-turtsiya-ima-desetki-leko-raneni-i-povredi-po-sgradi.html", "text": "Тази сутрин в 3:34 (време в епицентъра) стана земетресение с магнитуд 5.2 по динамичната скáла според оценки в международните центрове и 5.3, излъчен от истанбулския център Кандили, съобщава Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН).\r\nПо съобщение на турските власти земетресението причини наранявания на десетки жители и щети на сгради. Епицентърът е в провинция Адияман на Югоизточна Турция – село Самсат (Самосата - укрепен търговски град в древността), разположено на горното течение на река Ефрат, до резервоара на язовир Ататюрк. Сеизмичният източник е на неголяма дълбочина от 10 км. Областният управител информира, че нараняванията са резултат от среднощна паника. Анадолска новинарска агенция съобщава за жена загинала  от срутване на къща, в която е имало още четирима, и съседи извършват спасителни действия. Според предварителни оценки на турския център за мониторинг на земетресенията Кандили максималната интензивност от труса следва да е от шеста степен по 12-степенната скáла. Земетресението е усетено в Източен и Югоизточен Анадол, т.е. и в съседни провинции. До 18 часа тази вечер са регистрирани 19 вторични труса, от които максималният е с магнитуд 3.6. \r\nВ минали времена, преди 1900 година, в провинция Адияман няма данни за земетресения с интензивност от шеста и повече степени, докато активност с подобни ефекти е отбелязана в съседни провинции – Кахраманмараш, Газиантеп, Малатя. След 1900 г. в северната част от територията на Адияман има земетресение с магнитуд 6.0 в зоната на Източния Анадолски разлом. \r\nВ Югоизточна Турция е северното окончание на трансформния разлом на Мъртво море. Това е комплексен тектонски регион на взаимодействие между Африканска и Арабска плочи, от една страна, и Анатолийския блок, от друга.", "date": "2018.04.24", "title": "Румяна Главчева, експерт-сеизмолог, дописен член на БАНИ: След земетресението в Югоизточна Турция има десетки леко ранени и повреди по сгради"}
{"url": "http://www.focus-news.net/news/2018/04/24/2514664/stoyan-pasev-oblasten-upravitel-na-varna-branshat-ochakva-silen-turisticheski-sezon.html", "text": "Браншът очаква силен летен туристически сезон тази година. Това каза в интервю за Радио „Фокус“ – Варна Стоян Пасев, областен управител на Варна. По думите му към момента подготовката за сезона се осъществява нормално. Очаква се да възникнат трудности по отношение на заведенията по плажовете. „Моето мнение е, че тези заведения са отживелица. Редно е да се премахнат всички заведения на плажа, но това вероятно ще стане с новата промяна на закона. При условие, че има направени инвестиции извън плажа, не е редно на самия плаж да има заведения, там може да се предлага само вода и сладолед“, коментира областният управител Стоян Пасев. По отношение на плажовете Стоян Пасев припомни, че за това лято се очаква 24  плажа във Варненска област да останат без концесионери или наематели. Една от причините да няма достатъчно наематели и концесионери е фактът, че все още Народното събрание не е приело промените в Закона за устройство на Черноморското крайбрежие. И това лято за най-посещаваните плажове ще се търси възможност за осигуряване на водно спасяване, като средствата, отпуснати от Министерски съвет за тези дейности, са около 300 000 лева. Миналата година водно спасяване е било осигурено за 16 плажа в региона. “ Ще се опитаме да обезпечим и плаж Централен и Южен на Камчия“, допълни Стоян Пасев.\r\nМарияна ВАЛЕНТИНОВА", "date": "2018.04.24", "title": "Стоян Пасев, областен управител на Варна: Браншът очаква силен туристически сезон"}
{"url": "http://www.focus-news.net/news/2018/04/24/2514666/ministar-nikolina-angelkova-mladite-hora-izuchavashti-turizam-mogat-da-imat-dobra-realizatsiya-v-balgariya.html", "text": "Младите хора, изучаващи туризъм, могат да имат добра реализация в България, каза министърът на туризма Николина Ангелкова в интервю за Радио „Фокус“ в предаването „Това е България“. \"През последните 2 години туризмът бележи голям успех, над 25% ръст общо за 2016 и 2017 година. Приходите от туризъм само за миналата година са над 7 милиарда лева. Сектор \"Туризъм\" има нужда от квалифицирани кадри, защото със своя сезонен характер предполага целенасочена и фокусирана заетост“, каза министър Николина Ангелкова и допълни, че за целта съвместно с Министерството на образованието и науката стартират пилотен проект за отваряне на център за квалификация и преквалификация на кадрите в туризма към Министерството на труда и социалната политика. \"Проектът трябва да стартира през 2019 г.“, уточни Ангелкова.", "date": "2018.04.24", "title": "Mинистър Николина Ангелкова: Младите хора, изучаващи туризъм, могат да имат добра реализация в България"}
{"url": "http://www.focus-news.net/news/2018/04/24/2514655/kiberterorizmat-v-evropa-e-praktika-sreshtu-koyato-tryabva-barzo-da-se-predpriemat-silni-instrumenti-za-efektivno-protivodeystvie-obzor.html", "text": "Кибертероризмът в Европа е практика, срещу която трябва бързо да се предприемат силни инструменти за ефективно противодействие. Около тази теза се обединиха участниците от конференция „Кибертероризъм – подготвен ли е Европейският съюз“, която се проведе в Европейския парламент в Брюксел по инициатива на български евродепутати.\r\nПредседателят на Европейския парламенти Антонио Таяни обясни, че цифровизацията е от огромно значение за развитието на икономиката и за връзката между различните държави членки на ЕС. „Нo нека да бъдем внимателни, защото някои биха могли да използват цифровата система, за да ни причинят щети. Знаем отлично, че „Ислямска държава“ използва тази система, за да създаде връзки с млади хора и за да създаде една много опасна мрежа. Благодарение на цифровизацията, те разговарят с бъдещи млади терористи в целия свят и най-вече в Европа. Нека не забравям, че могат да пострадат и институциите – цифровите технологии могат да се използват, за да погледнат какво се случва в тях и по този начин могат да се разкрият военни тайни, а много са онези, които искат да опознаят технологичните тайни на Европа“, каза още Таяни. Той посочи, че тероризмът има различни лица и обясни, че освен „Ислямска държава“, Европа има и други врагове по света. „Така че трябва да защитим информацията, с която разполагаме. Атаките не винаги са видими, не винаги са бомби, понякога те са скрити и дори са по-опасни от това да се разруши една сграда. Затова трябва да разполагаме с мерки за спиране на тези атаки, затова трябва да осигурим едно устойчиво и защитено развитие на цифровите технологии. Трябва да бъдем бдителни“, коментира той.\r\nЕврокомисарят по цифрова икономика и общество Мария Габриел обясни, че кибертероризмът няма да чака законодателния процес на Европейския съюз, затова трябва да се действа бързо. „Законодателството е част от решенията, но не бива да допускаме да бъде дървото, което да ни пречи да виждаме гората. Поради това за мен е важно да продължим да работим по изграждането на мрежа от центрове за компетенции по киберсигурността. До края на април имаме отворен пилотен проект и държавите членки могат да кандидатстват, за да можем до една година да изясним какви са функциите на тези центрове. Важно е да инвестираме не само в технологии, но и в човешки ресурс“, каза още Мария Габриел и посочи, че той е финансират в рамките на програмата „Хоризонт 2020“ и е на стойност 50 млн .евро. Тя обясни, че са ззаделени и 450 млн. евро за ключови европейски проекти, за проучване на киберсигурността.\r\nГлавният прокурор Сотир Цацаров коментира, че практикуващите съдии и прокурори по-трудно осъзнават, че проблемите с кибертероризма не са само теория, но и практика в ЕС. „Искрено вярвам, че работата ни днес в тази зала е от особено значение, защото проблемите, които ще обсъдим, не са само теория – те са от особен означение за всички практикуващи магистрати. Някакси по-трудно и по-бавно практикуващите съдии и прокурори осъзнаваме, че тероризмът не е само бомби и гибел на невинни хора. По-трудно осъзнаваме, че тероризмът е в компютрите ни, в социалните ни мрежи, в информационните системи на държавните администрации в страните от целия Европейски съюз. Всъщност тероризмът на моменти е и в личните ни компютри“, каза още Цацаров. Той припомни, че на 17 април Европейската комисия обяви своя законодателна инициатива, която по думите му е от изключително важно значение –обявяването на проектите, касаещи Европейска заповед за събиране на електронни доказателства и Европейската заповед за запазване на доказателства. „Това са изключително силни инструменти, които ще дадат мощно и в същото време ефективно оръжие за противодействие на кибертероризма. За нас е много важно, че на практика отиваме далеч над възможностите, които Европейската заповед за разследване ни предоставя“, коментира Цацаров.\r\nЕвродепутатът от ЕНП/ГЕРБ Емил Радев посочи, че нито една държава членка на ЕС не може да се справи сама с кибертерористичните атаки, затова е важно сътрудничеството на държавно ниво. „Темата за кибертероризма не е нова, но с развитието на технологиите зависимостта на човечеството от тях тя става все пo-актуална. Въпреки че няма точно определение какво е кибертероризъм, в най-общи линии това са добре обмислени широко мащабни атаки на информация с цел създаване терор сред населението. Кибертерористичните атаки са обосновани от идеология – те ни заплашват там, където физическият и виртуалният свят се припокриват“, каза още евродепутатът и посочи, че колкото по-технологично развита е една страна, толкова по-уязвима е тя на кибератаки.\r\nЦветилена СИМЕОНОВА", "date": "2018.04.24", "title": "Кибертероризмът в Европа е практика, срещу която трябва бързо да се предприемат силни инструменти за ефективно противодействие (ОБЗОР)"}
{"url": "http://www.focus-news.net/news/2018/04/24/2514665/pazardzhik-v-selo-dabravite-imat-uspeshno-realiziran-proekt-za-ekopateka.html", "text": "В село Дъбравите имаме успешно реализирани проекти, сред които е и този за изграждането на екопътека. Това каза за Радио „Фокус“ – Пазарджик кметът на село Дъбравите, община Белово – Мария Цоклинова. Тя обясни, че екопътеката свързва общинския център Белово със село Дъбравите. „Подготвила съм проект детска площадка, който се надявам да изпълним през тази година. Средствата ще бъдат осигурени от Предприятието за управление на дейностите по опазване на околната среда /ПУДООС/. В селото има множество непроучени останки от древнотракийски селища, както и средновековни български крепости, които могат да бъдат изследвани, но за това също трябва да се търсят средства по проекти“, коментира Цоклинова. Тя обясни, че в селото около 90-95% от улиците са асфалтирани, има канализация, а също и добри комуникационни връзки.\r\nВаня НИКОЛОВА", "date": "2018.04.24", "title": "Пазарджик: В село Дъбравите имат успешно реализиран проект за екопътека"}
{"url": "http://www.focus-news.net/news/2018/04/24/2514670/zam-kmetat-na-obshtina-kazanlak-daniela-koeva-tselogodishno-zhitelite-na-obshtinata-mogat-da-izhvarlyat-edrogabaritni-otpadatsi-chrez-firmi-s-koito-sme-sklyuchili-dogovor.html", "text": "Акция на територията на Казанлък организира Общината, в която жителите на града и населените места ще могат да се освободят от т.нар. едрогабаритни отпадъци – мебели от домакинствата, излезлите от употреба електрически уреди, електронно оборудване и ненужни дрехи, каза за Радио „Фокус“ зам.- кметът по строителство Даниела Коева. Тя поясни, че за тази цел за времето от 08.30 часа до 16.00 часа са разписани 15 точки, в които ще бъдат разположени контейнери, на места мобилни групи, координатори, които ще приемат отпадъците. Картата с информация за пунктовете е качена на сайта на Община Казанлък. Кампанията ще се проведе в партньорство с фирмите, с които Общината има договор за целогодишно изкупуване на този вид отпадъци, както и с Общинското предприятие комунално – битови услуги и  поддръжка на инфраструктурата, което също ще предостави контейнери и координатори по точките, където ще приемат отпадъци от гражданите.\r\nОбщина Казанлък е сключила договор с фирми, които притежават лицензи за работа с такъв вид отпадъци и жителите на града могат да се възползват целогодишно от тази възможност, като различните фирми имат различна процедура, по която приемат отпадъците. Фирмата, с която Община Казанлък е сключила договор за изкупуване на електрическите и електронни уреди излезли от употреба, разполага с мобилна група. Има телефон, на който се подава заявка. Едрогабаритните отпадъци, мебели и други предмети от бита могат да бъдат транспортирани както на площадката на претоварната станция, където операторът, който я обслужва може да ги приеме, така и на площадката в село Копринка на територията на фирмата, с която Общината има сключен договор за събиране на този вид отпадък. За тази услуга гражданите не заплащат, тъй като сумата влиза в такса битови отпадъци, която те са платили, възоснова на годишната норма.\r\nДаниела Коева поясни, че в тази кампания не са включени строителни отпадъци.\r\nСлавяна ГАЙДАРОВА", "date": "2018.04.24", "title": "Зам.-кметът на община Казанлък Даниела Коева: Целогодишно жителите на общината могат да изхвърлят едрогабаритни отпадъци чрез фирми, с които сме сключили договор"}
{"url": "http://www.focus-news.net/news/2018/04/24/2514686/stoyo-karagenski-zam-kmet-na-karlovo-zapochna-speshen-avarien-remont-na-pokriva-na-kurshum-dzhamiya.html", "text": "Започна спешен авариен ремонт на покрива на Куршум джамия в Карлово. Това съобщи за Радио „Фокус”-Пловдив зам.-кметът на Карлово Стойо Карагенски. „Дървената част е изгнила от течове и не може да поддържа керемидите. Започнаха да падат”, каза Карагенски. По думите му храмът се намира в центъра на града, има опасност от срутване, от което може да пострадат граждани. „В случая това е публично общинска собственост и ние имаме задължението да си я поддържаме”, каза още Карагенски. Средствата за ремонта са отделени от бюджета на община Карлово. Изпратено е и писмо до Министерството на културата, тъй като това е паметник на културата.\r\nСтойо Карагенски припомни, че община Карлово настоява този паметник на културата с местно значение да се превърне в паметник на културата с национално значение. „Още през месец юни 2017 години сме изпратили писмо до Министерството на културата и Националния институт за недвижимо културно наследство, с което настояваме да се промени статута на Куршум джамия в паметник на културата от национално значение, но още никой не го е придвижил”, каза Карагенски.\r\nОбщината има готовност да започне да изготвя проект за Куршум джамия като културен център, в който да бъде представена богатата история на региона, да бъдат показани и ценни археологически находки, открити в Стремската долина при археологически проучвания. Такъв проект може да получи финансиране по европейски или национални програми само, ако е паметник на културата от национално значение, смятат от община Карлово.\r\nЦветана ТОНЧЕВА", "date": "2018.04.24", "title": "Стойо Карагенски, зам.-кмет на Карлово: Започна спешен авариен ремонт на покрива на Куршум джамия"}
{"url": "http://www.focus-news.net/news/2018/04/24/2514668/inzh-deyan-ivanov-kmet-na-obshtina-beloslav-sazdadena-e-organizatsiya-za-okosyavane-na-trevnite-ploshti.html", "text": "Създадена е организация за окосяване на тревните площи. Това каза за Радио „Фокус“ – Варна кметът на Община Белослав инж. Деян Иванов. Той отбеляза, че дейностите са започнали с усилия на администрацията. Поради липса на достатъчно капацитет е сключен договор и с фирма за косене на обществените площи, която да подпомага администрацията в тази дейност. Косенето на тревните площи се осъществява срещу 65 лева за декар, като се прави няколко пъти в годината. В бюджета на Община Белослав са заделени и 13 000 лева за обработка на зелените площи срещу кърлежи и други вредители. „Обработката на зелените площи вече започна. Имаме сключен договор с фирма за осъществяването на тази дейност. Работи се по график, като се стараем предварително да уведомяваме пчеларите и да информираме гражданите за терените, които подлежат на обработка“, отбеляза инж. Деян Иванов. Той допълни, че паркът в централната част на града също се поддържа от фирма за озеленяване, с която се сключва договор за периода от май до септември.\r\nМарияна ВАЛЕНТИНОВА", "date": "2018.04.24", "title": "Инж. Деян Иванов, кмет на Община Белослав: Създадена е организация за окосяване на тревните площи"}
{"url": "http://www.focus-news.net/news/2018/04/24/2514657/hurriyet-redzhep-tayip-erdogan-prizova-kemal-kalachdaroglu-da-se-kandidatira-za-prezident-na-turtsiya.html", "text": "Държавният глава на Турция Реджеп Тайип Ердоган призова лидера на основната опозиционна сила в страната - Републиканската народна партия (РНП) Кемал Кълъчдароглу да се кандидатира на предсрочните президентски избори, насрочени за 24 юни, пише вестник Hurriyet.\r\nЕрдоган говори пред парламентарната група на управляващата „Партия на справедливостта и развитието“ (ПСР) в столицата Анкара, като разкритикува Калъчдароглу за преговорите, които води с други партии за издигането на съвместен кандидат-президент.\r\n„Г-н Кемал, не губете време. Елате и станете кандидат сега. Защо търсите кандидат тук и там? Защо не станете Вие кандидат?\", заяви Ердоган в рамките на заседание на парламентарната група на ПСР. \r\n„Това приляга за председател – да се кандидатура. Нека видим колко гласа ще даде нацията\", добави Ердоган.\r\nНа 20 април парламентът на Турция прие законопроект, който предвижда предсрочни избори в страната на 24 юни. Предложението получи подкрепата на 386 депутати от управляващите и опозиционните партии. Редовните избори трябваше да се проведат през ноември 2019 г.Тереза Герова", "date": "2018.04.24", "title": "Hurriyet: Реджеп Тайип Ердоган призова Кемал Кълъчдароглу да се кандидатира за президент на Турция"}
{"url": "http://www.focus-news.net/news/2018/04/24/2514661/balgariya-rumaniya-gartsiya-i-sarbiya-formirat-rabotni-grupi-za-uskoryavane-na-infrastrukturnite-proekti-na-balkanite-obzor.html", "text": "България, Румъния, Гърция и Сърбия обсъдиха конкретни проекти за развитието на Балканите по време на Съвета за сътрудничество на високо равнище, който се проведе в Букурещ. Транспортните коридори, енергийната и дигиталната свързаност бяха във фокуса на разговорите между премиерите Бойко Борисов, Виорика Дънчила, Алексис Ципрас и президента Александър Вучич. \r\nЛидерите решиха да се формират работни групи на министрите на транспорта и съобщенията на четирите страни, които да финализират проектите преди срещата от формата 16+1 през юли в София. \r\nПремиерът Бойко Борисов заяви, че това, че срещите им продължават да се провеждат, е една добра новина. Той подчерта, че нямат намерение да излизат с декларации, а искат да напреднат в инфраструктурата и пристанищата. Премиерът Борисов през есента миналата година домакинства във Варна първия форум в този формат и отново призова за разбирателство и диалог на Балканите, подчертавайки, че проблем в която и да е държава става всеобщ за региона. \r\nМинистър-председателят на Гърция Алексис Ципрас посочи, че целта на четиристранния съвет е да допринася за мира, стабилността и сигурността в региона. „Балканите имат потенциал и ние сме тук, за да използваме възможностите за развитие според нашите интереси, а не само според дневния ред на трети страни“, каза Ципрас. Той съобщи, че страната му обмисля да се включи в инициативата 16+1.\r\nГръцкият, както и румънският премиер Виорика Дънчила, оцениха високо постигнатото по време на Българското председателство на Съвета на ЕС. Те откроиха приоритета Западни Балкани и потвърдиха подкрепата си за процеса на евроинтеграция на страните от региона.\r\nПрезидентът Александър Вучич благодари за ангажираността към Западните Балкани и конкретно към Сърбия и подчерта готовността и на четирите страни от Съвета за ускоряване на реализацията на инфраструктурните проекти.", "date": "2018.04.24", "title": "България, Румъния, Гърция и Сърбия формират работни групи за ускоряване на инфраструктурните проекти на Балканите (ОБЗОР)"}
{"url": "http://www.focus-news.net/news/2018/04/24/2514663/emanyuel-makron-frantsiya-i-sasht-shte-rabotyat-za-novo-yadreno-sporazumenie-s-iran.html", "text": "Президентът на Франция Еманюел Макрон заяви, че има готовност да работи с администрацията във Вашингтон за постигане на ново споразумение за ядрената програма на Иран, след като държавният глава на САЩ Доналд Тръмп многократно определи съществуващата от 2015 г. насам сделка като „катастрофа“ и „лудост“, предава AFP.\r\n„Мога да кажа, че имахме много искрени разисквания по въпроса, само двамата. Ние, следователно, желаем отсега нататък да работим по нова сделка с Иран“, заяви Макрон на съвместна пресконференция с Тръмп след срещата им в Белия дом.Агенция „Фокус“ припомня:\r\nМесеци наред Доналд Тръмп обещава да се откаже от ядреното споразумение за Иран, което той определя като „най-лошата сделка\".\r\nВ края на януари американският президент потвърди ангажимента на страната към споразумението, но предупреди, че Иран има последен шанс на докаже, че спазва условията му, или САЩ ще се изтеглят от него. \r\nЗа излизане на Вашингтон от сделката може да повлияе и утвърждаването на бившия директор на ЦРУ Майк Помпео на поста държавен секретар на САЩ. Помпео е истински „ястреб“ и е отявлен противник на споразумението за ядрената програма на Иран, постигната при администрацията на предходния американски президент Барак Обама. Тереза Герова", "date": "2018.04.24", "title": "Еманюел Макрон: Франция и САЩ ще работят за ново ядрено споразумение с Иран"}
{"url": "http://www.focus-news.net/news/2018/04/24/2514689/balgariya-v-makedonskite-medii-sreshtata-v-bukuresht-i-bivsh-darzhaven-glava-kato-chast-ot-delegatsiya-v-skopie-agentsiya-fokus.html", "text": "Преговорите между Македония и Гърция за разрешаване на спора за името, ситуацията в Косово и събитията в региона са част от темите, включени в дневния ред на срещата в Букурещ между лидерите на България, Румъния, Гърция и Сърбия, отбелязва скопското електронно издание „Курир“.\r\nОт кабинета на гръцкия министър-председател Алексис Ципрас съобщиха по-рано, че във фокуса на разговорите ще бъде подкрепата за европейската перспектива на страните от региона.\r\nСпоред източници, Александър Вучич, Бойко Борисов, Алексис Ципрас и Виорика Дънчила ще координират стъпките си в навечерието на срещата на върха ЕС-Западни Балкани в София. Гръцките медии съобщават, че на срещата ще има „общ брифинг за събитията в региона, ситуацията в Косово и преговорите за името\".\r\nОчаква се също така да се обсъдят въпроси на влиянието на трети държави в региона. Ще бъдат разгледани също въпросите за сътрудничеството между четирите страни в областта на инфраструктурата, енергетиката, транспорта и др. \r\nСлед срещата, която започва в следобедните часове на деня, ще бъде дадена пресконференция. Събитието в Букурещ ще приключи с с официална вечеря.\r\n*** България, Гърция и Румъния трябва да направят всичко възможно Сърбия да стане част от Европейския съюз. Това заяви българският премиер Бойко Борисов в рамките на пресконференция в Букурещ след среща на Съвета за сътрудничество на високо равнище между България, Румъния, Сърбия и Гърция, отбелязва скопската електронна медия „Плюс Инфо“.\r\nТретата среща между лидерите на четирите страни се проведе в Букурещ, а домакинът й бе румънският премиер Виорика Дънчила. Гръцкият премиер Алексис Ципрас и сръбският президент Александър Вучич също участваха в събитието.\r\nБорисов подчерта, че ако една балканска държава има проблеми, то те се отразяват на всички останали. Той отбеляза, че целта на срещата е развитието на инфраструктурата в региона, включително цифровата, свързаността, двустранните отношения, както и увеличаването на растежа на икономиките на Балканите.\r\n*** Бившият генерален секретар на НАТО Лорд Робъртсън ще ръководи делегация от дипломати, които пристигат на посещение в Македония в сряда, съобщава скопското електронно издание МКД. В Скопие те ще бъдат посрещнати от министър-председателя Зоран Заев, уточниха по-рано от неговия кабинет. \r\nВ делегацията ще бъдат включени още бившият държавен глава на България Росен Плевнелиев, лорд Кристофър Гейд, бивш личен секретар на кралицата на Обединеното кралство и член на горната камара на британския парламент, Робърт Гелбърт, посланик и член на Атлантическия Съвет, Ален Льо Роа, посланик на Република Франция, генерал Бърни Уайт Спанер, бивш командир на британските сухопътни сили, Зоран Чичак, съветник на външните работи, Марк Лейти, бивш специален съветник по комуникациите на генералния секретар и говорител и НАТО, както и Сара Баденбо като представител на Деймън Уилсън, заместник-председател на Атлантическия съвет на САЩ.\r\nЗа сряда следобед е насрочена пресконференция, съпроводена с дискусия, на която ще участват македонският министър на отбраната Радмила Шекеринска, Джордж Робъртсън, Росен Плевнелиев и Ален Льо Роа. Във вечерните часове ще бъде даден прием, на който домакин ще бъде премиерът Заев.\r\n***", "date": "2018.04.24", "title": "България в македонските медии – срещата в Букурещ и бивш държавен глава като част от делегация в Скопие (Агенция „Фокус“)"}
{"url": "http://www.focus-news.net/news/2018/04/24/2514669/the-jerusalem-post-izrael-otvarya-otnovo-migrantski-zatvori-sled-kato-se-otkaza-ot-plana-za-deportatsiya-na-nezakonno-vlezlite-v-stranata.html", "text": "Министър-председателят на Израел Бенямин Нетаняху и министърът на вътрешните работи Арие Дери се споразумява за незабавно подновяване на подготовката за повторно отваряне на центровете за задържане на търсещите убежище, пише вестник The Jerusalem Post.\r\nВъв вторник Израел обяви, че няма да депортира търсещи убежище в трети страни. „Това вече не е в дневния ред“, се казва в документ, адресиран  до Върховния съд. \r\nПланът за депортиране на хиляди търсещи убежище – предимно еритрейци и суданци, в трети държави против волята им, бе разработван в продължение на месеци. Имиграционните органи на страната ще продължат да търсят възможности за доброволно депортиране на кандидатстващите убежище, но вече няма имат право да ги депортират.\r\nОпозицията реагира положително на решението, с което се отменя спорния план, предизвикал критика от международната общност. Тереза Герова", "date": "2018.04.24", "title": "The Jerusalem Post: Израел отваря отново мигрантски затвори, след като се отказа от плана за депортация на незаконно влезлите в страната"}
{"url": "http://www.focus-news.net/news/2018/04/24/2514688/plovdiv-dobrovoltsi-oblagorodiha-parka-na-represiranite-v-rayon-trakiya.html", "text": "Доброволци облагородиха Парка на репресираните в район „Тракия“ в Пловдив. Това съобщи за Радио „Фокус“- Пловдив кметът Костадин Димитров. Втора инициатива по опазване на околната среда „Active Green“ проведоха доброволци от предприятие в квартала. Били са освежени и боядисани пейките в Парка. Преди това доброволците са засадили 40 броя червенолистна декоративна слива пред училище “Черноризец Храбър“.\r\nКметът на „Тракия“ Костадин Димитров изказва благодарност за инициативата и за пореден път подчерта, че само с общи усилия най-младият пловдивски район ще става още по-красив и благоустроен.", "date": "2018.04.24", "title": "Пловдив: Доброволци облагородиха Парка на репресираните в район „Тракия“"}
{"url": "http://www.focus-news.net/news/2018/04/24/2514691/d-r-moni-turnaliev-alergolog-polinozata-belezhi-pik-zashtoto-tazi-godina-proletta-doyde-po-rano.html", "text": "Тази година пролетта дойде по-рано с повече от 15 дни и това се отрази на пациентите, страдащи от поленови алергии. Това каза в интервю за Радио „Фокус“ – Смолян алергологът д-р Мони Турналиев. „През тази пролет има доста пациенти с алергия към полените. През предишните години през пролетта в Смолян в следобедните часове почти ежедневно валеше дъжд и полинозата не се усещаше толкова, а тази година времето е сухо и полинозата бележи пик. От години не е имало толкова много пациенти с поленова алергия и то със силни прояви на такава“, подчерта д-р Турналиев. Той посочи, че има и доста ухапвания от пчели, при които има тежки реакции с шок. Причината за това е, че природа изведнъж се съживи и това дава отражение на всички, които реагират на алергия към полени. Алергологът отбеляза, че първите симптоми на поленовата алергия са сълзене на очите, сърбеж на носа, кихане в серия от по няколко пъти едно след друго, кашлица, задух, като в последствие може да се развие и астма. „Предпазването от алергичните реакции става чрез специфична терапия с алерген, която трябва да започне още през януари, за да няма проблеми през пролетния сезон. Сега вече е късно да се реагира и страдащите от полиноза, които не се провели терапия, може да използват само таблетки, спрейчета и инхалатори“, каза още д-р Турналиев.\r\nНели ГЕРГЬОВСКА", "date": "2018.04.24", "title": "Д-р Мони Турналиев, алерголог: Полинозата бележи пик, защото тази година пролетта дойде по-рано"}
{"url": "http://www.focus-news.net/news/2018/04/24/2514692/d-r-svetlin-mitev-sdruzhenie-na-semeynite-lekari-varna-predi-godini-imenno-chrez-imunizatsiite-sa-ogranicheni-tezhki-epidemii-i-infektsii.html", "text": "Преди години именно чрез имунизациите са ограничени тежки епидемии и инфекции. Това каза в интервю за Радио „Фокус“ – Варна д-р Светлин Митев, председател на Сдружение на семейните лекари във Варна. Той обясни, че родителите разполагат с Имунизационен календар по отношение на задължителните ваксини при децата. Информация има и на страниците на здравноосигурителните книжки, както и на табели в кабинетите на семейните лекари. Д-р Светлин Митев посочи, че обикновено в края на годината се прави анализ и тези, които не са били имунизирани или реимунизирани, се търсят. „Имунизациите са полезни за хората, преди години по този начин са ограничени тежки епидемии и инфекции. Неслучайно те са въведени като задължителна мярка. От листовките се вижда, че наистина в малка част могат да се появят странични ефекти. Много внимаваме, когато поставяме ваксини, съблюдава се състоянието на детето, тонус, температура, заболявания на близки, перспективи за пътувания. Имаме определена доза риск, нещата не са еднозначни, но процентно изразено имунизациите, които се правят, не дават тежки отклонения. В огромен процент имаме едно благоприятно развитие и напрягане на имунитета, за да не се допуска развитие на съответното заболяване“, заяви д-р Светлин Митев. За част от ваксините има описани локални реакции, за които лекарите предупреждават, каза още д-р Светлин Митев.\r\nМарияна ВАЛЕНТИНОВА", "date": "2018.04.24", "title": "Д-р Светлин Митев, Сдружение на семейните лекари-Варна: Преди години именно чрез имунизациите са ограничени тежки епидемии и инфекции"}
{"url": "http://www.focus-news.net/news/2018/04/24/2514687/pazardzhik-oblastniyat-upravitel-stefan-mirev-initsiira-rabotna-sreshta-za-uchredyavane-na-nova-asotsiatsiya-po-vik.html", "text": "Областният управител Стефан Мирев инициира работна среща за учредяване на нова Асоциация по ВиК в област Пазарджик. Това съобщи за Радио „Фокус“ – Пазарджик Мария Ловчинова, експерт в Областната администрация. В присъствието на зам.-министъра на регионалното развитие и благоустройството Малина Крумова и областния управител на Пазарджик, кметовете на общини от Родопската част на областта декларираха готовност за обединяване в нова Асоциация по ВиК с единен оператор „ВКТВ“ ЕООД – Велинград. „Област Пазарджик е с най-раздробената територия в страната по отношение на ВиК операторите. Действащата ВиК Асоциация с оператор ВиК Пазарджик, обединява общините Пазарджик, Септември и Лесичово, на по-късен етап решения за присъединяване взеха общините Стрелча и Панагюрище. Останалите седем общини в областта – Велинград, Сърница, Ракитово, Брацигово, Пещера, Белово и Батак имат действащи общински ВиК оператори“, уточни Ловчинова.  Министерството на регионалното развитие и благоустройството подкрепя обединението на седемте общини в Асоциация.  За да се развива ВиК инфраструктурата на територията на тези седем общини, са необходими инвестиции, разширение и изграждане на нови съоръжения, каза по време на срещата зам.-министър Крумова.  Тя допълни, че окрупняването на ВиК дружествата ще гарантира оптимизация на работата, на ресурсите и на обслужването на клиентите. Районът е богат на води и минерални находища, което е предпоставка за развитието на туризма, но за целта инфраструктурата трябва да бъде адекватна и достъпна до всички потребители. „Домакин на работната среща бе кметът на община Велинград, присъстваха кметове на общини, председатели на общински съвети и управители на ВиК дружества от седемте общини. Процесът на окрупняване на ВиК дружествата ще бъде предшестван от актуализация на бизнес-плановете им. Особено важен елемент в тях е размерът на заложените инвестиции“, каза също Ловчинова. Тя допълни, че Областна администрация ще разработи съгласувано с МРРБ насоки към общините за бъдещото обединяване в Асоциация по ВиК, в изпълнение на Закона за водите.\r\nАлбена ЖИЛЕКОВА", "date": "2018.04.24", "title": "Пазарджик: Областният управител Стефан Мирев инициира работна среща за учредяване на нова Асоциация по ВиК"}
{"url": "http://www.focus-news.net/news/2018/04/24/2514690/blagoevgrad-yugozapadno-darzhavno-predpriyatie-organizira-vazdushno-praskane-s-vertolet.html", "text": "Югозападно държавно предприятие организира въздушно пръскане с вертолет, за да не се допусне масово обезлистване на дърветата, нападнати от гъсениците на ръждивата борова листна оса. Това съобщиха от пресцентъра на Югозападно държавно предприятие. Авиоборбата е разрешена от Областната дирекция по безопасност на храните в Кюстендил и Перник и ще се извърши в периода 24-27 април при подходящи метеорологични условия.", "date": "2018.04.24", "title": "Благоевград: Югозападно държавно предприятие организира въздушно пръскане с вертолет"}
{"url": "http://www.focus-news.net/news/2018/04/24/2514667/kandidatite-za-zam-predsedatel-i-chlenove-na-antikoruptsionniya-organ-byaha-izslushani-v-komisiyata-za-borba-s-koruptsiyata-predstoi-izbiraneto-im-ot-parlamenta-obzor.html", "text": "Кандидатите за зам.-председател и членове на Комисията за противодействие на корупцията и за отнемане на незаконно придобитото имущество бяха изслушани в Комисията за борба с корупцията, конфликт на интереси и парламентарна етика. Кандидатите се предлагат от председателя на Антикорупционния орган Пламен Георгиев, който представи кандидатурите им. В комисията бяха изслушани - Антон Славчев, Антоанета Георгиева-Цонкова, Пламен Йоцов и Силвия Къдрева. \r\nАнтон Славчев, който е кандидат за зам.-председател заяви, че Комисията ще създаде гаранции, че лицата на висши публични длъжности ще изпълняват правомощията си честно и почтено. Според него ефективността в работата ще доведе до повишаване на доверието на международните партньори към България. \r\nАнтоанета Георгиева-Цонкова изтъкна, че трябва да има обратна връзка между Антикорупционния орган и сигналоподателите. По думите й те трябва да останат анонимни и да бъдат защитени правата им.  \r\nЛюбен Йоцов апелира, че е много важно Антикорупционната комисия да обърна внимание на сигналите от граждани за корупция или лично облагодетелстване. Според него всички от комисията трябва периодично да преминат през проверки за почтеността, а борбата с корупцията да започне първо отвътре. \r\nСилвия Къдрева заяви, че осъзнава отговорността си и ще продължава да допринася за предотвратяване на корупцията и корупционното поведение. \r\nЧетиримата представиха концепциите си за работа в Антикорупционния орган и отговориха на въпроси на депутати. Всички заявиха готовност да минат през детектор на лъжата. Предстои избирането им в пленарна зала. За да бъдат избрани трябва да съберат повече от половината от гласовете на депутатите.\r\nБиляна ИВАНОВА", "date": "2018.04.24", "title": "Кандидатите за зам.-председател и членове на Антикорупционния орган бяха изслушани в Комисията за борба с корупцията, предстои избирането им от парламента (ОБЗОР)"}
{"url": "http://www.focus-news.net/news/2018/04/24/2514693/svilen-shitov-kmet-na-obshtina-devnya-ulichnata-mrezha-e-v-izklyuchitelno-losho-sastoyanie-rabotim-za-poetapnoto-y-vazstanovyavane.html", "text": "Уличната мрежа на територията на община Девня е в изключително лошо състояние. Това каза за Радио „Фокус“ – Варна кметът на Община Девня Свилен Шитов. По думите му повече от 20 години участъците не са ремонтирани, като има и улици с липсващ асфалт. „Не става въпрос само за една или две улици. Затова ще се работи поетапно за изцяло преасфалтиране на улиците, като преди това ще подменим водопровода“, отбеляза кметът. Свилен Шитов коментира, че дължината на улиците на територията на община Девня е около 60 км. „По-голяма част от инфраструктурата се нуждае от рехабилитация, със сигурност зимният сезон се отразява неблагоприятно“, каза още кметът и допълни, че има обявена обществена поръчка за възлагане на  изпълнител за рехабилитация на пътната и улична мрежа. Очаква се ремонтните дейности да започнат през май. Ще бъдат заделени 4,5 млн. лева за преасфалтиране и кърпежи за две години.\r\nМарияна ВАЛЕНТИНОВА", "date": "2018.04.24", "title": "Свилен Шитов, кмет на Община Девня: Уличната мрежа е в изключително лошо състояние, работим за поетапното й възстановяване"}
{"url": "http://www.focus-news.net/news/2018/04/24/2514694/plovdiv-prodalzhava-zapalvaneto-na-dupki-v-rayon-severen-v-grada.html", "text": "Продължава запълването на дупки в район „Северен” в Пловдив. Това съобщи за Радио „Фокус“- Пловдив кметът на района инж. Ральо Ралев. В момента работни дейности се извършват на ул.„Петър Шилев”. Вече са запълнени дупките по асфалтовите настилки по бул. „Цар Борис ІІІ Обединител”, „Рогошко шосе”, „Брезовско шосе”, ул. „Оборище”, част от ул.„Братя Търневи” и ул.„Бързия”, част от бул.„Дунав” и по цялата ул.„Полет”.\r\nПредстои запълване на дупките по ул.„Еледжик” и ул.„Пазарище”, както и локалното платно по бул.„България” №2-6, ул.„Седянка”, ул.„Стара планина”, ул.„Борба”, улиците в кв.„Гаганица” и частично запълване на улиците „Иван Рилски”, „Мизия” и „Орачевска”.\r\nПриканват се гражданите на район „Северен” да сигнализират за компрометирана пътна настилка на телефон 032/901 168.", "date": "2018.04.24", "title": "Пловдив: Продължава запълването на дупки в район „Северен” в града"}
{"url": "http://www.focus-news.net/news/2018/04/24/2514696/targovishte-izlozhbata-luksat-na-xix-vek-shte-bade-pokazana-v-grada.html", "text": "На 25 април Регионален исторически музей – Търговище представя изложбата „Луксът на XIX век”, дело на регионалните музеи в Бургас и Русе. Това съобщиха от музея. Експозицията разкрива облика и декорацията на европейските домове през XIX век. Това е периодът на „алафрангата”, когато българите започват да се увличат по европейската мода в облекло, външен вид и бит. Изложбата „Луксът на XIX век“ представя част от колекциите луксозни предмети на Регионалния исторически музей – Бургас, съдържащи предмети от европейското приложно изкуство – голям брой часовници, сервизи, картини, огледала, кутии за бижута, скулптури от бронз и порцелан. Тези ценни образци са задържани и конфискувани от Регионално Митническо Управление – Бургас, при два различни опита за нелегален  трафик на културни ценности през територията на България.  Постъпилата през 1996 г. „френска колекция” включва 13 бр. настолни часовници, 32 бр. вази и 11 бр. свещници към тях, абажури, полилеи, сребърни подноси, сребърен сервиз за ликьор, аплици и част от будоар. Предметите са датирани от края на 18 в. и 19 в. Това е епохата на романтизма, чиито идеи се оформят в началото на 19 в. и носят много промени спрямо просвещенския 18 в. Формите и образите на тази епоха проникват в света и провокират ново светоусещане, наситено с чувствителност. През 1998 г. е задържана на митницата и постъпва в музея т.нар.  „румънска колекция”, която съдържа картини, огледала, полилеи, сервизи и др. Изложбените експонати са произведени в ателиета на Австроунгарската империя и Италия и са част от интериора на европейски домове от началото на 20 в. През 2016 г. регионалните музеи в Бургас и Русе избраха заедно темата „Луксът на ХIХ век“ и в настоящото си издание изложбата за шести пореден път се показва пред публика. По този начин, включена в мобилна изложба, бургаската колекция от конфискувани предмети достига до все по-многобройна и разнообразна публика. На Панаира на музейните изложби, 2016 г., „Луксът на ХІХ век“ получи от Министерството на културата Награда за концепция на мобилна изложба в Категория „Съвместна изложба“.  Изложбата ще бъде открита на 25 април от 17.30 часа в Славейковото училище. Ще бъде експонирана до 20 септември.", "date": "2018.04.24", "title": "Търговище: Изложбата „Луксът на XIX век“ ще бъде показана в града"}
{"url": "http://www.focus-news.net/news/2018/04/24/2514698/sport-slaviya-e-parviyat-finalist-za-kupata-na-balgariya.html", "text": "Славия победи с 1:0 като символичен домакин Ботев (Пловдив) на стадион „Васил Левски“ в полуфинален мач-реванш и се класира за финала на Купата на България. В първия мач Ботев (Пловдив) спечели с 2:1, но голът на чужд терен се оказа решаващ. Единственият гол отбеляза Ивайло Димитров от дузпа в 66-ата минута.", "date": "2018.04.24", "title": "Спорт: Славия е първият финалист за Купата на България"}
{"url": "http://www.focus-news.net/news/2018/04/24/2514700/reuters-administratsiyata-na-donald-tramp-planira-da-nominira-hari-haris-za-poslanik-v-yuzhna-koreya.html", "text": "Администрацията на президента Доналд Тръмп планира да номинира Адмирал Хари Харис, шефът на Тихеокеанското командване на САЩ, който вече е номиниран за следващия американски посланик в Австралия, да запълни дълго овакантения пост на посланик в Южна Корея, заяви представител на САЩ във вторник, цитиран от Reuters.\r\nДруг източник с информация за ситуацията заяви, че номинацията на Тръмп за държавен секретар Майк Помпео, е помолил Харис да поеме поста в Сеул, който е вакантен откакто Тръмп встъпи в длъжност през януари 2017 г.\r\nВсе още няма официален коментар по темата от Белия дом.   Йонислав Дочев", "date": "2018.04.24", "title": "Reuters: Администрацията на Доналд Тръмп планира да номинира Хари Харис за посланик в Южна Корея"}
{"url": "http://www.focus-news.net/news/2018/04/24/2514697/afp-izraelskiyat-ministar-na-otbranata-zaminava-za-sasht-za-da-obsadi-ekspanziyata-na-iran.html", "text": "Министърът на отбраната на Израел Авигдор Либерман ще пътува към САЩ за разговори, които ще се проведат в сряда, 25 април, по въпроса за възпирането на иранската „експанзия“ в Близкия изток, особено в Сирия, заявиха от неговия офис, цитирани от AFP.\r\nПо време на визитата си, Либерман ще се срещне с министъра на отбраната на САЩ Джеймс Матис, съветника по национална сигурност Джон Болтън и членове на американския Сенат, се казва в изявление на външното министерство на Израел.\r\n„Разговорите ще се фокусират върху близкото сътрудничество по сигурност между израелските и американските отбранителни структури срещу негативните развития произлизайки от иранската експанзия в Близкия изток, с основен фокус върху Сирия“, се допълва в съобщението. Йонислав Дочев", "date": "2018.04.24", "title": "AFP: Израелският министър на отбраната заминава за САЩ за да обсъди „експанзията“ на Иран"}
{"url": "http://www.focus-news.net/news/2018/04/24/2514701/sputnik-ruskata-vazdushna-otbrana-e-prihvanala-obekti-nasocheni-kam-voennata-si-baza-hmeymim.html", "text": "Военните на Русия съобщиха във вторник, че руската въздушна отбрана в сирийската базата „Хмеймим“ е прихванала и унищожила няколко неидентифицирани обектa, атакуващи базата, предава Sputnik.\r\nГоворител на базата по-късно потвърди, че тя функционира нормално, без повреди и жертви след опита за атака.\r\n„На 24 април космическите мониторингови съоръжения в руската база „Хмеймим“ засякоха група от малки по големина неидентифицирани летателни тела приближаващи базата“, заяви говорителят в изявление. „Всички тела бяха унищожени от въздушната отбрана на базата.“ Йонислав Дочев", "date": "2018.04.24", "title": "Sputnik: Руската въздушна отбрана е прихванала обекти насочени към военната си база „Хмеймим“"}
{"url": "http://www.focus-news.net/news/2018/04/24/2514695/usa-today-ot-yadreni-orazhiya-do-amerikanski-voyski-pet-osnovni-prechki-za-mira-sas-severna-koreya.html", "text": "Севернокорейският лидер Ким Чен-ун и президентът на Южна Корея Мун Дже-ин ще разговарят в петък на конференция, която ще постави началото на серия от срещи на високо равнище през Ким през следващите седмици – включително и с участието на държавния глава на САЩ Доналд Тръмп. \r\nВ навечерието на събитието всички участващи страни в диалога се ангажираха с конкретни обещания. През уикенда лидерът на Пхенян обеща да страната му да прекрати изпитанията на ядрени оръжия и междуконтинентални балистични ракети. Тръмп приветства този ход на Ким Чен-ун в съобщение в социалната мрежа „Туитър“. В понеделник от Сеул на свой ред спряха излъчването на Kей-поп музика и пропагандни съобщения, които години наред можеше да бъдат чути в демилитаризираната зона на полуострова. Отслабна напрежението и между Северна Корея и Запада, което само допреди броени месеци предизвикаше сериозни опасения от война. Основните проблеми остават нерешени. Ето и основните пречки за постигане на мир със Северна Корея, представени от редакцията на американския вестник USA Today.Денуклеаризацията\r\nТова е най-важният въпрос - и най-спорен. Вашингтон твърди, че Северна Корея трябва да се откаже от своя ядрен арсенал, който сега може да удари градовете в САЩ. Ким Чен-ун обаче вижда в програмата си за ядрени оръжия ключ за оцеляването на режима му.\r\nПотенциалните компромиси включват споразумение, което ще задължи Северът да замрази и намали своя арсенал във времето, въпреки че е малко вероятно Вашингтон да се съгласи с предложението Пхенян да разполага дори с ограничени количества от подобен тип оръжия. \r\nДруги ключови точки, които може да се окажат пречка са мира, са свързани с позициите на Япония и други съюзници на САЩ в региона. Остава открит и въпросът дали Северна Корея би се съгласила инспектори да проверяват изпълнението на плана за денуклеаризация. „Ключовият въпрос ще бъде за значението и обхвата на денуклеаризацията\", обяснява Робърт Ейнхорн, анализатор в института „Брукингс\".Ядрени изпитания\r\nСъобщението на Ким Чен-ун, с което той обеща Пхенян да прекрати изпитанията на ядрени оръжия, бе приветствано от лидера на Белия дом. „Уау, ние не сме се отказали от нищо, а те се съгласиха на денуклеаризация (толкова хубаво за света), без повече тестове!\", туитна Тръмп в неделя. \r\nАнализаторите не са единодушни по въпроса колко е напреднала ядрената програма на Северна Корея, но повечето от тях заключават, че севернокорейците са постигнали значителен напредък и могат да си позволят да спрат тестовете, след като вече ракетите им могат да достигнат до американските градове. Американските войски\r\nКъм момента САЩ разполагат с около 28 000 военнослужещи, дислоцирани в Южна Корея - присъствие, което датира от Корейската война преди седем десетилетия, когато американските военни помогнаха за отблъскването на Севера. Тяхното присъствие, заедно с редовните съвместни учения между американските и южнокорейските сили, отдавна е дразнещо за режима в Пхенян. \r\nНаскоро Мун Дже-ин заяви, че севернокорейският лидер се е отказал от искането си всички военни на САЩ да се изтеглят от територията на Южна Корея като условие за денуклеаризация. Дали обаче действително това е гледната точка на Ким Чен-ун? Това би било спорен ход дори в Южна Корея, където мнозина гледат на присъствието на американските войски като важна преграда срещу агресията от Севера. „Никоя американска администрация няма да се съгласи с пълното изтегляне на войските ни от Южна Корея, освен в далечното бъдеще\", категоричен е Ейнхорн.Мирен договор\r\nЮжна Корея заяви, че е в разговори със САЩ и Северна Корея за официалния мирен договор, с който да бъде поставен формален край на Корейската война. Бойните действия в този конфликт приключиха още през 1953 г. с подписването на примирие, но войната така и не приключи официално. Демилитаризираната зона разделя двете страни и, макар че военните действия са прекратени през 1953 г., Северна Корея често е действала така, сякаш войната никога не е свършвала. \r\nПрез 1968 г. Северна Корея изпрати командоси на юг в неуспешен опит да убият президента на Южна Корея Парк Чунг-хи . През 1976 г. севернокорейски войници убиха двама американски офицери в демилитаризираната зона. През 2010 г. една севернокорейска подводница изстреля торпедо срещу южнокорейски военен кораб, при което загинаха 46 моряка.\r\nНе е ясно как би изглеждал мирен договор, в който САЩ и Китай трябва да бъдат страна по него, тъй като техни представители са подписали примирието. Има рискове за САЩ. Например, Северът може да твърди, че американските войски вече не са необходими в Южна Корея, когато има договор, предупреждава Брус Бенет, анализатор в Rand Corporation.Санкции\r\nИкономическите санкции са навредили на икономиката на Северна Корея и Ким Чен-ун отдавна търси изход от тях. Изграждането на икономиката на страната, която беше близо до колапс през 90-те години на миналия век, бе основен приоритет за лидера на Пхенян.\r\nЗасега санкциите са сред най-мощните лостове, които САЩ имат по отношение на режима на Ким Чен-ун, а Вашингтон няма да препоръча да бъдат премахнати без значителни отстъпки от страна на Пхенян. Анализаторите обаче не са сигурни доколко санкциите ще окажат влияние при преговорите за постигане на траен мир на полуострова. Администрацията на Тръмп твърди, че санкциите карат Ким да преговаря, но анализаторите не са сигурни, че санкциите са движещата сила зад последните ходове на лидера на Северна Корея. Тереза Герова", "date": "2018.04.24", "title": "USA Today: От ядрени оръжия до американски войски: Пет основни пречки за мира със Северна Корея"}
{"url": "http://www.focus-news.net/news/2018/04/24/2514699/dzhastin-tryudo-nivoto-ni-na-sigurnost-ostava-sashtoto.html", "text": "Министър-председателят на Канада Джъстин Трюдо заяви, че атаката в Торонто от понеделник не е променила нивото на опасност за страната, нито подготовката по сигурността за срещата на държавите от Г7 в Квебек през юни, добавяйки че канадците не трябва да живеят в страх, цитиран от Reuters.\r\nГоворейки с репортери пред парламента, Трюдо заяви че ще отнеме време преди да се разберат мотивите на нападателя, но че всички канадски граждани подкрепиха Торонто в ужаса на атаката, която уби десет души и рани други 15. Йонислав Дочев", "date": "2018.04.24", "title": "Джъстин Трюдо: Нивото ни на сигурност остава същото"}
