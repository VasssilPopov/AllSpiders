{"url": "http://www.focus-news.net/news/2018/03/28/2505269/afp-sergey-skripal-i-dashterya-mu-sa-kontaktuvali-s-otrovnoto-veshtestvo-parvo-v-doma-im.html", "text": "Сергей Скрипал и дъщеря му са контактували с отровното вещество първо в дома им съобщава полицията в сряда, цитирана от AFP.\r\n„На този етап от разследването ние вярваме, че семейство Скрипал за първи път са контактували с отровното вещество на входната врата на дома им“, заявяват от лондонската полиция.\r\n„Следи от нервно-паралитичния  агент са открити на някои други места, на които работят разследващите, но в по-малки концентрации от тази в дома им“, добавят от полицията. Юлиян Марков", "date": "2018.03.28", "title": "AFP:  Сергей Скрипал и дъщеря му са контактували с отровното вещество първо в дома им"}
{"url": "http://www.focus-news.net/news/2018/03/28/2505241/varna-44-ta-natsionalna-mladezhka-astronomicheska-konferentsiya-shte-se-provede-v-grada-ot-30-mart-do-1-april.html", "text": "44-та Национална младежка астрономическа конференция ще се проведе във Варна от 30 март до 1 април. Това каза за Радио „Фокус“ – Варна Свежина Димитрова, директор на Народна астрономическа обсерватория и планетариум „Николай Коперник“ във Варна. Свежина Димитрова допълни, че на форума ще присъстват младежи от цяла България, студенти, докторанти, преподаватели от висши учебни заведения и представители на институции. Като гост-лектори ще бъдат поканени астрономи от Института по астрономия към Българската академия на науките и астрономи от Софийския университет.\r\n„Обсерваторията във Варна ще бъде място, където всички млади астрономи – любители и професионалисти, ще си направят среща. Интересът към 44-та Национална младежка астрономическа конференция е много голям. Бивши кръжочници, които работят в чужбина, също са поканени да представят работата си. Докторанти, студенти и ученици също ще представят своите наблюдения и резултатите от работата си през миналата година“, допълни Свежина Димитрова. Откриването на конференцията е предвидено за 14.00 часа. В рамките на конференцията ще бъдат организирани и проведени традиционното състезание на знаещите с връчване на отличията „Николай Петров”.\r\nМарияна ВАЛЕНТИНОВА", "date": "2018.03.28", "title": "Варна: 44-та Национална младежка астрономическа конференция ще се проведе в града от 30 март до 1 април"}
{"url": "http://www.focus-news.net/news/2018/03/28/2505237/pernik-784-leva-byaha-dareni-na-doma-za-mediko-sotsialni-grizhi-v-grada.html", "text": "784 лева бяха дарени на директора на Дома за медико-социални грижи в Перник д-р Ани Веселинова. Средствата бяха събрани от красивата и пъстра великденска изложба – базар, съобщиха от пресцентъра на Общината. Уникалната експозиция от изрисувани  глинени яйца и тематични аксесоари подредиха учениците от Обединеното училище „Темелко Ненков“ и децата от ДГ №8 „Изворче“, съвместно с Клуба на интелигенцията.  Блестящите творби бяха разгледани от кмета Вяра Церовска и нейния заместник Денислав Захариев, както и секретаря Радослава Манова. Цветната изложба е посветена на светлите празници и се организира за 15-ти пореден път.\r\n„Мили деца, радвам се, че сме пак заедно в навечерието на един от най-големите християнски празници. Щастлива съм, че вие през своите родители и преподаватели успявате да разберете, че трябва да уважим и тези, които са различни, за да има добро,  благост , търпение и толерантност към всички.  Сигурна съм, че в днешния ден ще получите не само радост от концерта, но и ще остане спомен, за това, че винаги трябва да си помагаме”, заяви кметът Вяра Церовска. По думите й изкуството винаги помага, с добрина, топлота и с много настроение. Градоначалникът изказа и специална благодарност на организаторите за усилието и времето, което са отделили, за цялата енергия, която са впрегнали, за да направят този традиционен базар. \r\n„За мен е особено ценно, че деца помагат на деца с това, което са изработили и отношението, което имат техните преподаватели. Не само на Великден или големите християнски празници трябва да бъдем съпричастни към болните, различните”, каза директорът на ОУ„Темелко Ненков“ Марин Никодимов и благодари на кмета Вяра Церовска за подадената ръка и присъствието й на празника. \r\nВ рамките на изложбата Клубът на интелигенцията се включи по артистичен начин със специални икони, които бяха наредени на стените.", "date": "2018.03.28", "title": "Перник: 784 лева бяха дарени на Дома за медико-социални грижи в града"}
{"url": "http://www.focus-news.net/news/2018/03/28/2505239/nimh-utre-shte-e-predimno-slanchevo-maksimalnite-temperaturi-shte-badat-mezhdu-13-i-18.html", "text": "През нощта и в източните райони валежите ще спрат и облачността ще намалее, и над страната ще се установи ясно време. Вятърът ще стихне. Минималните температури ще бъдат между минус 2° и 3°. Това съобщи за Агенция „Фокус“ Красимир Стоев, дежурен синоптик в Националния институт по метеорология и хидрология (НИМХ) към Българската академия на науката (БАН). Утре ще е предимно слънчево, след пладне над западните райони - с разкъсана висока облачност. Ще духа слаб североизточен вятър. Максималните температури ще бъдат между 13° и 18°.\r\nНад Черноморието ще е предимно слънчево със слаб вятър от север-североизток. Максимални температури на въздуха: 10°-12°. Температурата на морската вода е 7°. Вълнението на морето ще бъде 1-2 бала.\r\nНад планините ще е предимно слънчево, след обяд над масивите от Западна България с разкъсана висока облачност. Ще духа слаб до умерен север-северозападен вятър, който след обяд в ниските части ще се ориентира от югозапад. Максимална температура на височина 1200 метра около 7°, на 2000 метра – около 0°.\r\nАтмосферното налягане слабо ще се повиши и ще бъде близко до средното за март.\r\nВ петък ще бъде предимно слънчево и с още 3-4° по-топло. Вятърът ще се ориентира от юг-югозапад, в събота по-късно през деня и през нощта срещу неделя ще се усили, особено в Източна България и в районите в близост до северните склонове на планините - ще бъде умерен и временно силен. Температурите ще се повишат още и максималните ще са между 20° и 25°. От запад ще се появи разкъсана висока и средна облачност, а привечер над Западна България ще се развие купесто-дъждовна. В отделни райони е възможно да превали и прегърми. През нощта срещу неделя и в неделя вятърът постепенно ще се ориентира от запад-северозапад, ще се усили и с него ще нахлуе хладен въздух. Температурите ще се понижат с около 5 градуса. Облачността над страната ще е значителна и на много места ще превали дъжд, в отделни райони, по преминаващия студен атмосферен фронт, интензивен и с гръмотевици.", "date": "2018.03.28", "title": "НИМХ: Утре ще е предимно слънчево, максималните температури ще бъдат между 13° и 18°"}
{"url": "http://www.focus-news.net/news/2018/03/28/2505236/faz-berlin-potvardi-aresta-na-germanski-grazhdanin-v-turtsiya.html", "text": "Берлин потвърди ареста на гражданин на ФРГ в Турция, съобщава националният ежедневник Die Frankfurter Allgemeine Zeitung. От Министерството на външните работи на ФРГ заявиха, че са информирани за случая, а посолството в Анкара е в контакт с турските власти. \r\nМедии в Турция съобщиха по-рано, че германски гражданин на 28-годишна възраст е бил арестуван на 14 март в турско-сирийската гранична зона. Мъжът е искал да се присъедини към редиците на „Народни отряди за защита“ (YPG) в Сирия, твърдят от Анкара.\r\nДруги подробности не се съобщават.Тереза Герова", "date": "2018.03.28", "title": "FAZ: Берлин потвърди ареста на германски гражданин в Турция"}
{"url": "http://www.focus-news.net/news/2018/03/28/2505246/predstoyashti-mezhdunarodni-sabitiya-za-29-mart-agentsiya-fokus.html", "text": "*** Южна и Северна Корея ще проведат разговори в демилитаризираната зона на Пханмунджом преди срещата на върха през април между лидерите на двете държави Мун Дже-ин и Ким Чен-ун.\r\n*** Остава 1 година до планираната дата за излизане на Великобритания от Европейския съюз.\r\n*** Стачка на екипаж на „Райънеър“ базиран в Португалия ще се проведе, заради недоволство от заплащането и условията.\r\n*** Делото за терористичните атентати в Париж от 2016 година срещу заподозрения Салах Абдеслам, ще продължи.\r\n*** Папа Франциск ще извърши ритуал за пречистване в затвора в Рим, като част от церемонията за Велики Четвъртък.\r\n***", "date": "2018.03.28", "title": "Предстоящи международни събития за 29 март (Агенция \"Фокус\")"}
{"url": "http://www.focus-news.net/news/2018/03/28/2505245/plovdiv-blagotvoritelen-velikdenski-bazar-pod-nadslov-podari-usmivka-be-otkrit-v-rayon-zapaden.html", "text": "Благотворителен Великденски базар под надслов „Подари усмивка“ бе открит в сградата на район „Западен“ в Пловдив, както и в Средно училище „Свети Свети Кирил и Методий“. Това съобщиха за Радио „Фокус“-Пловдив от районното кметство. Инициативата се организира от възпитаници на учебното заведение с подкрепата на техните учители, както и на кмета на района Димитър Колев. Базарът ще продължи до 30 март. Там се продават артикули, които са изработени с много внимание и любов – красиви картички, украсени шишета и много други декоративни сувенири, като много от тях са посветени на предстоящия празник Великден. Основната цел на учениците е да съберат средства за закупуване на материали, с които да бъдат изрисувани част от стаите на детското отделение на УМБАЛ „Свети Георги“. Така те се надяват да върнат цвета в живота на децата, на които се налага да посещават отделението. Кампанията „Подари усмивка“ е спонсорирана от Националния алианс за работа с доброволци. Организаторите се надяват базарът да е успешен, като планират инициативата да се превърне в традиция.", "date": "2018.03.28", "title": "Пловдив: Благотворителен Великденски базар под надслов „Подари усмивка“ бе открит в район „Западен“"}
{"url": "http://www.focus-news.net/news/2018/03/28/2505243/dzheyms-matis-podgotovkata-za-razgovori-sas-severna-koreya-e-v-hod.html", "text": "Министърът на отбраната на САЩ Джим Матис заяви, че Вашингтон се занимава с „методична\" подготовка за предстоящите преговори между държавния глава на страната Доналд Тръмп и севернокорейския лидер Ким Чен-ун, и че всичко необходимо за срещата е  „в ход“, отбелязва американското издание Washington Examiner.\r\n„Това е много методичен процес, който ни събира заедно с нашите съюзници, Япония и Република Корея\", подчерта Матис пред репортери в Пентагона.\r\nМатис подчерта, че процесът на подготовка за преговорите между двамата лидери е „дипломатическо усилие\", ръководено от Държавния департамент, въпреки липсата на утвърден на поста държавен секретар. За вакантното място Доналд Тръмп избра директорът на Централното разузнавателно управление (ЦРУ) Майк Помпео.  \r\n„В момента има действащ държавен секретар и хората (във ведомството) са тези, които всъщност навиват ръкавите и вършат работата“, отбеляза военният министър на Вашингтон.Тереза Герова", "date": "2018.03.28", "title": "Джеймс Матис: Подготовката за разговори със Северна Корея е в ход"}
{"url": "http://www.focus-news.net/news/2018/03/28/2505247/a1-on-makedoniya-srabski-voenni-samoleti-sa-zabelyazani-v-blizost-do-granitsata-s-kosovo-no-zaradi-podgotovkata-za-ucheniya.html", "text": "Сръбските военни самолети, които са забелязани в южната част на страната по-рано днес, са извършвали редовни маневри. Това увери говорителят на сръбското министерство на отбраната Йован Кривокапич, предава скопският телевизионен канал A1 On.\r\nПо-рано в медиите бе съобщено, че изтребителите са прелетели над Прешево, разположено край границата с Косово. Информацията предизвика паника сред местното население. \r\nОт Белград поясниха обаче, че полетите са извършени с цел подготовка за тактическите военни учения упражнение „Садејство 2018“, планирани за четвъртък, 29 март..Тереза Герова", "date": "2018.03.28", "title": "A1 On (Македония): Сръбски военни самолети са забелязани в близост до границата с Косово – но заради подготовката за учения"}
{"url": "http://www.focus-news.net/news/2018/03/28/2505248/varna-spetsializirana-trudova-borsa-za-kadri-v-turizma-shte-se-provede-v-grada.html", "text": "Специализирана трудова борса за кадри в туризма ще се проведе във Варна на 29 март. Това каза в интервю за Радио „Фокус“ – Варна Божидар Михайлов, директор на Регионална служба по заетостта - Варна. За поредна година Агенцията по заетостта, Дирекция „Регионална служба по заетостта” – Варна и Дирекция „Бюро по труда” – Варна ще съберат на едно място търсещи работа лица и работодатели преди началото на активния туристически сезон. Тази година трудовата борса се провежда под егидата на проект „Готови за работа” на Оперативна програма „Развитие на човешките ресурси” 2014-2020, който е насочен за идентифициране и подпомагане за устройване на работа или включване в обучение на неактивни младежи.\r\nОрганизирането на трудовата борса цели да се улесни достъпа до информация за свободните работни позиции и да се подпомогне осъществяването на пряк контакт и договаряне за включване в заетост, допълни Божидар Михайлов.\r\n„Каним всички търсещи работа лица, независимо от статута им – безработни, заети, учащи или пенсионери, да се включат в трудовата борса в четвъртък от 10.00 часа в Юнашкия салон във Варна“, каза още Божидар Михайлов.\r\nМарияна ВАЛЕНТИНОВА", "date": "2018.03.28", "title": "Варна: Специализирана трудова борса за кадри в туризма ще се проведе в града"}
{"url": "http://www.focus-news.net/news/2018/03/28/2505250/sport-hakeri-uzhiliha-latsio-s-dva-miliona-evro.html", "text": "Италианският Лацио стана жертва на хакери и беше ужилен с два милиона евро. Според в. „Ил Темпо“ „орлите“ са получили e-mail, който имал емблемата на Фейенорд и написан от холандския клуб. В документа, оказал се фалшив, се посочвала сметка за превеждането на последните 2 милиона от трансферната сума на защитника Стефан де Врай.\r\nИталианското издание пише, че от Лацио превели парите на посочената в писмото банкова сметка. В последствие се оказало, че парите въобще не са пристигнали при Фейенорд, а са били пренасочени към хакери, които са подправили номера на банковата сметка в информацията до „орлите“.", "date": "2018.03.28", "title": "Спорт: Хакери ужилиха Лацио с два милиона евро"}
{"url": "http://www.focus-news.net/news/2018/03/28/2505240/the-new-york-times-poseshtenieto-na-kim-chen-un-v-kitay-zasilva-pozitsiite-mu-v-pregovorite-za-yadrenoto-vaorazhenie.html", "text": "С доза мистерия, младият севернокорейски лидер Ким Чен-ун използва дебюта си на международната сцена в сряда, за да се представи като уверен, сговорчив и готов да преговаря, пише американският всекидневник The New York Times.\r\nИзненадващото двудневно посещение на Ким Чен-ун в Пекин бе сериозно напомняне за това колко важна е темата за ядрения арсенал на страната и в същото време – колко силен коз има севернокорейският диктатор в навечерието на разговорите с президентите на Южна Корея и САЩ Мун Дже-ин и Доналд Тръмп, насрочени за следващия месец.\r\nКим Чен-ун тепърва ще разкрие какво ще иска от САЩ в замяна на сключване на двустранно споразумение, но той затвърди готовността си да се срещне с Тръмп и потвърди съмнителния си ангажимент за ядрено разоръжаване на Корейския полуостров в разговорите с китайския президент Си Дзинпин.\r\nПрез първата година от мандата на Доналд Тръмп, Ким Чен-ун водеше агресивна външна политика, извършвайки редица ядрени опити, среди които и тест на водородна бомба, както и демонстрация на балистични ракети, способни да достигнат територията на САЩ. По време на Зимната олимпиада в Пьончан Ким обърна курса на политиката си и използва полето на спорта, за да инициира диалог с Южна Корея и да отправи предложение за среща с Тръмп.\r\nВизитата на Ким Чен-ун в Китай дойде като изненада, на фона на огромната нужда от китайска подкрепа за стратегията на Тръмп за икономически санкции и политически натиск върху Северна Корея. След два дни, обвити в неяснота и спекулации, в сряда държавните медии в Китай и Северна Корея официално потвърдиха срещата.\r\nВ снимките и думите проличава, че Ким Чен-ун и Си Дзинпин са поправили пробойните в отношенията си, които се отвориха след ускоряването на ядрената програма от страна на Ким и отговора на китайския президент чрез подкрепа на икономическите санкции, предложени от САЩ.\r\n„Приятелството между Северна Корея и Китай, което е създадено и поддържано от предишните поколения лидери на двете страни, е непоклатимо“, заяви Ким Чен-ун пред Си Дзинпин, според информацията, предадена от информационна агенция Xinhua.\r\nТръмп може и да желае да поддържа „максимален натиск“ спрямо Северна Корея, но Китай е този, който определя колко силен ще е този натиск и колко стриктно ще се прилагат икономическите санкции.\r\nВ сряда сутрин Доналд Тръмп изрази оптимизъм в своя „Туитър“ акаунт, заявявайки че „има добър шанс Ким Чен-ун да направи това, което е добро за неговия народ и за човечеството“. Подкрепа за тези надежди, обаче, почти не можеше да се намери в дискусията между китайския и севернокорейския лидер, след като медиите в Северна Корея изобщо не споменаха за подобна готовност от страна на Ким.\r\nАко Китай реши да смекчи подхода си към икономическите санкции и отново заиграе ролята на закрилник на Северна Корея, Ким Чен-ун ще има много по-силна позиция при разговора си с Доналд Тръмп.\r\nНе беше съобщено за никакви споразумения между Китай и Северна Корея след срещата. Нямаше и публичен коментар от Пекин за планираното предложение към Тръмп от Ким Чен-ун, нито каква роля би играл Китай при преговорите между Северна Корея и САЩ.\r\nКитай подкрепя международните усилия за ядрено разоръжаване на Северна Корея, но в същото време е внимателен да не притиска прекалено много своя съюзник, за да не рискува разпад на режима на Ким, което потенциално би довело до обединение на Корейския полуостров под американски чадър.Тереза Герова", "date": "2018.03.28", "title": "The New York Times: Посещението на Ким Чен-ун в Китай засилва позициите му в преговорите за ядреното въоръжение"}
{"url": "http://www.focus-news.net/news/2018/03/28/2504970/sofiya-zapochva-razchistvane-na-teren-za-razshirenie-na-park-vazrazhdane.html", "text": "Във връзка с изпълнението на втория етап на Парк „Възраждане“ започва разчистване на терена. Това съобщиха от пресцентъра на Столична община. От днес „Софийски имоти“ ЕАД  предприема действия по разчистване на терена на дружеството, намиращ се в местност Парк Възраждане, Зона Б-5-4 между ул. „Българска морава“, ул. „Партений Нишавски“ и изградената част на парк „Възраждане“. Разчистването на терена се налага за целите на предстоящото геодезическо заснемане, проучване и проектиране. До момента е проведена процедура за обществена поръчка и е избран изпълнител за изготвяне на инвестиционен проект във фаза „Идеен проект за разрешително за строеж“.", "date": "2018.03.28", "title": "София: Започва разчистване на терен за разширение на парк „Възраждане“"}
{"url": "http://www.focus-news.net/news/2018/03/28/2504969/mvr-direktsiya-balgarski-dokumenti-za-samolichnost-ima-gotovnost-za-obsluzhvane-na-grazhdanite-zhelaeshti-da-podmenyat-dokumentite-si-za-samolichnost.html", "text": "Дирекция „Български документи за самоличност“ (ДБДС) има готовност за обслужване на гражданите, желаещи да подменят документите си за самоличност. Това съобщиха от пресцентъра на МВР. С оглед наближаващите празници и планирани пътувания, Дирекцията напомня на гражданите да проверят предварително датата на валидността на документите си. Към момента няма натовареност в звената на БДС в СДВР и ОДМВР. Заявление за подмяна на лична карта и паспорт може да се подава и преди изтичане срока на тяхната валидност, уточняват от ДБДС. \r\nВ случаите, когато личната карта е с изтекъл срок, повредена, унищожена, изгубена или открадната, срока е до 30 дни да се подаде заявление за издаване на нова лична карта. В тримесечен срок след изтичане срока на валидност на паспорт, той следва да бъде върнат. Не е задължително подаване на заявление за издаване на нов паспорт. Всеки български гражданин, който живее на територията на страната, е длъжен в срок до 30 дни след навършване на 14-годишна възраст да поиска издаването на лична карта. Гражданите, притежатели на български лични документи, са длъжни да ги пазят от повреждане, унищожаване или загубване. Гражданите следва да имат предвид, че по време на официални празници, звената БДС не работят.", "date": "2018.03.28", "title": "МВР: Дирекция „Български документи за самоличност“ има готовност за обслужване на гражданите, желаещи да подменят документите си за самоличност"}
{"url": "http://www.focus-news.net/news/2018/03/28/2504916/pregled-na-osnovnite-temi-vav-varnenskiya-pechat.html", "text": "„За Великден ще ядем агнешко от Румъния, Холандия и Нова Зеландия“ е заглавие от първа страница в днешния брой на варненския вестник „Черно море“. За Великденските празници освен родно производство ще има и агнета от Румъния. Това съобщи в сутрешния блок на тв „Черно море“ с водещ Александър Йорданова д-р Златина Димова, шеф на областната дирекция по безопасност на храните(ОДБХ) във Варна. Има също така внос на комплекти агнешки субпродукти от Холандия и Нова Зеландия, допълни тя. Яйцата ще са предимно от България и от Полша. Като цяло обаче превес има родното производство. „Здравният министър инспектира МБАЛ „Света Анна“ преди началото на сезона“, допълва изданието. Министърът на здравеопазването Кирил Ананиев провери готовността на морския „Пирогов“ – МБАЛ „Света Анна – Варна“, за активния туристически сезон, който стартира след броени дни. „Млади астрономи от Варна: Планетата може да изхрани 13,5 млрд. жители“, четем още в броя. Почетни плакети от Община Варна получиха четиринайсетте ученици, чиито 3 проекта са отличени в конкурс на НАСА. Отличията връчи кметът на града Иван Портних. Младите астрономи от Математическата гимназия и Частната гимназия по информационни технологии „Антоан дьо Сент-Екзюпери“ участваха в състезание за проектиране на космически колонии, организиран от Националното управление по въздухоплаване и изследване на космическото пространство (НАСА). „Румънски и полски полицаи ще патрулират през лятото“ е друга тема в броя. Румънски и полски полицаи идват във Варна за летния сезон. Екипи от тези страни ще подпомагат Гранична полиция във Варна и Бургас още от април. Професионалното ръководство на МВР решава колко чуждестранни служители да бъдат поканени в зависимост от туристопотока и от нивото на престъпност, каза пред журналисти във Варна министърът на вътрешните работи Валентин Радев. Изданието разказва и за основните моменти от лидерската среща ЕС – Турция.", "date": "2018.03.28", "title": "Преглед на основните теми във варненския печат"}
{"url": "http://www.focus-news.net/news/2018/03/28/2504943/kyustendil-metalno-sartse-za-sabirane-na-plastmasovi-kapachki-shte-bade-postaveno-na-ploshtad-velbazhd.html", "text": "Метално сърце за събиране на пластмасови капачки ще бъде поставено на площада в Кюстендил. Това съобщи за Радио „Фокус” – Кюстендил Елица Димитрова, част от екипа на кампанията „Дръвче по дръвче, да живеем по-добре”. Поставянето на конструкцията ще бъде в 10.30 часа на площад „Велбъжд”. В металното сърце ще се събират пластмасови капачки, което след това ще бъдат предавани за рециклиране. По този начин ще се събират средства, с които да бъдат създавани нови зелени и цветни площи, както и засаждане на нови дървета около най-натоварените улици в града. Инициативата е подкрепена и от Община Кюстендил.\r\nВенцеслав ИЛЧЕВ", "date": "2018.03.28", "title": "Кюстендил: Метално сърце за събиране на пластмасови капачки ще бъде поставено на площад „Велбъжд”"}
{"url": "http://www.focus-news.net/news/2018/03/28/2505244/balgarskata-reaktsiya-po-sluchaya-skripal-obzor.html", "text": "Водеща тема в кулоарите на парламента в сряда беше отзоваването на руски дипломати от редица европейски държави заради покушението срещу бившия агент Сергей Скрипал. След като във вторник премиерът Бойко Борисов извика в България посланика ни в Русия Бойко Коцев за консултации с правителството,  в сряда в Народното събрание от ГЕРБ подчертаха, че министър-председателят полага усилия да се изяснят всички факти по случая „Скрипал“. Председателят на ПГ на ГЕРБ Цветан Цветанов уточни, че решение по случая ще бъде взето след изясняване на фактите. Според вицепремиера Валери Симеонов България има достойна и балансирана позиция по случая „Скрипал“. На въпрос действа ли страната ни под натиск в този международен скандал вицепремиерът коментира: „Не, къде видяхте натиск“. ПГ на „Обединени патриоти“ настоя за коалиционен съвет с ГЕРБ, за да се изрази мнение по случая. Председателят на групата Волен Сидеров посочи: „Говорили сме с премиера Бойко Борисов да направим такъв съвет, но трябваше да мине срещата във Варна. Надявам се до края на седмицата това да се случи“. Според него случаят „Скрипал“ е създаден, за да дискредитира президента Владимир Путин за изборите, но това не се е случило. Според Волен Сидеров премиерът Бойко Борисов води правилна и балансирана политика по случая. ПГ на БСП от друга страна поиска министър-председателят да обясни в парламента  защо е извикал на консултации българския посланик в Москва. Секретарят на групата Кристиан Вигенин изрази притеснение, че позицията на правителството е непоследователна с разнопосочни изявления и действия. В същото време от ПГ на „Воля“ изразиха подкрепата си спрямо политиката на правителството по случая „Скрипал“. Лидерът на партията Веселин Марешки заяви: „Позицията да не предприемаме ход без да има доказателства е абсолютно правилна. Ако има доказателства за руско участие в това покушение- трябва да бъдат изтеглени всички наши дипломати в Русия“.\r\nПо-късно руският посланик в България Анатолий Макаров коментира, че българската реакция по случая е разбираема и правилна, а националните интереси не трябва да бъдат забравяни заради солидарността. Макаров подчерта, че Русия винаги е била и ще бъде надежден партньор на България и Европейския съюз.\r\nОт Претория, където откри министерската среща между ЕС и Южноафриканската общност за развитие, вицепремиерът и министър на външните работи Екатерина Захариева също коментира казуса, като отбеляза, че в решението на премиера няма нищо необичайно. „Премиерът се чу с посланик Коцев и посланик Коцев беше извикан в България да обясни на българското правителство ситуацията в Русия по казуса „Скрипал“. Както знаете, 19 членки на ЕС експулсираха дипломати от Русия, България не е сред тях, но доста други, включително и България, извикаха посланиците си. Но това е нормална дипломатическа практика и няма нищо необичайно в нея“, заяви министър Захариева.\r\nПо темата се изказа и държавният глава Румен Радев. Той посочи, че решението за извикване за консултации на българския посланик в Москва е в правомощията на правителството и то трябва да мотивира своите действия. По думти му това е стъпка, която не е била съгласувана с него. „Солидарността е важен принцип, но тя не трябва да бъде сляпа. В такива сериозни случаи са необходими неоспорими доказателства“, подчерта още Румен Радев. Помолен да коментира българската позиция по случая „Скрипал“, която според коалиционните партньори в управлението е балансирана, президентът отбеляза, че също смята така.", "date": "2018.03.28", "title": "Българската реакция по случая \"Скрипал\" (ОБЗОР)"}
{"url": "http://www.focus-news.net/news/2018/03/28/2505251/d-r-veselin-gerev-psihiatar-zalivaneto-s-kiselina-se-pravi-po-porachka-na-psihopati-izvergi-i-sadisti-za-koito-ugrizenieto-e-nepoznato-chuvstvo.html", "text": "Заливането с киселина се прави по поръчка на психопати, изверги и садисти, за които угризението е непознато чувство. Това каза за Радио „Фокус“ – Пловдив психиатърът д-р Веселин Герев по повод случая от 26 март, при който 36-годишна жена бе залята с киселина в центъра на София. „Обикновено когато се поръчва акт на обезобразяване, след изпълнението му поръчителят е в състояние на еуфория. Същото нещо се получава и когато на някой се нанася побой за сплашване. Практикува се така – наемат се хора, които да счупят ръка, крак или да нанесат други сериозни телесни повреди на съответно лице след което поръчителят на това деяние е в състояние на абсолютно задоволство и еуфория от всичко това, което се е случило. Такъв тип човек-психопат няма и не изпитва абсолютно никакви угризения, дори е доволен, че е постигнал ефекта, който е целял“, коментира д-р Веселин Герев.\r\nВъв връзка с мотивите за поръчка на подобно престъпление – заливане с киселина, психиатърът смята, че най-вероятната е ревност.  „Вече ако човек е изпаднал в психоза от ревностната си параноя, може да последва и самоубийство с подтекст „ако на този свят не сме заедно, в другия ще сме заедно“. Точно до такава степен се променя психиката на човек. А в конкретния случай в София, подтекстът е „ако аз не мога да те имам и ме отхвърляш, няма да те имат и другите, тоест обществото, и ще ходиш обезобразена цял живот“. В случая има много повече садизъм, отколкото емоция“, посочи д-р Веселин Герев. По думите му, поръчителят на заливането с киселина възприема този акт като наказателна акция, като най-лесен и показен начин жертвата „да си получи заслуженото“.\r\n„Най-важното нещо при подобна наказателна акция е жертвата да не бъде ликвидирана, а да й бъде причинено страдание и болка, да живее с обезобразеното си лице цял живот. Оттам нататък следват мъчителни процедури по възстановяване, което никога не е трайно. Заливането с киселина е едновременно физическа травма и психотравма, нанесена за цял живот“, коментира д-р Веселин Герев.\r\nТони МИХАЙЛОВ", "date": "2018.03.28", "title": "Д-р Веселин Герев, психиатър: Заливането с киселина се прави по поръчка на психопати, изверги и садисти, за които угризението е непознато чувство"}
{"url": "http://www.focus-news.net/news/2018/03/28/2505238/yazovirite-shte-se-kvalifitsirat-po-golemina-i-opasnost-predlozheniyata-za-promeni-v-zakona-za-vodite-vlizat-v-parlamenta-sled-velikden-obzor.html", "text": "Язовирите ще бъдат класифицирани по големина и опасност.  Това ще стане с промени в Закона за водите, които ще бъдат внесени в парламента след Великден. Това съобщи на брифинг в Министерски съвет вицепремиерът Валери Симеонов, който представи резултатите от дейността на работната група за безопасна експлоатация на язовирите и съоръженията към тях. Групата беше сформирана на 22.02.2018 г. и включва представители на министерствата на финансите, на околната среда и водите, на енергетиката, на икономиката, на регионалното развитие и благоустройството, на земеделието, храните и горите и на Държавна агенция за метрологичен и технически надзор (ДАМТН). Валери Симеонов поясни, че ДАМТН са извършили пълно обследване на всички язовири у нас и сега държавата разполага с пълната информация и яснота относно броят (около 6000) и собствеността им. Симеонов уточни, че в продължение на 28 години тази информация е била неизвестна.  Цялата собственост на язовирите и прилежащата територия ще се прехвърлят към съответните ведомства. На първо място е НЕК с 30-те най-големи язовира, които осигуряват ел. енергията, доставяна от водноелектрическите централи. Около 200 са язовирите на „Напоителни системи“, които осигуряват напояването за земеделски площи. На трето място са ВиК дружествата, които се разпореждат около 10 язовира, които обезпечават огромния процент от необходимата за питейни нужди вода. Освен тези три собствености на лице са и общински язовири, които са около 4 500 и няколко стотин частни язовири. В промените, които ще бъдат внесени, освен квалифицирането на язовирите и уреждането на собствеността им, са заложени и текстове, свързани със стопанисването на самите диги и прилежащата територия. В преходните и заключителни разпоредби е определен тримесечен срок за вземане на решение от общинските съвети кои язовири да запазят за стопанисване и кои да прехвърлят на държавата. Създава се Държавно предприятие, което да поеме собствеността на язовирите, които се прехвърлят от общините. По този начин ще се окрупни собствеността на общините и на останалите оператори, които не могат да се справят с поддръжката им към момента. Принципът, че собственикът носи отговорност се запазва. Създава се и специализирано търговско предприятие, което да се ангажира с ремонта и поддръжката на тези язовири. Търговското дружество ще е към Министерство на икономиката, като целта му е то да поеме буферния период до прехвърлянето на собствеността. Ще се облекчи и режимът за извеждане на язовирите от експлоатация. ДАМТН ще разполага и с по-сериозни принудителни административни мерки по отношение на собствениците.\r\n„До настоящия момент поради липсата на ясно определение на понятието на „язовир“ – язовирите в България са били стопанисвани практически безплатно от всички, които са имали това желание. На това поставяме край със съответното определяне на собствеността, на самата водна площ и на земята под язовира“, заяви вицепремиерът Валери Симеонов. От своя страна министърът на енергетиката Теменужка Петкова заяви, че направеното, е крачка напред в решаването на тези въпроси. Петков уточни, че НЕК е стопанисвала едни от най-големите, комплексни и значими язовири. „До този момент не бе изяснен статута на тези язовири – въз основа на какъв акт те се предоставят на НЕК. В резултат НЕК е била задължена да извършва разходи по стопанисването им, но без да ги управлява“, коментира тя. Министър Петкова добави, че с промените, които се правят, се дава яснота по отношение на това, че всички тези язовири, които се намират в приложение номер 1 в Закона за водите, ще бъдат стопанисвани и управлявани по ред и начин определен от съответните министри, в чиито ресори са съответните язовири.", "date": "2018.03.28", "title": "Язовирите ще се квалифицират по големина и опасност, предложенията за промени в Закона за водите влизат в парламента след Великден (ОБЗОР)"}
{"url": "http://www.focus-news.net/news/2018/03/28/2504996/rambler-rusiya-koy-i-zashto-otkaza-da-izgoni-ruski-diplomati-balgariya.html", "text": "„Делото Скрипал“ става лакмусова хартийка, проявяваща степента на антируските настроения в ръководството на тази или онази страна. Петнадесетина европейски страни решиха да изгонят руски дипломати, но все пак се намериха и такива страни, които се отказаха да го направят. Кои са тези страни и ще успеят ли още дълго да издържат на натиска на САЩ и Великобритания, пише в материал, публикуван от руската новинарска агенция „Рамблер/“.\r\nБългарските власти не промениха своето решение и както и по рано нямат намерение да гонят руски дипломати заради „делото Скрипал“, както много страни-членки на ЕС. Това заявиха в понеделник от българското МВнР.\r\nСофия няма причини да се опасява от санкции от Брюксел за самостоятелната си позиция, тъй като страните, които се отнасят скептично към идеята за „наказание“ на Русия за предполагаемото й участие в отравянето на Скрипал даже и в ЕС са достатъчно много, отбеляза пред вестник „Взгляд“ членът на ръководството на Българската социалистическа партия (БСП) Светлана Шаренкова.\r\nЩо се касае до „делото Скрипал“, то, както напомни Шаренкова, аргументите в полза на „руската следа“, предоставени от Великобритания, не са оказали убедителни за голяма част от Европа.\r\n„Струва ми се, че тази позиция на българското правителство е абсолютно правилна. Никой, нито Тереза Мей, нито другите наши западни партньори, не предоставиха никакви доказателства, е Москва е замесена по някакъв начин в делото Скрипал“, заяви Шаренкова.\r\nРуската агенция напомня, че към същата партия принадлежи и президента на България Румен Радев.\r\nБългарският държавен глава директно заявяваше, че антируските санкции вредят на България и целия ЕС. Друг въпрос, коментира Рамблер/, е, че външната политика в страната не се води от президента, а от правителството, което в момента не се контролира от БСП, а от прозападната партия ГЕРБ. Както по-рано отбеляза вестник „Взгляд“, българският премиер Бойко Борисов при първа възможност „забравя“ за обещанията си да взаимодейства прагматично с Москва. Правителството на страната директно определя Русия като сериозна външнополитичекса заплаха и поддържа риториката за „незаконната окупация на Крим“.\r\nНезависимо от всичко това, в момента София най-малкото бави решението си. Даже прозападната част от елита засега не се решава на откровено антируски ход. Не е в нейните интереси, коментира „Взгляд“, да дразни явно общественото мнение, за което са важни дружбата с братска Русия и която помни помощта за достигане на независимостта на страната.\r\nНо бившият депутат от Европейския парламент Джулието Киеза коментира: „България, както и Румъния, едва ли ще успее да защити  своята самостоятелна позиция и най-вероятно и България ще се присъедини към кампанията“, смята Киеза. „Всички европейски ръководители в момента се намират в много сложно положение. Те не искат да правят това, но над тях действа много силен натиск – резюмира събеседникът – Никога, даже и по времената на Студената война, не е било такова нещо. Това е съзнателно организирано изостряне на противопоставянето с Русия. Много опасен обрат“.\r\nПревод и редакция:", "date": "2018.03.28", "title": "„Рамблер“ (Русия): Кой и защо отказа да изгони руски дипломати (България)"}
{"url": "http://www.focus-news.net/news/2018/03/28/2504822/sporten-obzor.html", "text": "Футбол: УЕФА официално обяви въвеждането на няколко нови правила, които ще влязат в сила за следващите издания на Шампионската лига, Лига Европа и Суперкупата на Европа, най-същественото от които е добавянето на четвърта смяна, която може да бъде извършвана в продълженията на мачовете от елиминационните фази. \r\nТенис: Петя Аршинкова победи с 6:3, 6:0 Джейд Сурвийн от Франция в двубой от първи кръг на турнира на червени кортове в Анталия, продължил 96 минути. \r\nВ следващия етап българката ще играе срещу Каролин Ромео от Франция или румънката Илона Георгиана Джьороие.\r\nБаскетбол: Левски Лукойл надигра СК Тирана със 73:67 като гост в първи мач от четвъртфиналните плейофи в Балканската лига.", "date": "2018.03.28", "title": "Спортен обзор"}
{"url": "http://www.focus-news.net/news/2018/03/28/2504820/predstoyashti-sabitiya-v-stranata-za-28-mart-agentsiya-fokus.html", "text": "***\r\nОт 09.00 часа ще започне пленарното заседание на Народното събрание.\r\n***\r\nОт 10.00 часа ще започне седмичното заседание на Министерския съвет.\r\n***\r\nОт 10.00 часа в хотел „Маринела“ вицепремиерът Валери Симеонов ще открие Българо-корейски бизнес форум.\r\n***\r\nОт 09.00 часа в зала „Средец“ на на София Хотел Балкан ще започне вторият ден на конференцията „Подкрепа за младите учители като инструмент за качествено образование: Привличане, набиране и подготовка на ефективни млади учители в образованието“, организирана от Синдикатът на българските учители . \r\n***\r\nОт 09.00 часа 19-и състав на Специализирания наказателен съд ще заседава по делото срещу Емил М., на когото е повдигнато обвинение за организиране и ръководене на организирана престъпна група.\r\n***\r\nОт 09.00 часа в сграда Б на Химикотехнологичния и металургичен университет (ХТМУ) ще се проведе Форум „Кариери-2018“.\r\n***\r\nОт 09.30 часа 16-и състав на Специализирания наказателен съд ще заседава по делото срещу Георги И., Георги А. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа 19-и състав на Специализирания наказателен съд ще заседава по делото срещу Георги К., на когото е повдигнато обвинение за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които е повдигнато обвинение за организиране и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Росен Ч. и Полина И., на които е повдигнато обвинение за организиране и ръководене на организирана престъпна група.\r\n***\r\nОт 10.00 часа 8-и състав на Специализирания наказателен съд ще заседава по делото срещу Цветан В., Александър П. и др., на които е повдигнато обвинение за организиране и ръководене на организирана престъпна група.\r\n*** \r\nОт 10.00 до 12.00 часа и от 14.00 до 17.00 в Посолството на Руската Федерация в Република България на бул. „Драган Цанков\" №28 ще София бъде изложена книга за съболезнования в памет на жертвите от трагедията в Кемерово.\r\n***\r\nОт 10.30 часа в Парк-хотел „Москва“ ще се проведе конференцията „Учениците пестят енергия в училище” в рамките на проект, финансиран от Федералното министерство на околната среда на Република Германия.\r\n***\r\nОт 11.00 часа в залата на 11 етаж в КНСБ ще се състои пресконференция на тема „Трансгранично сътрудничество между синдикалните организации в България и Германия с цел предотвратяване на трудова експлоатация на български граждани, работещи в ЕС“ .\r\n***\r\nОт 11.00 часа в зала „София“ на „Гранд хотел София“ ще бъде представен брой 16 на Юридически барометър на тема „Защитата на личните данни“. \r\n***\r\nОт 11.00 часа в Националния пресклуб на БТА ще се проведе пресконференция на Националната асоциация на зърнопроизводителите, на която ще обявят мотивите си за предприемане на протестни действия във връзка с обхвата на Законопроекта за административното регулиране на икономически дейности, свързани с нефт и продукти от нефтен произход.\r\n***\r\nОт 11.30 часа в Източния кулоар на парламента председателят на Народното събрание Цвета Караянчева ще открие Великденска благотворителна изложба на картини на деца от 143 СОУ „Георги Бенковски“ – София. \r\n***\r\nОт 12.00 часа в Авиобаза – кв. „Враждебна“ ще се проведе тържествена церемония по приемане на нови патрулни и специализирани автомобили с нормална и повишена проходимост. Автомобилите са осигурени за Главна дирекция „Гранична полиция” по Фонд „Вътрешна сигурност“. \r\n***\r\nОт 12.00 часа в Националния пресклуб на БТА ще се проведе пресконференция на Съюза на Военноинвалидите и Военнопострадалите и ръководството на Дружество „Военноинвалид” на тема „Обществения, здравния, социалния и трудов статус на тези заслужили за родината си български граждани в днешното време на родината ни”.\r\n***\r\nОт 13.00 часа в киносалона на Военномедицинска академия ще се проведе Общо събиране на личния състав на болницата. След края е предвиден брифинг с участието на началника на ВМА бригаден генерал професор д-р Венцислав Мутафчийски, д.м.н., FACS.\r\n***\r\nОт 13.00 часа 12-и състав на Специализирания наказателен съд ще заседава по делото срещу Калин В., на когото е повдигнато обвинение за изнудване.\r\n***\r\nОт 13.30 часа в заседателната зала в сградата на Висшия съдебен ще се проведе заседание на Прокурорската колегия на ВСС.\r\n***\r\nОт 13.30 часа 11-и състав на Специализирания наказателен съд ще заседава по делото срещу Георги С., Георги С. и др., на които е повдигнато обвинение за образуване и ръководене на организирана престъпна група.\r\n***\r\nОт 13.30 часа 6-и състав на Специализирания наказателен съд ще заседава по делото срещу Майдън С., на когото е повдигнато обвинение за престъпление по служба.\r\n***\r\nОт 17.30 часа в двора на къща музей „Пейо К. Яворов“ на ул. „Г. С. Раковски“ № 136 Националният литературен музей организира литературна вечер „На нощта неверна верен син…“. Поводът за събитието е отбелязването на 131 години от рождението на Димчо Дебелянов.\r\n***\r\nОт 18.00 часа в Литературен клуб „Перото“ ще бъде представена книгата „Пътеводител за комунистическа България“.\r\n***\r\nОт 18.30 часа в Литературния клуб на Столична библиотека ще бъде представен Калин Донков – поет на март в Столична библиотека. За него ще говори неповторимата Екатерина Йосифова, която също беше поет на месеца (за февруари).\r\n***\r\nОт 11.00 до 16.30 часа във фоайето на зала „22-ри септември” Центърът за личностно и творческо развитие организира  „Панорама на университетите“.\r\n***\r\nОт 11.30 часа в Аулата на Учебен корпус  № 1 ще се състои тържествено връчване на дипломите на абсолвентите от Техническия факултет.\r\n***\r\nОт 16.00 часа неправителствени организации ще представят своите каузи и възможности пред студентите на Американския университет в Благоевград.\r\n***\r\nОт 19.00 часа в зала „22 септември” ще се състои Тържествен концерт - „Мори Айда, Айда” по случай 85-ата годишнина от рождението на проф. Кирил Стефанов.\r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Антоанета Цветкова ще има приемен ден. \r\n*** \r\nОт 10.30 часа в Регионалния пресклуб на БТА ще се състои пресконференцията Бюрото по труда. \r\n*** \r\nОт 13.00 часа в зала 314 на областна администрация ще се проведе заседание на Комисията по заетост. В дневния ред на заседанието е включено обсъждане и съгласуване на обобщена информация за резултатите от анкетно проучване на потребностите от работна сила в област Велико Търново.\r\n*** \r\nОт 13.00 часа в Актовата зала на СУ „Емилиян Станев“ ще се проведе Флашмоб „Чими“ /текст – Борис Априлов, постановчик и режисьор – Виктор Терзийски/ на детска театрална група „Дионисий“. \r\n*** \r\nОт 19.00 часа в малка зала на  МДТ „Константин Кисимов“ ще бъде представена постановката „Духът на поета. \r\n*** \r\nОт 19.00 часа в Читалище „Надежда – 1869“ ще бъде представена постановката„Скъпо съкровище“ от Франсис Вебер. \r\n***\r\nОт 17.00 часа в Изложбени зали „Рафаел Михайлов“ ще се проведе творческа среща-концерт „Преподаватели на катедра „Музика“ и приятели“.\r\n***\r\nОт 18.00 часа в зала 30 на Младежкия дом ще се проведе концерт на ученици от Музикалната школа от класовете на Светлана Арнаудова и Жана Шимидова (Калин Братоев – пиано и Биляна Тодорова – флейта).\r\n***\r\nОт 18.00 часа в Клуб 7 ще се състои представяне на модна къща „Скарлет“.\r\n***\r\nОт 14.00 часа в Регионалния пресклуб на БТА ще се проведе пресконференция на лидера на Българската национално-радикална партия Димитър Николов, който ще обяви европейска подписка за намаляване на разликите в стандарта на живот в западно-европейските и източните страни.\r\n***\r\nОт 14.30 часа на паркинга на Община Видин ще бъдат доставени две сметопочистващи машини по трансграничен проект. Кметът на Община Видин Огнян Ценков ще представи информация за изпълнението на проекта - \"Предотвратяване и ограничаване на последиците от предизвикани от човека трансгранични бедствия в региона Видин-Зайчар\", който се изпълнява по Програма Интеррег-ИПА за трансгранично сътрудничество България-Сърбия 2014-2020\".\r\n***\r\nОт 18.00 часа в залата на Симфониета - Видин Огнян Ценков ще вземе участие в работна среща на представители на Русенския университет „Ангел Кънчев“ с директори на образователни институции в Област Видин, дванадесетокласници и родители, организирана от Регионално управление на образованието - Видин и филиала в гр. Видин.\r\n***\r\nОт 17.00 часа в малката зала на Художествена галерия „Иван Фунев“ ще се проведат XXIX Зимни четения „проф. Борис Иванов Йоцов – филолог и политик убит, от „Народния съд“  през 1945г.“ Мирослава Топалова.\r\n***\r\nОт 17.30 часа в общата читалня на Регионална библиотека „Христо Ботев“ ще бъде представена  „Духовата музика - XX век – емблемата на Северозападна България“ - Калина Тодорова.\r\n*** \r\nОт 18.30 часа в НЧ „Напредък – 1869“ Театър 220 представя постановката „Татул“ по Георги Караславов. \r\n***\r\nОт 09.30 и 10.30 часа в Детска градина № 10 и  Детска градина № 17 ще се състоят куклените спектакли „Синият таралеж“ на Държавен куклен театър „Дора Габе“.\r\n***\r\nОт 10.00 часа в Голямата  заседателна зала на Община град Добрич ще се проведе общинско ученическо състезание „Защита при бедствия, пожари и извънредни ситуации“.\r\n***\r\nОт 14.00 часа в Младежки център – Добрич ще се проведе работна среща на Национална мрежа на младежките центрове – Младежки център - Пловдив, Младежки център –Стара Загора, Младежки център – Враца и Младежки център – Добрич.\r\n***\r\nОт 18.00 часа в Огледална зала „Нели Божкова“ ще се проведе класически концерт на ученици на СУ „Св. Климент Охридски“.\r\n***\r\nОт 10.00 часа областният  координатор на ГЕРБ – Силистра Тодор Тодоров организира приемен ден за жителите на община Дулово. Срещите ще се проведат в общинския офис на партия ГЕРБ на улица „ Васил Левски ” №7 , ет.2 (срещу полицията).\r\n***\r\nОт 10.30 часа на площад „Велбъжд” ще се проведе инициатива за събиране на пластмасови капачки, в подкрепа на повече дървета и \r\nзелени площи в града. \r\n***\r\nОт 17.00 часа на площад „Велбъжд” ще започне дефиле на участниците в Международния конкурс за класическа китара „Академик Марин Големинов”, след което в залата на общинския драматичен театър ще се състои официално откриване на музикалния форум от кмета на Община Кюстендил Петър Паунов. \r\n***\r\nОт 11.00 часа ще се състои церемонията по първа копка по повод началото на дейностите по обновяване на зеленото и междублоковото пространства при кръстовището на ул. „Димчо Дебелянов“ и ул. „Пловдивска“.\r\n***\r\nОт 11.00 часа в Регионалния пресклуб на БТА ще се проведе пресконференция на Съюза на слепите в България в регион Плевен във връзка с предстоящия национален протест на хората с увреждания.\r\n***\r\nОт 09.00 часа, в 10 зала на Окръжен съд ще се гледа делото срещу бившия полицай Венцеслав Караджов, обвинен в убийството на родителите си, като убийството е извършено предумишлено, с особена жестокост и с користна цел. Делото ще се гледа и на 29.03.2017 г. от 9.00 часа в същата зала\r\n***\r\nОт 09.00 часа, в зала 2 на Окръжен съд ще се гледа делото срещу Петко П., обвинен в това, че е избегнал установяване и плащане на данъчни задължения в особено големи размери.\r\n***\r\nОт 10.00 часа, в зала 5 на Окръжен съд Пловдив ще се гледа делото срещу Константин А. и Митко З., обвинени в това, че присвоили парични суми в размер на 10 000 лева и 8000 лева.\r\n***\r\nОт 12.00 часа в Заседателната зала на Община Пловдив ще се състои пресконференция по повод форум, посветен на aнгажирането и подпомагането на туристическия бранш за Европейска столица на културата. Форумът ще бъде открит от 15.00 часа в хотел „Холидей ин“.\r\n***\r\nОт 18.00 часа в залата на кметството на район Западен, на улица „Вечерница“ № 1А ще се състои тържество за децата, организирано от  ръководството на основно училище „Елин Пелин“.\r\n***\r\nОт 18.00 часа в салона на втория етаж на Регионалният етнографски музей ще бъде представена изложбата „От Виена и Константинопол. Етнография на града“.\r\n***\r\nОт 10.00 часа в Зала 1 на Областна администрация Русе ще се проведе заседание на Постоянната комисия по заетост към Областния съвет за развитие.\r\n***\r\nОт 17.30 часа в зала „Европа“ ще се състои заключителният концерт на Майсторския клас по ансамбли, воден от саксофонния квартет SIGNUM. От 18.00 часа в Художествената галерия – Русе се открива фотоизложба за именития диригент и композитор Кара Караев на Държавния музей на музикалната култура на Азербайджан. От 19.00 часа в Доходно здание фестивалът ще предложи едно истинско изкушение за меломаните – концерт на струнен квартет Шуман.\r\n*** \r\nОт 10.30 часа в Детски отдел на Градска библиотека ще се проведе  „ПРОЛЕТ МИЛА, ЖИВОТВОРНА.“ Литературно-музикална програма на учениците от IV „в“ клас на СУ „Николай Катранов“. \r\n***\r\nОт 10.00 часа в зала 105 на Общината ще бъде представен проектът „Подобряване на градската среда на Сливен“. От 11.30 часа ще бъде даден официалният старт на строително-монтажните дейности по проекта.\r\n***\r\nОт 18.30 часа в Регионална библиотека „Захарий Княжески“ ще се проведе среща с журналиста Георги Тошев. След това ще бъде представен документалният филм „Катя Паскалева. Последната роля” и книгата „Катя Паскалева. Жените в мен” (изд. Сиела).\r\n***\r\nОт 11.00 часа в пресцентъра в Областна администрация директорите на дирекциите „Бюро по труда”, „Инспекция по труда” и „Социално подпомагане” в Търговище ще дадат пресконференция.\r\n***\r\nОт 10.30 часа в зала „Марица“ на Областна администрация Хасково ще заседава Комисията по заетост към Областния съвет за развитие на област Хасково.\r\n*** \r\nОт 14.00 часа в зала 2 на Областна администрация ще се проведе  Заседание на Областния обществен съвет за превенция и противодействие на корупцията.", "date": "2018.03.28", "title": "Предстоящи събития в страната за 28 март (Агенция „Фокус“)"}
{"url": "http://www.focus-news.net/news/2018/03/28/2504821/pregled-na-osnovnite-temi-v-svetovniya-pechat-agentsiya-fokus.html", "text": "Председателят на Европейската комисия Жан-Клод Юнкер е заявил пред свои високопоставени колеги в Европейската народна партия (ЕНП), че ако бившият началник на неговата канцелария и настоящ генерален секретар на Европейската комисия Мартин Зелмайер бъде принуден да оваканти поста си, той също ще подаде оставка, пише Politico.\r\nСпоред три официални лица от ЕС, споделили информация за срещата, Юнкер е казал на председателя на Европейския парламент Антонио Таяни и председателя на ЕНП Жозеф Дол, че е разочарован от липсата на подкрепа за Зелмайер от групата на ЕНП за повишението му (официализирано на 21 февруари 2018 година – бел. „Фокус“ ).\r\nРазговорът се е провел в четвъртък, в кулоарите на заседанието на ЕНП преди срещата на върха на Европейския съвет в Брюксел. Юнкер, Зелмайер и Таяни са членове на ЕНП – най-голямата партия в ЕП, уточнява изданието.\r\nИзненадващото повишение на Зелмайер в позицията на генерален секретар на ЕК миналия месец при, както пише Politico, подозрителни обстоятелства, предизвика смайване в Брюксел и доведе до обвинения, че ходът показва, че Комисията действа като „клуб на старите момчета“.\r\nЕдин високопоставен служител в ЕС заяви, че в хода на срещата в четвъртък, Юнкер е казал на колегите си, че „ако Зелмайер си тръгне и аз си тръгвам“. Друго официално лице от ЕС също е потвърдило, че Юнкер е заплашил да си подаде оставката, ако Зелмайер бъде принуден да напусне.\r\n„Атмосферата около Юнкер по този въпрос не беше добра“, е заявил източникът на Politico, като е добавил, че председателят на Комисията е бил „бесен“.\r\nДруг източник от ЕС е заявил, че по време на въпросната среща Дол се е оплакал, че Юнкер не е информирал групата предварително за повишението на Зелмайер. В отговор на това, говорител на Комисията е заявил, че тя  „никога не коментира какво е обсъждано на вътрешни срещи“.\r\nПо време на пленарна сесия на ЕП миналата седмица, огромното  мнозинство от присъстващите европейски депутати, включително тези от ЕНП, са осъдили повишението на Зелмайер.\r\n„Комисията трябва да избере кое е по-важно“, заяви либералът от Нидерландия Софи Велд в хода на своята реч. „Кариерата на господин Зелмайер или репутацията на ЕС“.\r\n„Какво по-добро можеше да се измисли, за да се налее вода в мелницата на евроскептиците“, пък заяви членът на ЕНП от Франция Франсоа Гросет.\r\n***Докато „Фейсбук“ и други интернет ресурси продължават да са предмет на критики и атаки за това, че дават поле за разпространение на фалшиви новини, „Гуугъл“ реши, че е нужно младежите да бъдат образовани какво да четат и как да различават заблуждаващите публикации, пише американското издание Washington Examiner.\r\nОт компанията ще отделят 3 милиона долара за борба с „епидемията от фалшиви новини“, която цели да образова тийнейджърите да могат да правят разлика между реалните факти и измислиците. Проектът трябва да достигне до 1 милион младежи, 50% от които трябва да са в неравностойно положение.\r\nОбразователната програма на „Гуугъл“, на име „MediaWise” е основана на експертизата на учени от Станфорд и други неправителствени организации.\r\nОбщо от компанията са обещали да отделят 300 милиона долара за борба с фалшивите новини, които намират място на платформата Google News. \r\n*** „Свободната сирийска армия“ е завършила по-голямата част от приготовленията си за възможна военна операция в северносирийския град Манбидж и очаква заповеди, като се намират на около 70 километра от града, пише турското издание Yeni Safak.\r\nВойска от около 12 хиляди бойци от ССА, 3 хиляди от които са местни жители от района на Манбидж, чакат заповед от турския президент Реджеп Таийп Ердоган, който подчерта, че страната трябва да е готова да предприеме всички необходими действия в случая на заплаха за сигурността на страната, пише турското издание.\r\nКакто вече агенция „Фокус“ информира, Турция и САЩ постигнаха „разбирателство, но не и споразумение“ за Манбидж, както заяви турския външен министър Мевлют Чавушоглу миналата седмица. Ако се постигне споразумение между Анкара и Вашингтон, пише Yeni Safak, броят на бойците от ССА ще бъде намален наполовина.\r\nИзданието коментира, че заради географията на района, операцията в Манбидж ще бъде много по-лесна от тази в Африн. Въоръжените сили на Турция и ССА са запознати с разположението на построените от Работническата партия на Кюрдистан (ПКК) и нейната сирийска издънка тунели, местата, където са складирани доставените от САЩ оръжия, както и с точната бройка на терористите в района.\r\nСирийската кюрдска партия „Демократически съюз“ (ДС) и нейното въоръжено крило „Отрядите за народна самоотбрана“ (ОНС), които, както пише Yeni Safak, са били светкавично разгромени в Африн и са силно деморализирани, което е довело до отслабване на хватката им върху региона.\r\nИзточници от ССА са съобщили, че ПКК/ДС –ОНС са разположили доставените от САЩ оръжия в различни точки из района на Манбидж и че тунелите на терористите няма да успеят да ги спасят, както не са успели в Африн. Според сведенията, приведени от турското издание, кюрдските формирования са построили тунели и в Манбидж, но те са по-малки от тези в Африн. Разузнаването на ССА е съставило карта за операцията в Манбидж, на която са отбелязани базите на ОНС и тунелите с различна големина.\r\nYeni Safak обяснява, че заради планинския терен и неблагоприятните климатични условия, Африн е изчистен от терористични елементи за 58 дни. Но теренът около Манбидж е равен и от ССА заявяват, че градът може да бъде освободен за около 10 дни, ако САЩ оттеглят подкрепата си за ПКК/ДС – ОНС.\r\nТерористичните групи, пише турското издание, не са подготвили силно укрепени огневи точки, подобно на тези в Африн и се предполага, че това ще ускори успешното завършване на евентуална операция.\r\nСпоред данните на изданието, в Манбидж са пристигнали 400 души т Кандил, а там има още 2 хиляди местни бойци. Предполага се, че щом турските ВС започнат операцията, към района ще се притекат подкрепления на ОНС от Ракка, Кобани и Ал Хасака.\r\n*** Президентът на Русия Владимир Путин беше преизбран за четвърти мандат с оглушителен резултат на президентските избори на 18 март. Той е на власт вече от 18 години и през този период руско-китайските отношения вървят във възходяща линия в политическо, икономическо, военно и културно отношение и това донесе огромни ползи и на двете страни. Очаква се двустранните отношения да продължат да укрепват по време на новия мандат на руския президент, пише китайското правителствено издание за международна политика Global Times, в материал, представен без редакторска намеса.\r\nВъпреки че Китай и Русия са изправени пред смъртни заплахи в сферата на международната политика, регионалните промени и анти-глобализационните тенденции, те успяха да постигнат стратегически консенсус по много регионални и глобални въпроси, както и да намерят начин да работят заедно за защитата на регионалния и глобалния ред.\r\nНапример, Пекин и Москва се съюзиха в усилията си за борба с тероризма и противопоставяне на двойните стандарти на САЩ след терористичните атаки на 11 септември. След като „арабската пролет“ хвърли в хаос Сирия и САЩ и някои европейски държави опитаха да отстранят администрацията на Башар Асад, Китай и Русия на няколко пъти наложиха вето в ООН на подобни опити и успяха да предотвратят излизането от контрол на ситуацията в Сирия.\r\nРусия премина през конфронтация със Запада заради тероризма в Чечения, руско-грузинския конфликт през 2008-а година и украинската криза през 2014 година. Китай бе въвлечен в териториални диспути в Южнокитайско море и около островите Сенкаку, както и в севернокорейския ядрен въпрос и източнотуркестанското ислямистко движение. Китай и Русия се обвързани  чрез взаиморазбирателство и партньорство. Те се подкрепят взаимно като съюзници и могат да изиграят ключова роля една за друга в повратен момент, но същевременно могат да бъдат достатъчно гъвкави, за да не влизат в конфликти една с друга по някои спорни въпроси и противоречия.\r\nКитай и Русия засилват усилията си за построяване на отношения около собствените си рамки и бъдещето развитие. Предложеният от Китай „Нов път на коприната“ и руския Евразийски икономически съюз целят да занулят различията в региона (на Средна Азия). Безспорно, двете страни ще си съперничат за ресурси, регионално влияние и авторитет. Но „Новият път на коприната“ и икономическият съюз споделят обща синергия, като китайският проект е насочен към постигането на взаимен просперитет, а руският – към икономическо сътрудничество. На основата на взаимното политическо доверие, Пекин и Москва трябва да поддържат постоянна комуникация, да договарят детайлите и да работят там, където това е най-належащо.\r\nВръзките между Китай и Русия водят в позитивна посока въпреки промените в световния ред. САЩ определиха Русия и Китай като най-големите им стратегически конкуренти в новата Стратегия за национална сигурност, публикувана на 18 декември. Каквото и да се случи, на руско-китайските отношения не може да се повлияе сериозно.\r\nРеалността, пред която са изправени двете страни е, че бизнес отношенията не са близки, обменът на специалисти продължава да е неадекватен и китайския народ не е достатъчно образован за Русия и нейната култура. Това означава, че за двустранните отношения има много място за подобрение.\r\nОтношенията между Пекин и Москва, крепящи се на солидна политическа основа, ще се радват на огромно развитие при новите исторически условия. Те ще се задълбочават и разширяват. Неправителствените връзки ще се подобряват и ще изместят фокуса на отношенията от политическия фронт към икономическия и културния. Правейки това, двете страни ще циментират своето взаимно стратегическо партньорство и ще отговорят по-добре на предизвикателствата, предизвикани от промените в международната политика и глобалните проблеми.\r\nКитай и Русия поддържаха стабилни отношения през последните повече от 20 години. Ако двустранните отношения се развиват в правилната посока, това ще е бонус за световната общност, тъй като отношенията между Великите сили са ключови за глобалния мир и развитие. Големите сили в историята често са завършвали, падайки в Тукидидовия капан или влизайки в игри с нулева сума. Издигащите се сили неизбежно са затормозявани от множество подозрения или конфликти. Ето защо, изграждането на отношенията между развиващи се големите държави отнема повече време и усилия.\r\nТъй като китайско-руските отношения са свидетели на големи препятствия през последните 20 години и са извлекли богати уроци както по теория, така и по практика, те са добър пример за отношенията между големите сили. Китай и Русия ще превърнат настоящите предизвикателства в субстанция на все по-приятелските си отношения и ще вървят заедно към бъдещето.", "date": "2018.03.28", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/28/2504827/afp-benyamin-netenyahu-e-bil-priet-za-kratko-v-bolnitsa.html", "text": "Израелският премиер Бенямин Нетаняху е бил приет за кратко в болница и вече е изписан, предава AFP.\r\nПремиерът е бил приет за кратко в болница във вторник заради „треска и висока температура“, но след направени изследвания 68-годишния политик е бил изписан същия ден. Прегледите са установили „вирусна инфекция на дихателните пътища“ и са препоръчали „почивка и медикаментозно лечение“.\r\nСпоред личния му лекар премиерът не си починал достатъчно от прекарано заболяване преди две седмици, което е предизвикало влошаване на симптомите.   Юлиян Марков", "date": "2018.03.28", "title": "AFP:  Бенямин Нетеняху е бил приет за кратко в болница"}
{"url": "http://www.focus-news.net/news/2018/03/28/2504824/pravdaru-zashto-zapadat-ne-zabelyaza-tragediyata-v-kemerovoi.html", "text": "Защо Западът не забеляза трагедията в Кемерово пита руският ежедневник “Правда.ру“.\r\n„Западът нанесе удар в момента, в който Русия преживява трагедията в Кемерово. „Това е за да разберем как „цивилизования свят“ се отнася с „аборигените“ . Как да съществуваш с тези, които отдавна не се явяват християнска цивилизация? При езичниците има само един път на убеждение – да ги убиваш. Напред към унищожението един-друг“. Така започва водещата статия в руския ежедневник.\r\nНапомня се, че 14 западни страни  решиха да изгонят групово повече от 100 руски дипломати. Вестникът пише, че някои европейски страни се отказват да гонят руски дипломати и да се присъединят към общия ход на така наречения „цивилизован свят“.\r\nИзданието отбелязва, че председателят на Европейския съвет е изпратил съболезнования към руския народ, но не и към президента на страната, от което личи поредният опит за противопоставяне на народа и неговия  лидер, като се прави аналогия с цветните революции в Либия и Сирия. Юлиян Марков", "date": "2018.03.28", "title": "\"Правда.ру“: Защо Западът не забеляза трагедията в Кемерово?"}
{"url": "http://www.focus-news.net/news/2018/03/28/2505249/deputatat-ot-gerb-dimitar-gamishev-podade-ostavka-zaradi-proverka-na-nap-obzor.html", "text": "Народният представител от ПГ на ГЕРБ Димитър Гамишев подаде оставка. Спрямо него е започнала проверка от НАП заради фирма, която е продал преди да стане общински координатор на ГЕРБ в Гоце Делчев. Първи темата повдигнаха от Областния съвет на БСП в Благоевград на 26 март, когато в декларация изразиха притеснения заради информацията, че Гамишев е злоупотребявал с данъци. Според левицата купувачът на фирмата на депутата от ГЕРБ е управител на още 93 фирми и собственик на 53 дружества. В пленарна зала Николай Бошкилов от БСП заяви, че Димитър Гамишев олицетворява лицемерната политика на ГЕРБ. Той подчерта, че фирмата на Гамишев фигурира в списъка на големите длъжници на НАП със задължения в размер на близо 200 хил. лева. В отговор Спас Гърневски от ГЕРБ изтъкна, че при най-малко съмнение в народни представители те сами депозират оставката си и не се крият зад имунитети. Според председателя на ПГ на ГЕРБ Цветанов Цветанов е абсолютно несъстоятелно точно БСП да говорят за морал. Той даде пример със съдебния процес за купуване на гласове, който се води срещу депутат от БСП. Димитър Гамишев заяви, че сам е взел решението да подаде оставка, за да не се злоупотребява с ГЕРБ. Той уточни, че фирмата му не е имала задължения в момента на прехвърлянето й на купувача. На този етап Димитър Гамишев остава лидер на общинската организация на ГЕРБ в Гоце Делчев. Цветан Цветанов поясни, че се провеждат отчетно-изборни събрания, след които Гамишев няма да бъде преизбран. Двамата са разговаряли, а оставката вече е внесена в парламента.\r\nБиляна ИВАНОВА", "date": "2018.03.28", "title": "Депутатът от ГЕРБ Димитър Гамишев подаде оставка заради проверка на НАП (ОБЗОР)"}
{"url": "http://www.focus-news.net/news/2018/03/28/2504830/36-godishnata-zhena-koyato-be-zalyata-s-kiselina-v-stolitsata-e-s-opasnost-za-zhivota-politsiyata-izdirva-izvarshitelya-obzor.html", "text": "С опасност за живота е 36-годишната жена, която в понеделник вечерта бе залята с киселина в района на бул. „Ал. Стамболийски“ и „К. Величков“. Жената е откарана в УМБАЛСМ \"Н.И. Пирогов\" с 24% дълбоко изгаряне от неизяснен химически агент по главата, шията и пръснато по долните крайници. По непотвърден информация пострадалата е Ажда Ибрахимова, собственик на сладкарски цех.\r\nНа мястото на нападението е извършен оглед, иззети са веществени доказателства. По случая е образувано досъдебно производство. Предприети са действия за издирване на извършителя. \r\nДве са версиите за нападението, коментира пред журналисти министърът на вътрешните работи Валентин Радев. По думите му едната е свързана с личен мотив, а другата – с бизнеса на пострадалата", "date": "2018.03.28", "title": "36-годишната жена, която бе залята с киселина в столицата, е с опасност за живота, полицията издирва извършителя (ОБЗОР)"}
{"url": "http://www.focus-news.net/news/2018/03/28/2504826/nezavisimaya-gazetaokolo-deloto-skripal-e-vazmozhna-politikata-na-pryakata-demokratsiya.html", "text": "В „делото Скриплал“ е възможна политиката на пряката  демокрация пише руският ежедневник  „ Независимая газета“.\r\nДипломатическата криза около „делото Скрипал“  говори затова, че управляващите елити на Запад не се вслушват в гласа на народа, заявява във вторник руският външен министър Сергей Лавров, цитиран от ежедневника. „Днес ми показаха материал на немския вестник  Die Welt, който е провел допитване до населението, дали трябва да се въвеждат нови санкции срещу Русия“ и добавя, че 80 процента от запитаните са отговорили отрицателно. Според него е нужно по-често да се използват механизмите на пряката дипломация.\r\nСъщо така вестникът отбелязва мнението на бившия комисар по разширяването на Европейския съюз Гюнтер Ферхойген, който завява във вторник, че не поддържа решението на редица европейски страни да гонят руски дипломати и според него реакцията на ЕС трябва да се основава на факти, а не да се изгражда върху предположения. Юлиян Марков", "date": "2018.03.28", "title": "„Независимая газета“:Около „делото Скрипал“ е възможна политиката на пряката  демокрация"}
{"url": "http://www.focus-news.net/news/2018/03/28/2504831/komisiyata-za-chez-iska-da-izslusha-premiera-boyko-borisov-zaradi-zhelanieto-na-pravitelstvoto-da-uchastva-v-sdelkata-obzor.html", "text": "Временната комисия, изясняваща обстоятелствата около сделката за продажбата на ЧЕЗ поиска следващия вторник да бъде изслушан министър-председателят Бойко Борисов заради намерението на правителството да участва в покупката на дружеството. Това стана ясно от думите на председателя на Комисията и зам.-председател на ПГ на „БСП за България“ Жельо Бойчев след 4-часово заседание. Комисията ще поиска от Борисов да информира членовете ѝ какви са аргументите, довели до това решението за участие на правителството в сделката и по какъв начин евентуално ще бъде реализирано то. Като втора точка ще бъде изслушана КЕВР, чийто председател Иван Иванов ще трябва да предостави цялостна информация относно извършените регулаторни проверки в дружества на ЧЕЗ в България, издадените констатирани нарушения и наказателни постановления, както и процедурата по отнемане на лиценз на едно от дружествата на ЧЕЗ. Бойчев отбеляза, че ролята на регулатора също е много коментирана в тази сделка и очаква доста въпроси към КЕВР. \r\nТой уточни, че остава неясен източникът на средствата, с които ще бъде закупен ЧЕЗ. По думите му допълнително ще бъде изискана информация по този въпрос с оглед на притесненията, които има за фирми, свързани с офшорен или друг тип финансиране. Според него произходът на средствата ще бъде неясен до момента, до който не е ясно дали ще има сделка и кой ще я финансира. Бойчев коментира, че е било важно за всички членове да знаят на какъв етап е арбитражното дело, какви са аргументите на съответната страна, така че с действия си и работата на Комисията по никакъв начин да не бъде накърнен националният интерес на страната. Според него затова е било важно изслушването и заседанието е постигнало своята цел. \r\nТой обясни още, че са поискали това, което е било докладвано от службите днес, да постъпи като конкретен доклад към Комисията. „За съжаление, този доклад няма да бъде ползван публично от всички, но ще бъде вземан предвид при изготвения доклад на Комисията“, обясни Бойчев. \r\nНа закритото заседание бяха изслушани представители на ДАНС, ДАР и Министерството на финансите. В него участваха Николай Ненков – зам.-председател на ДАНС и колегите му Георги Стойнев, Емил Захариев и Евгени Евгениев – директори на дирекции, имащи отношение по темата. На изслушването бе и Георги Миленов – зам.-председател на ДАР, както и Иван Кондов – директор на Дирекция „Съдебна защита“ към Министерството на финансите. Бойчев обясни, че председателите на службите не са дошли на заседанието, заради среща, провеждаща се в Министерския съвет. \r\nПопитан дали отсъствието на председателите на службите има общо със случая „Скрипал“, Бойчев отговори: „Знам, че председателите на службите имат гости от чужбина от партньорски служби. Първо бяха заявили своето участие, а след това се обадиха, за да се извинят, че съвпада с посещението на чужди служби, но какви са те и каква е темата на разговор, разбрах само, че се провеждат в Министерския съвет“. \r\nЛюба АЛЕКСИЕВА", "date": "2018.03.28", "title": "Комисията за ЧЕЗ иска да изслуша премиера Бойко Борисов заради желанието на правителството да участва в сделката (ОБЗОР)"}
{"url": "http://www.focus-news.net/news/2018/03/28/2504835/provede-se-vtora-aktsiya-po-dostavyane-na-hrana-do-bedstvashtite-kone-v-osogovska-planina-prokuraturata-zapochna-razsledvane-sreshtu-sobstvenika-na-zhivotnite-obzor.html", "text": "Втора спасителна акция се проведе във вторник в Осоговска планина. След събиране на необходимите хранителни запаси от сено, слама, чували с овес и други смески, те бяха транспортирани до базата на планинските спасители, откъдето с помощта на моторни шейни храната беше транспортирана до местността Бек бунар, над 1 800 метра надморска височина, където са оцелелите коне. Ветеринарни специалисти и разследващи полицаи са направили оглед на мястото, където бяха открити животните. Установено, че още 3 от животни са починали, а останалите са в сравнително добро здравословно състояние. \r\nСоченият за собственик на конете го грози наказание лишаване от свобода от 1 до 3 години и глоба от 2000 до 5000 лева, ако бъде признат за виновен за проявена жестокост животни, и за причиняване на смъртта им. Досъдебно производство е започнато в полицията в Кюстендил за причинена смърт и трайни увреждания на неустановен брой коне в Осоговската планина, като всички действия се осъществяват под прякото ръководство на Районна прокуратура – Кюстендил. Зоополицаи и разследващи полицаи са предприели действия по изясняване на факти и обстоятелства за безспорно доказване на собствеността на животните, основание и условия за отглеждането им, регламентирано ли е мястото за отглеждане, осигурени ли са условия за това, ветеринарномедицинска грижа. \r\nГоворителят на главния прокурот Румяна Арнаудова коментира, че според данните, с които Прокуратурата разполага, за отглеждането на тези коне на собственика им е заплащана сравнително добра парична субсидия\r\nПрез деня е извършена и проверка от страна на инспекторите от Областна дирекция по безопасност на храните. Тяхната задача е да проверят всеки чип, с който конете са маркирани, да сравнят данните с водения регистър и да се посочи по категоричен начин собственикът на животните. Инспекторите ще трябва да установят и други факти, касаещи отглеждането на животните, условията и причините те да се намират в планината.", "date": "2018.03.28", "title": "Проведе се втора акция по доставяне на храна до бедстващите коне в Осоговска планина, прокуратурата започна разследване срещу собственика на животните (ОБЗОР)"}
{"url": "http://www.focus-news.net/news/2018/03/28/2504834/bsp-iska-stenogramata-ot-razgovora-na-boyko-borisov-s-redzhep-erdogan-vav-varna-obzor.html", "text": "БСП иска стенограмата от разговора на Бойко Борисов с Реджеп Ердоган във Варна. Лидерът на БСП Корнелия Нинова заяви това в Пазарджик, където се проведе изнесено заседание на Изпълнителното бюро на партията. Нинова посочи, че след като на срещата е поставен въпросът за изказването на Ердоган, че душевните граници на Турция се простират до Кърджали, не се разбира какъв е неговият отговор. \"Има ли категоричен отговор и поставено ли е категорично това изявление и редица други като неприемливо, провокативно и като провокация към националния суверенитет и националния интерес на България\", попита тя. Според Корнелия Нинова, за да стане публично всичко, което се е говорило и за да го разбере българският народ, БСП иска стенограма от тези разговори с ясни и категорични позиции. Нинова разкритикува премиера, че след срещата ма върха ЕС-Турция няма конкретен резултат и напредък по нито един от спорните въпроси. По думите ѝ  в нея няма нищо изключително, тъй като през последните три години са проведени 12 подобни срещи. Лидерът на БСП изтъкна и че диалогът между ЕС и Турция не е спирал. Корнелия Нинова обяви, че БСП продължава да поставя въпросите за българския национален интерес и не приема позицията, че България е домакин на среща между две страни - Европа и Турция. Лидерът на БСП обясни, че социалистите не приемат тази позиция, тъй като България е Европа и е в Европейския съюз. Нинова заяви, че премиерът Борисов не може да ни поставя в трета независима позиция, която просто наблюдава процеса. Корнелия Нинова изрази недоволство и от развитието на темата за тракийските бежанци. Тя подчерта, че това не е въпрос на двустранни отношения и припомни, че Европейския парламент приема резолюция, в която се казва, че Европа се ангажира този въпрос да бъде поставен двустранно между България и Турция. \r\nДеница КИТАНОВА", "date": "2018.03.28", "title": "БСП иска стенограмата от разговора на Бойко Борисов с Реджеп Ердоган във Варна (ОБЗОР)"}
{"url": "http://www.focus-news.net/news/2018/03/28/2504823/moskovskiy-komsomolets-glavniyat-svidetel-v-razsledvaneto-na-pozhara-v-kemerovo-nazovava-podpalvacha.html", "text": "Главният свидетел в разследването на пожара в търговския център в Кемерово назовава подпалвача в интервю за вестник “Московский комсомолец“.\r\nВестника разговаря с работещия в детския център като фотограф-аниматор Евгений. Той е главен свидетел в разследването и помага на служителите на Министерството на извънредните ситуации, които разчистват помещенията след пожара, защото познава детайлно търговския център. \r\nПо стечение на обстоятелствата в момента на пожара с децата са играели игра, в която са се използвали противогази и това му е помогнало да се спаси.\r\nТой казва, че подпалвача е 12-годишно момче, което е предизвикало нарочно пожара, като и по-рано през деня се е опитало да запали атракциона. Според него момчето се е спасило.\r\nСпоред директора на търговския център Надежда Судденок пожара е причинен от \"група\" деца, които са обирали посетителите и са целели паника. Юлиян Марков", "date": "2018.03.28", "title": "„Московский комсомолец“:  Главният свидетел в разследването на пожара в Кемерово назовава подпалвача"}
{"url": "http://www.focus-news.net/news/2018/03/28/2504829/the-times-britanskite-vaorazheni-sili-tryabva-da-se-boryat-s-rusiya-v-kosmosa.html", "text": "Британските въоръжени сили трябва да се борят с Русия в Космоса заявява командира на Кралските военновъздушни сили маршал Стивън Хилиър, цитиран от английския вестник The Times.\r\nСпоред него щом Москва може да използва химически оръжия в Солсбъри, тя би могла да наруши международните правила срещу използването на кибератаки, лазерни лъчи или смущаващи електрониката устройства за да разрушат важни сателити в орбита.\r\n„Аз не предричам война в Космоса, но може да има съревнование, в което някои хора да се опитат да нарушат някои от нашите способности“. „ Ние виждаме това в значителна степен и трябва да сме подготвени за се справим с тази заплаха“, казва Хилиър.\r\nБританското правителство публикува план за противодействие на хибридната война, която води Русия, който включва пропаганда в социалните  мрежи и в киберпространството. Премиерът Тереза Мей заявява, че извършването на химическата атака срещу Сергей Скрипал и дъщеря му напомня, че сигурността не е гарантирана и трябва нов подход за да може Великобритания да се противопостави на различните държавни и терористични заплахи, пред които се изправя страната.\r\nМаршал Стивън Хилиър заявява: „Ние разчитаме на Космоса повече от всякога за нашата национална сигурност и просперитет“. Сателитите осигуряват важни системи, като навигацията, на която разчитат обществото, индустрията, правителството и въоръжените сили. Една кибератака или атака с лазерен лъч може да навреди на индустрията или на системите за навигация на военните самолети.  Юлиян Марков", "date": "2018.03.28", "title": "The Times: Британските въоръжени сили трябва да се борят с Русия в Космоса"}
{"url": "http://www.focus-news.net/news/2018/03/28/2504825/turtsiya-ostava-angazhirana-s-prisaedinyavaneto-kam-es-vapreki-prechkite.html", "text": "Въпреки пречките, процесът на присъединяване на Турция към ЕС продължава със среща на високо равнище във Варна, България, която според експерти показва, че все още има желание за подобряване на отношенията\r\nАнкара заяви, че ще продължи да се ангажира с усилията си да се присъедини към Европейския съюз, въпреки пречките, посочвайки готовността си да нормализира отношенията, които са били обтегнати от дълго време. Турция продължава процеса на присъединяване към ЕС въпреки пречките. Последната среща на върха между двете страни се състоя вчера във Варна, България с участието на президента Реджеп Тайип Ердоган, президента на Европейския съвет Доналд Туск и председателя на Европейската комисия Жан-Клод Юнкер. Президентът Ердоган пристигна във Варна вчера в 14 ч. И бе посрещнат от българския премиер Бойко Борисов, управителя на Варна Стоян Пасев, кмета на Варна Иван Портних, посланика на Турция в София Хасан Улусой и постоянния представител на Турция в ЕС Фарук Каймакчъ.\r\nМинистърът на външните работи Мевлют Чавушоглу и министърът за ЕС Юмер Челик също придружаваха президента Ердоган по време на срещата на високо равнище. \"Ние имаме дълбоко вкоренени отношения с ЕС.\" По време на нашия [на Партията на справедливостта и развитието] период отношенията се развиха повече, отколкото когато и да е били преди. Най-големите стъпки за членството“, заяви вчера Ердоган в Истанбул преди да отлети за  срещата на върха. Той добави, че членството в ЕС е стратегическа цел за Турция въпреки  \"мините, които бяха поставени по пътя му\". Според Яна Ябур, научен сътрудник по политология и професор по политически науки в университета \"Свети Йосиф\", днес има импулс за подобряване на отношенията между Турция и ЕС.\r\n\"Всъщност в Турция в момента има готовност да облекчи напрежението с ЕС, за да се фокусира по-добре върху вътрешните работи и върху ситуацията в Сирия\", каза Ябур, като посочи, че и в Европа осъзнава необходимостта да има добри отношения с Турция, тъй като страната е важен икономически партньор и играе решаваща роля в борбата срещу Даеш и в регулирането на кризата с бежанците. Тя също така подчерта, че срещата на върха в Варна е платформа за подновяване на диалога между двете страни, въпреки че не се очаква реален пробив в конкретен план.\r\nЕрдоган каза, че по време на срещата на върха с ЕС ще бъде напомнено за нетолерантността на Турция към двойните стандарти.\r\n\"ЕС не показа лоялността, която показахме ние по отношение на изпълнението на собствените си задължения\", каза Ердоган и добави, че досега до Турция е достигнала само малка част от финансовата помощ, която трябваше да бъде осигурена по мигрантската и бежанската сделка, както бе подписано през 2016 г. с ЕС, за да допринесе за подобряване условията на бежанците в страната.\r\nПрез март 2016 г. Брюксел и Анкара постигнаха споразумение да предприемат по-строги мерки срещу контрабандистите на хора и да възпират нелегалната миграция в Егейско море и да подобрят условията на сирийските бежанци в Турция.\r\nСъгласно споразумението между ЕС и Турция държавите-членки на ЕС трябва да мобилизират допълнителни 3 милиарда евро за финансиране до края на 2018 г. Въпреки това,  че на 14 март Европейската комисия даде сигнал, че ще плати допълнителните 3 милиарда,  засега не са платени обещаните пари.\r\nСпоразумението обеща също така ускоряване на процеса на членство в ЕС в Анкара и безвизово пътуване на турски граждани в Шенгенската зона, при условие че Анкара отговаря на критериите, определени от Брюксел.\r\nСпоред нея страните от ЕС се опасяват от \"вълна от мюсюлмански туристи\", ако бъде предоставена либерализация на визовия режим.\r\nСпоред Ябур обаче има проблем. \"Европейците очакват Турция да сподели тежестта си и да им предложи помощта си, без да те да отговорят на нуждите, изискванията и тревогите на Анкара. И това е невъзможно, защото през последните години се появи нова Турция\", каза тя, като се позова на развитието в Турция настъпило по време на ерата на Партията на справедливостта и развитието , която създаде държава, която е по-независима и по-агресивна в международните отношения.ЕС трябва да подкрепи Турция срещу тероризма\"\r\nЕрдоган заяви също така, че ще подчертае, че Турция очаква безусловната подкрепа от страна на Европа в борбата срещу тероризма.\r\n\"Подкрепата на нашите европейски приятели е от жизненоважно значение за възстановяването на доверието\", каза Ердоган и добави, че се надява вандализмът, който ПКК и поддръжниците на сирийската асоциация \"Отрядите за народна самоотбрана\" (YPG) са направили в Европа, докато протестират срещу операцията \" са отворили очите на членовете на ЕС на терористите и ясно показаха, че те представляват голяма заплаха за Европа.\r\n\"Тази среща е важна, тъй като отбелязва възобновяването на отношенията\", каза Енес Байракли, специалист по външните работи в Фондацията за политически, икономически и социални изследвания (SETA), като добави, че има промяна в отношението на ЕС към Турция наскоро.\r\n\"ЕС осъзна, че не може да принуди Турция да направи някои неща, което е различното в позицията на Съюза и считам, че отсега нататък преговорите ще продължат в съответствие с взаимните интереси.\" Определената позиция на Турция и приближаването й с Русия, накара ЕС да промени позицията си. Сега основната грижа и за двете страни е какви стъпки могат да бъдат предприети за взаимни интереси \", заяви той.\r\nАнкара заяви по-рано, че очаква конкретни стъпки от страна на ЕС за актуализиране на споразумението за Митническия съюз, либерализиране на визовия режим, ускоряване на финансовата помощ за сирийски бежанци и борба срещу тероризма на ПКК по време на днешната среща на високо равнище между Турция и ЕС. Турски представители заявиха, че искат ЕС да покаже по-конструктивно отношение към \"възстановяването на доверието\".\r\nПоради различията между двете страни Брюксел очаква срещата на върха да не бъде лесна, но ще работи за укрепване на отношенията.\r\nНа 25 май 2017 г. Ердоган се среща с Туск и Юнкер в Брюксел. Първата среща на върха на лидерите се проведе през октомври 2015 г.\r\nНякои държави-членки на ЕС се противопоставят на присъединяването на Турция към блока, заявявайки, че продължаващите преговори трябва да бъдат прекратени.\r\nВ изказване пред германския вестник Die Welt австрийският канцлер Себастиан Курц каза преди срещата на върха, че преговорите за членство между Анкара и ЕС трябва да бъдат прекратени.\r\n\"Разговорите за членство между Европейския съюз и Турция трябва да бъдат прекратени, като се вземат предвид системните нарушения на правата на човека и основните демократични ценности и защото критериите от Копенхаген вече не се изпълняват\", каза Курц в интервю за Die Welt. Критериите от Копенхаген са правила, които страната трябва да изпълни, за да се присъедини към ЕС. Той добави, че Турция все още е важен партньор, но отношенията следва да бъдат преследвани на нивото на добросъседство.\r\nВ отговор на Курц в акаунта си в „Туитър“ министърът на европейските въпроси Юмер Челик каза, че когато Турция и ЕС са фокусирани върху положителна страна за отношенията, Курц прави неразумни изявления.\r\n\"Няма смисъл изказванията на Курц да се вземат сериозно, не само по отношение на тези, които засягат Турция, но и почти всички от тях\", каза Челик, добавяйки, че Курц е направил подобни изявления преди.\r\nЧелик каза още, че турските официални представители си вършат работата, независимо от Курц и такива като него.\r\nВръзките между двете страни се ограничиха през 2016 г. поради австрийските ограничения за турските политици, които искаха да агитират в страната преди ключовия конституционен референдум в Турция. Кампанията бе насочена към турски граждани, живеещи в Австрия. Юлиян Марков", "date": "2018.03.28", "title": "Турция остава ангажирана с присъединяването към ЕС въпреки пречките"}
{"url": "http://www.focus-news.net/news/2018/03/28/2504839/v-obshtina-smolyan-e-obyaveno-bedstveno-polozhenie-zaradi-zatvoreniya-ot-srutishte-glaven-pat-smolyan-srednogortsi-obzor.html", "text": "Кметът Николай Мелемов обяви бедствено положение заради затворения от срутище участък на републикански път II -86 Соколовци-Смолян-Средногорци на територията на община Смолян. Поводът е писмо от 26 март т.г. на Агенция „Пътна инфраструктура” относно възникнали гравитационни процеси, довели до затварянето на пътя. Свлачищно–срутищните процеси ще доведат до допълнителни щети и разрушения, както по републиканския път, така и по намиращите се в тялото на свлачището електропроводни и водопроводни мрежи. Необходимо е провеждане на спасителни и неотложни аварийно-възстановителни работи в община Смолян на засегнатия участък, както и реализиране на обходен път, се казва в писмото от АПИ.\r\n„Срутището край село Тикале няма да бъде отстранено скоро и това е причината да обявя бедствено положение, с идеята процедурите, които ще бъдат възложени да бъдат бързи без спазване на ЗОП, ЗУТ и т. н., за да бъде направен обходен път и да се облекчи преминаването оттам“. Това каза кметът на Смолян, Николай Мелемов. По думите му хората от най-засегнатите села трябва да имат достъп до областния град. „Има много ученици, работещи, които пътуват за Смолян, трябва да се осигури достъп на Спешна помощ и пожарната и затова е важно това да се случи колкото може по-скоро“, посочи Мелемов. Кметът уточни, че се работи усилено по изграждането на обходния път през Влахово и Орешец и изрази надежда до края на седмицата той да бъде отворен за преминаване на автомобили.\r\nЗа овладяване на бедствието, Щабът за изпълнение на общинския план за защита при бедствия и аварии преминава на непрекъснат режим на работа. Забранява се движението и пребиваването на МПС на определения критичен участък.", "date": "2018.03.28", "title": "В община Смолян е обявено бедствено положение заради затворения от срутище главен път Смолян – Средногорци (ОБЗОР)"}
{"url": "http://www.focus-news.net/news/2018/03/28/2504840/do-kraya-na-godinata-po-primera-na-sofiya-shte-badat-testvani-planovete-za-reaktsiya-pri-bedstviya-v-tsyalata-strana-obzor.html", "text": "Във Военната академия „Г. С. Раковски“ се проведе компютърно подпомагано учение „Съвместни усилия“ в партньорство между Военната академия, Столична община, Главна дирекция „Пожарна безопасност и защита на населението”, Центъра за усъвършенстване способностите на НАТО за управление при кризи и реагиране при бедствия, БЧК и други организации. То тества плана на Столична община за защита и реакция при бедствия и аварии. Сформиран е и оперативен щаб с председател кмета на София Йорданка Фандъкова. В учението е демонстрирано приложението на две системи - за командване и управление, и симулационна система за проиграване на варианти за действие при природни бедствия и кризи. Тестван е сценарий на наводнение, земетресение и авария в енергиен обект в столицата. \r\nКметът Йорданка Фандъкова изтъкна, че за първи път се провежда учение за защита при бедствия с такъв мащаб и координация. Тя посочи, че Столична община има разработени планове за реакция при различни бедствия, а превенцията и информираността на гражданите са изключително важни. „Учението беше подготвено сериозно, всички изпълниха ангажиментите си. Това не означава, че в реална ситуация няма да има пропуски“, коментира кметът и уточни, че в общината работят цивилни хора, които също имат нужда от обучение. Йорданка Фандъкова заяви, че няма опасност от наводнения, но местните власти продължават да следят нивата на общинските и държавните язовири. Според началника на Военната академия ген. Груди Ангелов учението за защита при бедствия на Столична община е уникално, защото за първи път се провежда в такъв формат. Той посочи, че би било добре учението да се използва и занапред, и не само в столицата. „Системата би могла да се използва за тестване на плановете на всички общини“, обясни Груди Ангелов и допълни, че щабовете на общините и областите, както и кметовете и областните управители биха могли да се обучават във Военната академия. Директорът на ГД „Пожарна безопасност и защита на населението” гл. комисар Николай Николов изтъкна, че до края на годината със съвместни усилия на институциите ще бъдат тествани областните и общинските планове за защита при бедствия в цялата страна по примера на София. Той уточни, че защитата от бедствия има 4 етапа - анализ и планиране; превенция и обучение; реакция; възстановяване на нормалната житейска ситуация. Началникът на отбраната ген.-лейтенант Андрей Боцев посочи, че 94 са формированията за реакция при бедствия, в които са ангажирани около 2 хил. човека и над 1000 единици специализирана техника. Той заяви, че армията е обучена за реакция при бедствия, оборудвана е и на нея може да се разчита.\r\nБиляна ИВАНОВА", "date": "2018.03.28", "title": "До края на годината по примера на София ще бъдат тествани плановете за реакция при бедствия в цялата страна (ОБЗОР)"}
{"url": "http://www.focus-news.net/news/2018/03/28/2504832/afp-poseshtenieto-na-kim-chen-un-v-kitay-bilo-negovo-sveshteno-zadalzhenie.html", "text": "Посещението на Ким Чен-ун в Китай било негово свещено задължение, предава севернокорейската държавна агенция  KCNA, цитирана от AFP.\r\nОтношенията между Северна Корея и нейния ключов протектор Китай се обтегнаха в последните години.\r\nНа банкет в Пекин севернокорейският лидер заявява: „Не подлежи на  съмнение, че моята първа чуждестранна визита трябва да е в китайската столица“ и добавя: „мое свещено задължение  е да ценя и продължавам отношенията между Корейската Народна Демократична Република (КНДР) и Китайската Народна Република (КНР) за поколенията“. Юлиян Марков", "date": "2018.03.28", "title": "AFP: Посещението на Ким Чен-ун в Китай било негово свещено задължение"}
{"url": "http://www.focus-news.net/news/2018/03/28/2504833/the-guardian-zapadnite-sayuznitsi-gonyat-mnozhestvo-ruski-diplomati.html", "text": "Западните съюзници гонят множество руски дипломати, пише британският вестник  The Guardiqn.\r\nПовече от 100 руски дипломати са обявени за шпиони и им е наредено да се завърнат в Москва в координиран отговор на използването на химическо оръжие при опита за убийство на бившия руски разузнавач Сергей Скрипал и дъщеря му Юлия в Солсбъри. \r\nВ мрачно изявление в Камарата на Общините британският премиер Тереза Мей приветства „най-голямото изгонване на руски разузнавачи в историята“.\r\n„Видях голяма солидарност от нашите приятели и партньори в Европейския съюз, Северна Америка, НАТО и по-далече през последните три седмици като резултат от събитията, последвали инцидента в Солсбъри, казва Тереза Мей и добавя: „Заедно ние изпратихме съобщение на Русия, че няма да толерираме постоянните опити на Русия да нарушава международното право и да подкопава нашите усилия“.\r\nВестника посочва и така наречената „група на нежелаещите“ – страни, които няма да изгонят руски дипломати: Португалия, Австрия, България, Кипър, Малта, Словакия, Словения и Люксембург. Юлиян Марков", "date": "2018.03.28", "title": "The Guardian: Западните съюзници гонят множество руски дипломати"}
{"url": "http://www.focus-news.net/news/2018/03/28/2504828/izvestiya-sasht-vizhdat-v-lokalnata-yadrena-voyna-sredstvo-za-sdarzhane-na-rusiya.html", "text": "САЩ виждат в локалната ядрена война средство за сдържане на Русия пише руският ежедневник “Известия“.\r\nСпоред вестника американските военни предлагат създаването на „маломощни“ ядрени бойни глави за морските ракети „Трайдънт 2“, но тези планове се посрещат скептично в Конгреса. В материала си изданието обяснява защо създаването на тези бойни глави се оправдава със задачата за сдържане на Русия и защо наличните крилати ракети и ядрени авиобомби не устройват Пентагона.\r\nЯдрените бойни глави с малка  мощност трябва да влязат на въоръжение, за да балансират ядрената стратегия, която американците приписват на Москва. Тя се свежда до ранно и ограничено използване на оперативно-тактически ядрени въоръжения с невисока мощност с цел да бъде заставен противника да отстъпи.\r\nПроблемът на такъв тип „сдържане“  е че изстрелването на ракета „Трайдънт“ би била тревога на високо ниво. Такова събитие се фиксира от системата за предупреждение за ракетни нападения и задейства системата за бойно управление на стратегическите ядрени системи.  Не е възможно да се различи какъв вид бойна глава има ракетата „Трайдънт“.  Това означава, че подобен сценарий би могъл да прерасне в пълномащабна тотална ядрена война. По този начин тази система не решава задачата за ядрено сдържане на регионално ниво. \r\nСпоред вестника истинската причина за развитието на тази програма, е че „Русия притежава минимум 11 системи за приложение на  маломощно ядрено оръжие, а ние само една – самолети“, казва началникът на стратегическото командване на САЩ генерал Джон Хайтън. Юлиян Марков", "date": "2018.03.28", "title": "„Известия“: САЩ виждат в локалната ядрена война средство за сдържане на Русия"}
{"url": "http://www.focus-news.net/news/2018/03/28/2504841/pregled-na-osnovnite-temi-v-ruskiya-pechat-agentsiya-fokus.html", "text": "Главният свидетел в разследването на пожара в търговския център в Кемерово назовава подпалвача в интервю за вестник “Московский комсомолец“.\r\nВестника разговаря с работещия в детския център като фотограф-аниматор Евгений. Той е главен свидетел в разследването и помага на служителите на Министерството на извънредните ситуации, които разчистват помещенията след пожара, защото познава детайлно търговския център. \r\nПо стечение на обстоятелствата в момента на пожара с децата са играели игра, в която са се използвали противогази и това му е помогнало да се спаси.\r\nТой казва, че подпалвача е 12-годишно момче, което е предизвикало нарочно пожара, като и по-рано през деня се е опитало да запали атракциона. Според него момчето се е спасило.\r\nСпоред директора на търговския център Надежда Судденок пожара е причинен от \"група\" деца, които са обирали посетителите и са целяли паника.\r\n***Защо Западът не забеляза трагедията в Кемерово пита руският ежедневник “Правда.ру“.\r\n„Западът нанесе удар в момента, в който Русия преживява трагедията в Кемерово. „Това е за да разберем как „цивилизования свят“ се отнася с „аборигените“ . Как да съществуваш с тези, които отдавна не се явяват християнска цивилизация? При езичниците има само един път на убеждение – да ги убиваш. Напред към унищожението един-друг“. Така започва водещата статия в руския ежедневник.\r\nНапомня се, че 14 западни страни  решиха да изгонят групово повече от 100 руски дипломати. Вестникът пише, че някои европейски страни се отказват да гонят руски дипломати и да се присъединят към общия ход на така наречения „цивилизован свят“.\r\nИзданието отбелязва, че председателят на Европейския съвет е изпратил съболезнования към руския народ, но не и към президента на страната, от което личи поредният опит за противопоставяне на народа и неговия  лидер, като се прави аналогия с цветните революции в Либия и Сирия.\r\n***В „делото Скриплал“ е възможна политиката на пряката  демокрация пише руският ежедневник  „ Независимая газета“.\r\nДипломатическата криза около „делото Скрипал“  говори затова, че управляващите елити на Запад не се вслушват в гласа на народа, заявява във вторник руският външен министър Сергей Лавров, цитиран от ежедневника. „Днес ми показаха материал на немския вестник  Die Welt, който е провел допитване до населението, дали трябва да се въвеждат нови санкции срещу Русия“ и добавя, че 80 процента от запитаните са отговорили отрицателно. Според него е нужно по-често да се използват механизмите на пряката дипломация.\r\nСъщо така вестникът отбелязва мнението на бившия комисар по разширяването на Европейския съюз Гюнтер Ферхойген, който завява във вторник, че не поддържа решението на редица европейски страни да гонят руски дипломати и според него реакцията на ЕС трябва да се основава на факти, а не да се изгражда върху предположения.\r\n***САЩ виждат в локалната ядрена война средство за сдържане на Русия пише руският ежедневник “Известия“.\r\nСпоред вестника американските военни предлагат създаването на „маломощни“ ядрени бойни глави за морските ракети „Трайдънт 2“, но тези планове се посрещат скептично в Конгреса. В материала си изданието обяснява защо създаването на тези бойни глави се оправдава със задачата за сдържане на Русия и защо наличните крилати ракети и ядрени авиобомби не устройват Пентагона.\r\nЯдрените бойни глави с малка  мощност трябва да влязат на въоръжение, за да балансират ядрената стратегия, която американците приписват на Москва. Тя се свежда до ранно и ограничено използване на оперативно-тактически ядрени въоръжения с невисока мощност с цел да бъде заставен противника да отстъпи.\r\nПроблемът на такъв тип „сдържане“  е че изстрелването на ракета „Трайдънт“ би била тревога на високо ниво. Такова събитие се фиксира от системата за предупреждение за ракетни нападения и задейства системата за бойно управление на стратегическите ядрени системи.  Не е възможно да се различи какъв вид бойна глава има ракетата „Трайдънт“.  Това означава, че подобен сценарий би могъл да прерасне в пълномащабна тотална ядрена война. По този начин тази система не решава задачата за ядрено сдържане на регионално ниво. \r\nСпоред вестника истинската причина за развитието на тази програма, е че „Русия притежава минимум 11 системи за приложение на  маломощно ядрено оръжие, а ние само една – самолети“, казва началникът на стратегическото командване на САЩ генерал Джон Хайтън.", "date": "2018.03.28", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/03/28/2504843/pregled-na-mezhdunarodnite-novini-do-6-chasa-agentsiya-fokus.html", "text": "Гръцкото правителство е поискало Европейската банка за възстановяване и развитие (ЕБВР) да продължи да подпомага страната и след 2020 година, когато изтича мандата на сегашното споразумение с банката.\r\nТова е станало на разговорите между гръцкия премиер Алексис Ципрас и президента на банката Сума Чакрабати. Ципрас  пише по този повод в социалната мрежа „Туитър“: „ЕБВР е ключова за възстановяване на нашата икономика и ние очакваме с нетърпение да продължим сътрудничеството си“. Сума Чакрабати отговаря, че акционерите ще гласуват за удължаване мандата на споразумението след 2020 година на общо събрание през май тази година и „приветства прогреса в Гърция“, но добавя, „че има какво още да се направи“.\r\nСпасителният фонд трябва да преведе 5.7 милиарда евро до сряда, 28 март, което ще доближи Атина до финализиране на болезнената за страната  програма в края на годината.\r\nЕБВР инвестира само в частния сектор в Гърция, включително в четирите големи банки, като за две години е инвестирала 1.6 милиарда евро  в гръцката икономика по думите на президента на банката. Инвестициите са основно в сферата на възобновяемата енергия , подобряване на конкурентността и подсилването на регионалната икономическа интеграция.\r\n***Най-големият досега конвой се евакуира от Източна Гута и пристигна в Северозападна Сирия, след като правителството заплаши, че ще възобнови бомбардировките ако бунтовниците не напуснат контролираният досега от тях район.\r\nПравителствените сили са заплашили, че ще възобновят бомбардировките, ако всички антиправителствени бойци не напуснат района. Бунтовниците се опитват да преговарят с Русия, но засега преговорите нямат успех и ултиматумът за напускане на последния останал под техен контрол голям град Дума в разположеният в съседство със столицата Дамаск район остава в сила.\r\n***Десетки убити и ранени мирни жители в Дамаск след обстрел от страна на бунтовниците, предава TACC.\r\nУбити са 27 души и са ранени 58 при минометен обстрел на сирийската столица Дамаск по данни на Центъра за помирение на враждуващите страни, който е в състава на Министерството на отбраната на Русия. \r\n„В рамките на деня бойците от незаконните въоръжени формирования от района Мухаям ел Ярмук, провинция Дамаск са обстрелвали шест пъти столичните квартали, като са изстреляни 13 снаряда. Загинали са 27 и са ранени 58 мирни жители. Има разрушения“, предава генерал-майор Юрий Евтушенко, началник на Центъра.\r\n***Главният свидетел в разследването на пожара в търговския център в Кемерово назовава подпалвача в интервю з.\r\nВестника разговаря с работещия в детския център като фотограф-аниматор Евгений. Той е главен свидетел в разследването и помага на служителите на Министерството на извънредните ситуации, които разчистват помещенията след пожара, защото познава детайлно търговския център. \r\nПо стечение на обстоятелствата в момента на пожара с децата са играели игра, в която са се използвали противогази и това му е помогнало да се спаси.\r\nТой казва, че подпалвача е 12-годишно момче, което е предизвикало нарочно пожара, като и по-рано през деня се е опитало да запали атракциона. Според него момчето се е спасило.\r\nСпоред директора на търговския център Надежда Судденок пожара е причинен от \"група\" деца, които са обирали посетителите и са целели паника.\r\n***Защо Западът не забеляза трагедията в Кемерово?\r\n„Западът нанесе удар в момента, в който Русия преживява трагедията в Кемерово. „Това е за да разберем как „цивилизования свят“ се отнася с „аборигените“ . Как да съществуваш с тези, които отдавна не се явяват християнска цивилизация? При езичниците има само един път на убеждение – да ги убиваш. Напред към унищожението един-друг“. Така започва водещата статия в руския ежедневник.\r\nНапомня се, че 14 западни страни  решиха да изгонят групово повече от 100 руски дипломати. Вестникът пише, че някои европейски страни се отказват да гонят руски дипломати и да се присъединят към общия ход на така наречения „цивилизован свят“.\r\nИзданието отбелязва, че председателят на Европейския съвет е изпратил съболезнования към руския народ, но не и към президента на страната, от което личи поредният опит за противопоставяне на народа и неговия  лидер, като се прави аналогия с цветните революции в Либия и Сирия.\r\n***Израелският премиер Бенямин Нетаняху е бил приет за кратко в болница и вече е изписан.\r\nПремиерът е бил приет за кратко в болница във вторник заради „треска и висока температура“, но след направени изследвания 68-годишния политик е бил изписан същия ден. Прегледите са установили „вирусна инфекция на дихателните пътища“ и са препоръчали „почивка и медикаментозно лечение“.\r\nСпоред личния му лекар премиерът не си починал достатъчно от прекарано заболяване преди две седмици, което е предизвикало влошаване на симптомите. \r\n***Посещението на Ким Чен-ун в Китай било негово свещено задължение, предава севернокорейската държавна агенция  KCNA.\r\nОтношенията между Северна Корея и нейния ключов протектор Китай се обтегнаха в последните години.\r\nНа банкет в Пекин севернокорейският лидер заявява: „Не подлежи на  съмнение, че моята първа чуждестранна визита трябва да е в китайската столица“ и добавя: „мое свещено задължение  е да ценя и продължавам отношенията между Корейската Народна Демократична Република (КНДР) и Китайската Народна Република (КНР) за поколенията“.\r\n***Западните съюзници гонят множество руски дипломати.\r\nПовече от 100 руски дипломати са обявени за шпиони и им е наредено да се завърнат в Москва в координиран отговор на използването на химическо оръжие при опита за убийство на бившия руски разузнавач Сергей Скрипал и дъщеря му Юлия в Солсбъри. \r\nВ мрачно изявление в Камарата на Общините британският премиер Тереза Мей приветства „най-голямото изгонване на руски разузнавачи в историята“.\r\n„Видях голяма солидарност от нашите приятели и партньори в Европейския съюз, Северна Америка, НАТО и по-далече през последните три седмици като резултат от събитията, последвали инцидента в Солсбъри, казва Тереза Мей и добавя: „Заедно ние изпратихме съобщение на Русия, че няма да толерираме постоянните опити на Русия да нарушава международното право и да подкопава нашите усилия“.\r\nВестника посочва и така наречената „група на нежелаещите“ – страни, които няма да изгонят руски дипломати: Португалия, Австрия, България, Кипър, Малта, Словакия, Словения и Люксембург.\r\n***Вашингтон приветства предоговарянето на търговското споразумение с Южна Корея.\r\nБелият дом късно във вторник приветства споразумението, което разширява достъпа на САЩ до южнокорейския автомобилен пазар и намалява вноса на стомана и алуминий от Южна Корея. Също така се очаква финализиране на споразумение, което да забранява и на двете страни умишлено девалвиране на валутите си с цел увеличаване на конкурентноспособността .\r\nВъпреки споразумението митата върху вноса на стомана и алуминий в САЩ ще останат в сила.\r\n***Британското правителство е споделило „безпрецедентна разузнавателна информация“, за да убеди другите, че Русия е извършила първата атаката с химическо оръжие в Европа след Втората световна война.\r\nТова е било необходимо за да бъдат убедени 23 страни и НАТО да изгонят руски дипломати.\r\nМатериалите, които са представени включват „чувствителни“ доклади от военната изследователска лаборатория в Портън Даун, както и обяснения как са били получени.\r\nСвръхсекретната информация, която обикновено се споделя обикновено само между „петте чифта очи“:Великобритания, САЩ, Австралия,Нова Зеландия и Канада, този път е представена и на други съюзници. На някои страни е било споделено различно количество от тази информация. Тези данни са представени и на лидера на лейбъристите Джереми Корбин, който искаше повече доказателства за вината на Русия. \r\n***Великобритания ще започне контрапропагандна война срещу Русия, пише британският вестник The telegraph", "date": "2018.03.28", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/28/2504844/mrrb-shte-kandidatstva-pred-evropeyskata-komisiya-za-33-mlrd-lv-za-patna-bezopasnost-obzor.html", "text": "Министерството на регионалното развитие и благоустройството ще кандидатства пред Европейската комисия за средства в размер на 3,3 млрд. лв. за пътна безопасност в рамките на 2020 – 2030 г. Глобалната цел на европейско ниво е за този период жертвите по пътищата да намалеят с 50%. Това обяви министърът на регионалното развитие и благоустройството Николай Нанков по време на откриването на международната конференция „Пътна безопасност. Нови технологии и добри световни и европейски практики“, която е част от календара на Българското председателство на Съвета на ЕС. \r\n„Пътната безопасност не е казус на отделен сектор от обществото, а на цялото общество и на широк набор от институции. Искаме да осигурим по-голям ресурс за бъдещото изграждане на инфраструктурата – и като по-добро изграждане на пътищата в опасни участъци, и като мерки, свързани с подобряване на еластичните огради, поставяне на знаци и т.н.“, каза още министър Нанков и уточни, че oколо 8 хил. км републикански и 12 хил. км общински пътища се нуждаят от спешна цялостна рехабилитация.\r\n„На палиативния подход от последните 30 години, свързан с кърпежите на дупки, трябва да бъде сложен край. Ще преминем към дълготрайна и цялостна рехабилитация на пътищата“, коментира още регионалният министър и посочи, че това ще стане чрез въвеждането на тол системата, която няма да е панацея, но ще даде огромен ресурс. „От нея се очаква три пъти по-висок приход, не малка част от който ще бъде насочен към подобряване на пътната безопасност във всичките ѝ аспекти. Бюджетните средства, средствата на общинските администрация също ще бъдат използвани и в този аспект“, стана ясно от думите на министъра. \r\nПредседателят на УС на Агенция „Пътна инфраструктура“ инж. Дончо Атанасов обясни, че всяка година трафикът се увеличава с 10-15%, увеличава се и броят на товарните автомобили, което носи много проблеми, а финансирането продължава да недостига. „Пътната агенция е полагала, в момента полага и ще полага огромни усилия в пътната безопасност. Но, за съжаление, не всички от тях се увенчават с успех. Независимо от всичко обаче там, където много бързо и екстремно можем да предотвратим катастрофи, ние го правим“, коментира инж. Атанасов и уточни, че се набляга на строителството на автомагистрали като една изключително важна част от пътната безопасност и важен фактор за значителното намаляване на жертвите по пътищата. „Състоянието на тунели, на мостове също е важно за пътната безопасност, но те изискват огромен финансов ресурс“, каза още инж. Атанасов.\r\nИнж. Веселин Давидов, член на Управителния съвет на Агенция „Пътна инфраструктура“, коментира, че е време да се замислим повече за пътната си безопасност и в града. „В градски условия например един автомобил може да удари пешеходец с 50 км/ч, като това е равно на падане от шести етаж на сграда. А ние все още не сме развили рефлекса и културата да се пазим както трябва“, коментира Давидов. Той поясни, че към настоящия момент Министерството на регионалното развитие и благоустройството и АПИ засилват усилията си в две посоки – в структурно и функционално отношение и на оперативно ниво. „От 1 януари влезе в сила новият устройствен план на агенцията като бяха създадени две нови дирекции – за пътна безопасност и за информационни технологии и системи. Целта е да направим така, че абсолютно всички проекти да подлежат на предварителен контрол за приоритизиране с акцент на пътната безопасност, въпреки малкото средства, с които разполагаме“, каза още инж. Давидов.\r\nЦветилена СИМЕОНОВА", "date": "2018.03.28", "title": "МРРБ ще кандидатства пред Европейската комисия за 3,3 млрд. лв. за пътна безопасност (ОБЗОР)"}
{"url": "http://www.focus-news.net/news/2018/03/28/2504842/pregled-na-osnovnite-temi-v-britanskiya-pechat-agentsiya-fokus.html", "text": "Британските въоръжени сили трябва да се борят с Русия в Космоса заявява командира на Кралските военновъздушни сили маршал Стивън Хилиър, цитиран от английския вестник The Times.\r\nСпоред него щом Москва може да използва химически оръжия в Солсбъри, тя би могла да наруши международните правила срещу използването на кибератаки, лазерни лъчи или смущаващи електрониката устройства за да разрушат важни сателити в орбита.\r\n„Аз не предричам война в Космоса, но може да има съревнование, в което някои хора да се опитат да нарушат някои от нашите способности“. „ Ние виждаме това в значителна степен и трябва да сме подготвени за се справим с тази заплаха“, казва Хилиър.\r\nБританското правителство публикува план за противодействие на хибридната война, която води Русия, който включва пропаганда в социалните  мрежи и в киберпространството. Премиерът Тереза Мей заявява, че извършването на химическата атака срещу Сергей Скрипал и дъщеря му напомня, че сигурността не е гарантирана и трябва нов подход за да може Великобритания да се противопостави на различните държавни и терористични заплахи, пред които се изправя страната.\r\nМаршал Стивън Хилиър заявява: „Ние разчитаме на Космоса повече от всякога за нашата национална сигурност и просперитет“. Сателитите осигуряват важни системи, като навигацията, на която разчитат обществото, индустрията, правителството и въоръжените сили. Една кибератака или атака с лазерен лъч може да навреди на индустрията или на системите за навигация на военните самолети. \r\n***Западните съюзници гонят множество руски дипломати, пише британският вестник  The Guardiqn.\r\nПовече от 100 руски дипломати са обявени за шпиони и им е наредено да се завърнат в Москва в координиран отговор на използването на химическо оръжие при опита за убийство на бившия руски разузнавач Сергей Скрипал и дъщеря му Юлия в Солсбъри. \r\nВ мрачно изявление в Камарата на Общините британският премиер Тереза Мей приветства „най-голямото изгонване на руски разузнавачи в историята“.\r\n„Видях голяма солидарност от нашите приятели и партньори в Европейския съюз, Северна Америка, НАТО и по-далече през последните три седмици като резултат от събитията, последвали инцидента в Солсбъри, казва Тереза Мей и добавя: „Заедно ние изпратихме съобщение на Русия, че няма да толерираме постоянните опити на Русия да нарушава международното право и да подкопава нашите усилия“.\r\nВестника посочва и така наречената „група на нежелаещите“ – страни, които няма да изгонят руски дипломати: Португалия, Австрия, България, Кипър, Малта, Словакия, Словения и Люксембург.\r\n***Британското правителство е споделило „безпрецедентна разузнавателна информация“, за да убеди другите, че Русия е извършила първата атаката с химическо оръжие в Европа след Втората световна война, пише британският вестник The Independent.\r\nТова е било необходимо за да бъдат убедени 23 страни и НАТО да изгонят руски дипломати.\r\nМатериалите, които са представени включват „чувствителни“ доклади от военната изследователска лаборатория в Портън Даун, както и обяснения как са били получени.\r\nСвръхсекретната информация, която обикновено се споделя обикновено само между „петте чифта очи“:Великобритания, САЩ, Австралия,Нова Зеландия и Канада, този път е представена и на други съюзници. На някои страни е било споделено различно количество от тази информация. Тези данни са представени и на лидера на лейбъристите Джереми Корбин, който искаше повече доказателства за вината на Русия. \r\n***Великобритания ще започне контрапропагандна война срещу Русия, пише британският вестник The telegraph", "date": "2018.03.28", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/03/28/2504838/the-telegraph-velikobritaniya-shte-zapochne-kontrapropagandna-voyna-sreshtu-rusiya.html", "text": "Великобритания ще започне контрапропагандна война срещу Русия, пише британският вестник The telegraph", "date": "2018.03.28", "title": "The Telegraph:  Великобритания ще започне контрапропагандна война срещу Русия"}
{"url": "http://www.focus-news.net/news/2018/03/28/2504836/afp-vashington-privetstva-predogovaryaneto-na-targovskoto-sporazumenie-s-yuzhna-koreya.html", "text": "Вашингтон приветства предоговарянето на търговското споразумение с Южна Корея, предава  AFP.\r\nБелият дом късно във вторник приветства споразумението, което разширява достъпа на САЩ до южнокорейския автомобилен пазар и намалява вноса на стомана и алуминий от Южна Корея. Също така се очаква финализиране на споразумение, което да забранява и на двете страни умишлено девалвиране на валутите си с цел увеличаване на конкурентноспособността .\r\nВъпреки споразумението митата върху вноса на стомана и алуминий в САЩ ще останат в сила. Юлиян Марков", "date": "2018.03.28", "title": "AFP: Вашингтон приветства предоговарянето на търговското споразумение с Южна Корея"}
{"url": "http://www.focus-news.net/news/2018/03/28/2504848/predstoyashti-sabitiya-v-stranata-za-28-mart-agentsiya-fokus.html", "text": "***\r\nОт 09.00 часа ще започне пленарното заседание на Народното събрание.\r\n***\r\nОт 10.00 часа ще започне седмичното заседание на Министерския съвет.\r\n***\r\nОт 10.00 часа в хотел „Маринела“ вицепремиерът Валери Симеонов ще открие Българо-корейски бизнес форум.\r\n***\r\nОт 09.00 часа в зала „Средец“ на на София Хотел Балкан ще започне вторият ден на конференцията „Подкрепа за младите учители като инструмент за качествено образование: Привличане, набиране и подготовка на ефективни млади учители в образованието“, организирана от Синдикатът на българските учители . \r\n***\r\nОт 09.00 часа 19-и състав на Специализирания наказателен съд ще заседава по делото срещу Емил М., на когото е повдигнато обвинение за организиране и ръководене на организирана престъпна група.\r\n***\r\nОт 09.00 часа в сграда Б на Химикотехнологичния и металургичен университет (ХТМУ) ще се проведе Форум „Кариери-2018“.\r\n***\r\nОт 09.30 часа 16-и състав на Специализирания наказателен съд ще заседава по делото срещу Георги И., Георги А. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа 19-и състав на Специализирания наказателен съд ще заседава по делото срещу Георги К., на когото е повдигнато обвинение за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които е повдигнато обвинение за организиране и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Росен Ч. и Полина И., на които е повдигнато обвинение за организиране и ръководене на организирана престъпна група.\r\n***\r\nОт 10.00 часа 8-и състав на Специализирания наказателен съд ще заседава по делото срещу Цветан В., Александър П. и др., на които е повдигнато обвинение за организиране и ръководене на организирана престъпна група.\r\n*** \r\nОт 10.00 до 12.00 часа и от 14.00 до 17.00 в Посолството на Руската Федерация в Република България на бул. „Драган Цанков\" №28 ще София бъде изложена книга за съболезнования в памет на жертвите от трагедията в Кемерово.\r\n***\r\nОт 10.30 часа в Парк-хотел „Москва“ ще се проведе конференцията „Учениците пестят енергия в училище” в рамките на проект, финансиран от Федералното министерство на околната среда на Република Германия.\r\n***\r\nОт 11.00 часа в залата на 11 етаж в КНСБ ще се състои пресконференция на тема „Трансгранично сътрудничество между синдикалните организации в България и Германия с цел предотвратяване на трудова експлоатация на български граждани, работещи в ЕС“ .\r\n***\r\nОт 11.00 часа в зала „София“ на „Гранд хотел София“ ще бъде представен брой 16 на Юридически барометър на тема „Защитата на личните данни“. \r\n***\r\nОт 11.00 часа в Националния пресклуб на БТА ще се проведе пресконференция на Националната асоциация на зърнопроизводителите, на която ще обявят мотивите си за предприемане на протестни действия във връзка с обхвата на Законопроекта за административното регулиране на икономически дейности, свързани с нефт и продукти от нефтен произход.\r\n***\r\nОт 11.30 часа в Източния кулоар на парламента председателят на Народното събрание Цвета Караянчева ще открие Великденска благотворителна изложба на картини на деца от 143 СОУ „Георги Бенковски“ – София. \r\n***\r\nОт 12.00 часа в Авиобаза – кв. „Враждебна“ ще се проведе тържествена церемония по приемане на нови патрулни и специализирани автомобили с нормална и повишена проходимост. Автомобилите са осигурени за Главна дирекция „Гранична полиция” по Фонд „Вътрешна сигурност“. \r\n***\r\nОт 12.00 часа в Националния пресклуб на БТА ще се проведе пресконференция на Съюза на Военноинвалидите и Военнопострадалите и ръководството на Дружество „Военноинвалид” на тема „Обществения, здравния, социалния и трудов статус на тези заслужили за родината си български граждани в днешното време на родината ни”.\r\n***\r\nОт 13.00 часа в киносалона на Военномедицинска академия ще се проведе Общо събиране на личния състав на болницата. След края е предвиден брифинг с участието на началника на ВМА бригаден генерал професор д-р Венцислав Мутафчийски, д.м.н., FACS.\r\n***\r\nОт 13.00 часа 12-и състав на Специализирания наказателен съд ще заседава по делото срещу Калин В., на когото е повдигнато обвинение за изнудване.\r\n***\r\nОт 13.30 часа в заседателната зала в сградата на Висшия съдебен ще се проведе заседание на Прокурорската колегия на ВСС.\r\n***\r\nОт 13.30 часа 11-и състав на Специализирания наказателен съд ще заседава по делото срещу Георги С., Георги С. и др., на които е повдигнато обвинение за образуване и ръководене на организирана престъпна група.\r\n***\r\nОт 13.30 часа 6-и състав на Специализирания наказателен съд ще заседава по делото срещу Майдън С., на когото е повдигнато обвинение за престъпление по служба.\r\n***\r\nОт 17.30 часа в двора на къща музей „Пейо К. Яворов“ на ул. „Г. С. Раковски“ № 136 Националният литературен музей организира литературна вечер „На нощта неверна верен син…“. Поводът за събитието е отбелязването на 131 години от рождението на Димчо Дебелянов.\r\n***\r\nОт 18.00 часа в Литературен клуб „Перото“ ще бъде представена книгата „Пътеводител за комунистическа България“.\r\n***\r\nОт 18.30 часа в Литературния клуб на Столична библиотека ще бъде представен Калин Донков – поет на март в Столична библиотека. За него ще говори неповторимата Екатерина Йосифова, която също беше поет на месеца (за февруари).\r\n***\r\nОт 11.00 до 16.30 часа във фоайето на зала „22-ри септември” Центърът за личностно и творческо развитие организира  „Панорама на университетите“.\r\n***\r\nОт 11.30 часа в Аулата на Учебен корпус  № 1 ще се състои тържествено връчване на дипломите на абсолвентите от Техническия факултет.\r\n***\r\nОт 16.00 часа неправителствени организации ще представят своите каузи и възможности пред студентите на Американския университет в Благоевград.\r\n***\r\nОт 19.00 часа в зала „22 септември” ще се състои Тържествен концерт - „Мори Айда, Айда” по случай 85-ата годишнина от рождението на проф. Кирил Стефанов.\r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Антоанета Цветкова ще има приемен ден. \r\n*** \r\nОт 10.30 часа в Регионалния пресклуб на БТА ще се състои пресконференцията Бюрото по труда. \r\n*** \r\nОт 13.00 часа в зала 314 на областна администрация ще се проведе заседание на Комисията по заетост. В дневния ред на заседанието е включено обсъждане и съгласуване на обобщена информация за резултатите от анкетно проучване на потребностите от работна сила в област Велико Търново.\r\n*** \r\nОт 13.00 часа в Актовата зала на СУ „Емилиян Станев“ ще се проведе Флашмоб „Чими“ /текст – Борис Априлов, постановчик и режисьор – Виктор Терзийски/ на детска театрална група „Дионисий“. \r\n*** \r\nОт 19.00 часа в малка зала на  МДТ „Константин Кисимов“ ще бъде представена постановката „Духът на поета. \r\n*** \r\nОт 19.00 часа в Читалище „Надежда – 1869“ ще бъде представена постановката„Скъпо съкровище“ от Франсис Вебер. \r\n***\r\nОт 17.00 часа в Изложбени зали „Рафаел Михайлов“ ще се проведе творческа среща-концерт „Преподаватели на катедра „Музика“ и приятели“.\r\n***\r\nОт 18.00 часа в зала 30 на Младежкия дом ще се проведе концерт на ученици от Музикалната школа от класовете на Светлана Арнаудова и Жана Шимидова (Калин Братоев – пиано и Биляна Тодорова – флейта).\r\n***\r\nОт 18.00 часа в Клуб 7 ще се състои представяне на модна къща „Скарлет“.\r\n***\r\nОт 14.00 часа в Регионалния пресклуб на БТА ще се проведе пресконференция на лидера на Българската национално-радикална партия Димитър Николов, който ще обяви европейска подписка за намаляване на разликите в стандарта на живот в западно-европейските и източните страни.\r\n***\r\nОт 14.30 часа на паркинга на Община Видин ще бъдат доставени две сметопочистващи машини по трансграничен проект. Кметът на Община Видин Огнян Ценков ще представи информация за изпълнението на проекта - \"Предотвратяване и ограничаване на последиците от предизвикани от човека трансгранични бедствия в региона Видин-Зайчар\", който се изпълнява по Програма Интеррег-ИПА за трансгранично сътрудничество България-Сърбия 2014-2020\".\r\n***\r\nОт 18.00 часа в залата на Симфониета - Видин Огнян Ценков ще вземе участие в работна среща на представители на Русенския университет „Ангел Кънчев“ с директори на образователни институции в Област Видин, дванадесетокласници и родители, организирана от Регионално управление на образованието - Видин и филиала в гр. Видин.\r\n***\r\nОт 17.00 часа в малката зала на Художествена галерия „Иван Фунев“ ще се проведат XXIX Зимни четения „проф. Борис Иванов Йоцов – филолог и политик убит, от „Народния съд“  през 1945г.“ Мирослава Топалова.\r\n***\r\nОт 17.30 часа в общата читалня на Регионална библиотека „Христо Ботев“ ще бъде представена  „Духовата музика - XX век – емблемата на Северозападна България“ - Калина Тодорова.\r\n*** \r\nОт 18.30 часа в НЧ „Напредък – 1869“ Театър 220 представя постановката „Татул“ по Георги Караславов. \r\n***\r\nОт 09.30 и 10.30 часа в Детска градина № 10 и  Детска градина № 17 ще се състоят куклените спектакли „Синият таралеж“ на Държавен куклен театър „Дора Габе“.\r\n***\r\nОт 10.00 часа в Голямата  заседателна зала на Община град Добрич ще се проведе общинско ученическо състезание „Защита при бедствия, пожари и извънредни ситуации“.\r\n***\r\nОт 14.00 часа в Младежки център – Добрич ще се проведе работна среща на Национална мрежа на младежките центрове – Младежки център - Пловдив, Младежки център –Стара Загора, Младежки център – Враца и Младежки център – Добрич.\r\n***\r\nОт 18.00 часа в Огледална зала „Нели Божкова“ ще се проведе класически концерт на ученици на СУ „Св. Климент Охридски“.\r\n***\r\nОт 10.00 часа областният  координатор на ГЕРБ – Силистра Тодор Тодоров организира приемен ден за жителите на община Дулово. Срещите ще се проведат в общинския офис на партия ГЕРБ на улица „ Васил Левски ” №7 , ет.2 (срещу полицията).\r\n***\r\nОт 10.30 часа на площад „Велбъжд” ще се проведе инициатива за събиране на пластмасови капачки, в подкрепа на повече дървета и \r\nзелени площи в града. \r\n***\r\nОт 17.00 часа на площад „Велбъжд” ще започне дефиле на участниците в Международния конкурс за класическа китара „Академик Марин Големинов”, след което в залата на общинския драматичен театър ще се състои официално откриване на музикалния форум от кмета на Община Кюстендил Петър Паунов. \r\n***\r\nОт 11.00 часа ще се състои церемонията по първа копка по повод началото на дейностите по обновяване на зеленото и междублоковото пространства при кръстовището на ул. „Димчо Дебелянов“ и ул. „Пловдивска“.\r\n***\r\nОт 11.00 часа в Регионалния пресклуб на БТА ще се проведе пресконференция на Съюза на слепите в България в регион Плевен във връзка с предстоящия национален протест на хората с увреждания.\r\n***\r\nОт 09.00 часа, в 10 зала на Окръжен съд ще се гледа делото срещу бившия полицай Венцеслав Караджов, обвинен в убийството на родителите си, като убийството е извършено предумишлено, с особена жестокост и с користна цел. Делото ще се гледа и на 29.03.2017 г. от 9.00 часа в същата зала\r\n***\r\nОт 09.00 часа, в зала 2 на Окръжен съд ще се гледа делото срещу Петко П., обвинен в това, че е избегнал установяване и плащане на данъчни задължения в особено големи размери.\r\n***\r\nОт 10.00 часа, в зала 5 на Окръжен съд Пловдив ще се гледа делото срещу Константин А. и Митко З., обвинени в това, че присвоили парични суми в размер на 10 000 лева и 8000 лева.\r\n***\r\nОт 12.00 часа в Заседателната зала на Община Пловдив ще се състои пресконференция по повод форум, посветен на aнгажирането и подпомагането на туристическия бранш за Европейска столица на културата. Форумът ще бъде открит от 15.00 часа в хотел „Холидей ин“.\r\n***\r\nОт 18.00 часа в залата на кметството на район Западен, на улица „Вечерница“ № 1А ще се състои тържество за децата, организирано от  ръководството на основно училище „Елин Пелин“.\r\n***\r\nОт 18.00 часа в салона на втория етаж на Регионалният етнографски музей ще бъде представена изложбата „От Виена и Константинопол. Етнография на града“.\r\n***\r\nОт 10.00 часа в Зала 1 на Областна администрация Русе ще се проведе заседание на Постоянната комисия по заетост към Областния съвет за развитие.\r\n***\r\nОт 17.30 часа в зала „Европа“ ще се състои заключителният концерт на Майсторския клас по ансамбли, воден от саксофонния квартет SIGNUM. От 18.00 часа в Художествената галерия – Русе се открива фотоизложба за именития диригент и композитор Кара Караев на Държавния музей на музикалната култура на Азербайджан. От 19.00 часа в Доходно здание фестивалът ще предложи едно истинско изкушение за меломаните – концерт на струнен квартет Шуман.\r\n*** \r\nОт 10.30 часа в Детски отдел на Градска библиотека ще се проведе  „ПРОЛЕТ МИЛА, ЖИВОТВОРНА.“ Литературно-музикална програма на учениците от IV „в“ клас на СУ „Николай Катранов“. \r\n***\r\nОт 10.00 часа в зала 105 на Общината ще бъде представен проектът „Подобряване на градската среда на Сливен“. От 11.30 часа ще бъде даден официалният старт на строително-монтажните дейности по проекта.\r\n***\r\nОт 18.30 часа в Регионална библиотека „Захарий Княжески“ ще се проведе среща с журналиста Георги Тошев. След това ще бъде представен документалният филм „Катя Паскалева. Последната роля” и книгата „Катя Паскалева. Жените в мен” (изд. Сиела).\r\n***\r\nОт 11.00 часа в пресцентъра в Областна администрация директорите на дирекциите „Бюро по труда”, „Инспекция по труда” и „Социално подпомагане” в Търговище ще дадат пресконференция.\r\n***\r\nОт 10.30 часа в зала „Марица“ на Областна администрация Хасково ще заседава Комисията по заетост към Областния съвет за развитие на област Хасково.\r\n*** \r\nОт 14.00 часа в зала 2 на Областна администрация ще се проведе  Заседание на Областния обществен съвет за превенция и противодействие на корупцията.", "date": "2018.03.28", "title": "Предстоящи събития в страната за 28 март (Агенция „Фокус“)"}
{"url": "http://www.focus-news.net/news/2018/03/28/2504847/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от - 2° до 8°. Времето над страната е облачно.\r\nСлаб до умерен вятър духа в областите Пловдив и Смолян. Дъжд вали в областите Кюстендил, Сливен, както и в района на Симитли, проход „Предел“, с. Баня, с. Черна Места /обл. Благоевград/, Костандово и Юндола /обл. Пазарджик/. Сняг вали на проход „Рожен“, както и в района на Картела и Каратепе /обл. Пазарджик/. \r\nПътните настилки са предимно мокри, на места заснежени, частично заледени и обработени.\r\nНамалена видимост до 100 м поради мъгла има в област Стара Загора, както и в района на Априлци /обл. Ловеч/, Българене и Муселиево /обл. Плевен/.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: до 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: до 04.04.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nДо 30.03.2018 г. в тунел „Мало Бучино“ посока София се осъществява в в изпреварващата лента поради активизирало се свлачище в аварийната лента.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки“ – целогодишно е  затворен за всички МПС; \r\n- „Златишки“ - целогодишно е затворен за всички МПС;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Предел“ - отворен за всички МПС;\r\n- „Рожен“ - отворен за всички МПС;\r\n- „Превала“ - отворен за всички МПС;\r\n- „Вратник“ - целогодишно е забранен за МПС над 10 т;\r\n- „Дюлински“ - целогодишно е забранен за МПС над 3,5 т;\r\n- „Котленски“ - забранен за МПС над 12 т; \r\n- „Пампорово“ - целогодишно е забранен за МПС над 3,5 т; \r\n- „Петрохан“ - забранен за МПС над 12 т; \r\n- „Твърдишки“ - целогодишно е забранен за МПС над 10 т;\r\n- „Троянски“ - забранен за МПС над 12 т;\r\n- „Шипка“ - целогодишно е забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок:.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Движението по път София – Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци до 30.04.2018 г.; до 30.04.2018 г поради опасност от свличане на земна маса на път I-6 Радомир – Перник от км 72+000 до км 72+500, движението се осъществява в изпреварващата лента в платното Радомир – Перник и е регулирано с пътни знаци. Срок област Бургас: граница Ямбол – Черноград от км 428+200 до км 458+500 – частични ремонтни дейности на асфалтовата настилка. Движението се осъществява двупосочно в една лента до 31.03 2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 ремонтни дейности на до 30.03.2018 г.; до 25.04.2018 г. в участъка бул. „Стефан Стамболов“ – кръгово кръстовище „Трапезица“ от км 236+250 до км 237+500 – ремонтни дейности в дясното платно се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се затваря на кръстовището на ул. „Струга“ с бул. „Даме Груев“. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 28.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-357: Троян – Орешак, в град Троян от км 1+850 до км 1+950 е ограничено движението за всички МПС поради смяна на съществуващата дървена настилка с еластична. Срок до 03.04.2018 г.\r\nОбходен маршрут: за всички МПС по улици в гр. Троян: от път III-357 кръстовище с път II-35 при км 75+165, наляво към център, по път III-357 по ул. „Васил Левски“, път II-35 при км 75+165, наляво към център, по път III-357 (по ул. „Васил Левски“ кръстовище на км 0+272 наляво по мост над река Бели Осъм и при км 0+443 на път III-357 надясно към Кърнаре по ул. „Г.С.Раковски“ и обратно. \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 31.03.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІ-86: Движение с повишено внимание по път ІІ-86 Чепеларе – Смолян от км 76+000 до км 80+000 /в чертите на гр.Чепеларе/, поради почистване на пътното платно от пясък. Участъкът се регулира с пътни знаци и сигналисти до 05.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 30.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.03.28", "title": "Актуална пътна обстановка"}
{"url": "http://www.focus-news.net/news/2018/03/28/2504849/daily-sabah-sasht-iskat-da-vidyat-chlenovete-na-pkk-izvan-irakskiya-rayon-sindzhar.html", "text": "САЩ искат да видят членовете на Работническата партия на Кюрдистан (ПКК) извън иракския район Синджар заявява американския министър на отбраната Джеймс Матис, наричайки  партията „заплаха за региона“, предава турският ежедневник Daily Sabah.\r\nЧленовете на ПКК обяви изтеглянето си от северозападната иракска провинция в петък, след като Турция обяви намерението си да разшири операцията „маслинова клонка“ към Ирак, ако представителите на ПКК не напуснат района. Юлиян Марков", "date": "2018.03.28", "title": "Daily Sabah: САЩ искат да видят членовете на ПКК извън иракския район Синджар"}
{"url": "http://www.focus-news.net/news/2018/03/28/2504837/the-independent-britanskoto-pravitelstvo-e-spodelilo-bezpretsedentna-razuznavatelna-informatsiya-za-da-ubedi-drugite-che-rusiya-e-izvarshila-atakata-s-himichesko-orazhie.html", "text": "Британското правителство е споделило „безпрецедентна разузнавателна информация“, за да убеди другите, че Русия е извършила първата атаката с химическо оръжие в Европа след Втората световна война, пише британският вестник The Independent.\r\nТова е било необходимо за да бъдат убедени 23 страни и НАТО да изгонят руски дипломати.\r\nМатериалите, които са представени включват „чувствителни“ доклади от военната изследователска лаборатория в Портън Даун, както и обяснения как са били получени.\r\nСвръхсекретната информация, която обикновено се споделя обикновено само между „петте чифта очи“:Великобритания, САЩ, Австралия,Нова Зеландия и Канада, този път е представена и на други съюзници. На някои страни е било споделено различно количество от тази информация. Тези данни са представени и на лидера на лейбъристите Джереми Корбин, който искаше повече доказателства за вината на Русия.  Юлиян Марков", "date": "2018.03.28", "title": "The Independent: Британското правителство е споделило „безпрецедентна разузнавателна информация“, за да убеди другите, че Русия е извършила атаката с химическо оръжие"}
{"url": "http://www.focus-news.net/news/2018/03/28/2504850/nimh-dnes-oblachnostta-shte-prodalzhi-da-namalyava-maksimalnite-temperaturi-shte-badat-mezhdu-10-i-15.html", "text": "Днес от северозапад облачността ще продължи постепенно да се разкъсва и намалява и над северозападната половина от страната ще преобладава слънчево време, докато над югоизточната половина, през по-голямата част от деня, все още ще бъде предимно облачно със слаби валежи. Вечерта и там облачността ще се разкъса и намалее. Ще духа слаб, в Северна България до умерен северозападен вятър. Максималните температури ще бъдат между 10° и 15°, в София – около 12°. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще е предимно облачно, с по-съществени разкъсвания на облачността в северните райони. Там вятърът ще е от запад-северозапад, докато в южните все още ще е от североизток. По южното крайбрежие ще има и слаби валежи от дъжд. Максималните температури ще са между 7° и 10°. Температурата на морската вода е 6-7°. Вълнението на морето е 2 бала.\r\nНад Западна Стара планина ще е предимно слънчево, а до края на деня и над останалите планински масиви облачността ще се разкъса и намалее. Преди обяд на места в Рило-Родопската област ще има превалявания от сняг, под 1200 метра – от дъжд. Ще духа умерен запад-северозападен вятър, който вечерта ще се ориентира от север. Максималната температура на височина 1200 метра ще е около 5°, на 2000 метра – около минус 1°.\r\nАтмосферното налягане е по-ниско от средното за март и през деня ще се задържи почти без промяна.", "date": "2018.03.28", "title": "НИМХ: Днес облачността ще продължи да намалява, максималните температури ще бъдат между 10° и 15°"}
{"url": "http://www.focus-news.net/news/2018/03/28/2504852/predstoyashti-mezhdunarodni-sabitiya-za-28-mart-agentsiya-fokus.html", "text": "***Министърът на вътрешните работи на Великобритания ще бъде разпитан от парламентарна комисия по случая Скрипал\r\n***Полша подписва контракт за доставка на система за ПРО „Пейтриът“ от САЩ\r\n***Съветът за сигурност на ООН ще проведе открит дебат за мироопазващите мисии на ООН\r\n***Президентът на Франция Еманюел Макрон ще присъства на погребението на загиналия по време на заложническата криза в Южна Франция полицай Арно Белтрам\r\n***Турската армия и „Свободната сирийска армия“ продължават операция „Маслинова клонка“ в Северна Сирия\r\n***", "date": "2018.03.28", "title": "Предстоящи международни събития за 28 март ( Агенция „Фокус“ )"}
{"url": "http://www.focus-news.net/news/2018/03/28/2504853/pravitelstvoto-shte-reshava-za-velikdenskite-dobavki.html", "text": "Очаква се днес правителството да вземе решение дали ще бъдат отпуснати добавки към пенсиите за Великден. На днешното заседание трябва да стане ясно дали в бюджета ще се намерят необходимите за това над 50 млн. лв. за допълнителни разходи на държавното обществено осигуряване. Миналата година надбавките от 40 лв. бяха изплатени на малко повече от 1,2 млн. пенсионери с пенсии под 314 лв.\r\nИзплащането на пенсиите през април ще започне на 5 число заради празниците, което се пада Велики четвъртък.\r\nПравителството ще разгледа и Проект на решение за изпълнение на решение на Народното събрание от 17 ноември 2017 г., с което се възлага на Министерския съвет да изготви и представи прогноза за демографското развитие на страната до 2040 г. Проектът е внесен от заместник-министър председателя по икономическата и демографската политика Валери Симеонов.\r\nКабинетът ще обсъди още Доклад за одобряване на отчет за дейността на Съвета за координация при управление на средствата от Европейския съюз за 2017 г., както и Доклад за приемане на годишен отчет за изпълнението през 2016 г. на Националния план за действие по енергийна ефективност 2014 – 2020 г.\r\nОчаква се да бъде одобрено и решение за определяне на концесионер на „Гражданско летище за обществено ползване – Пловдив“.\r\nМинистрите ще обсъдят и изменения в Закона за защита на лица, застрашени във връзка с наказателно производство.", "date": "2018.03.28", "title": "Правителството ще решава за великденските добавки"}
{"url": "http://www.focus-news.net/news/2018/03/28/2504855/vitsepremierat-valeri-simeonov-shte-otkrie-balgaro-koreyski-biznes-forum.html", "text": "Заместник министър-председателят по икономическата и демографска политика Валери Симеонов ще открие Българо-корейския бизнес форум, който ще се проведе днес в хотел „Маринела“ в София. Това съобщиха от правителствената информационна служба.\r\nФорумът е организиран в резултат на договореностите, постигнати при посещението в България на министър-председателя на Република Корея през октомври м. г. и цели да засили икономическите връзки и сътрудничество между двете държави. Освен водещи представители на корейския бизнес, във форума ще вземат участие и представители на корейското Министерство на търговията, индустрията и енергетиката, както и на Корейската камара на търговията и индустрията.", "date": "2018.03.28", "title": "Вицепремиерът Валери Симеонов ще открие Българо-корейски бизнес форум"}
{"url": "http://www.focus-news.net/news/2018/03/28/2504854/parlamentat-shte-prieme-protsedurni-pravila-za-popalvane-sastava-na-natsionalnoto-byuro-za-kontrol-na-srs.html", "text": "Парламентът ще приеме процедурни правила за предлагане и избор на член и заместник-председател на Националното бюро за контрол на СРС. Това предвижда седмичната проектопрограма за работа на Народното събрание. Изборът на нов член и заместник-председател на Бюрото се налагат, тъй като на 15 март 2018 г. парламентът освободи Георги Гатев от тези постове. До това се стигна  поради несъвместимост с длъжността, като причината за това бе отнетият му достъп до класифицирана информация. На вниманието на депутатите се предлагат и промени в Закона за плащанията в брой, които са внесени от ПГ на ГЕРБ и ще бъдат разгледани на първо четене. Със законопроекта се осигурява нова възможност за обслужваните от БНБ бюджетни организации или техни подведомствени разпоредители по бюджет за събиране на приходи чрез картови плащания. С предложения законопроект се прави изменение на Закона за пътищата, с което се дава възможност централизираното събиране на приходи по сметка от БНБ чрез картови плащания да се приложи по отношение на приходите от тол такси. Народните представители ще разгледат и промени в Закона за устройството и застрояването на Столична община, съгласно който  се ограничава височината сградите. Промените предвиждат за централната градска част сградите дамогат да са високи до 50 метра. За териториите, които са от съществено значение за възприемането на планината Витоша: в рамките на околовръстния път до 75 метра и извън него до 15 метра. Ако промените бъдат приети, в останалата част на града сградите могат да са високи до 125 метра.  Народното събрание ще гласува на първо четене и изменения в Гражданския процесуален кодекс, с които се въвеждат правила на европейски регламент. Измененията касаят  европейските процедури за искове с малък материален интерес. Промените предвиждат  ответник да може да подава молба за преразглеждане до Върховния касационен съд. Със законопроекта се  въвеждат и правилата на Конвенцията от 23 ноември 2007 г. за международното събиране на издръжка на деца и на други членове на семейството, приета от Хагската конференция по международно частно право. Промените в тази връзка допускат до изпълнение съдебни решения по ковенцията. За пряко признаване ще се смята съдебно решение, постановено в държава - страна по Хагската конвенция от 2007 г. Това ще се случва от органа, пред който се предявява, въз основа на копие на съдебното решение, удостоверение за влизането му в сила. Промените уреждат и как това може да се случва по съдебен ред.", "date": "2018.03.28", "title": "Парламентът ще приеме процедурни правила за попълване състава на Националното бюро за контрол на СРС"}
{"url": "http://www.focus-news.net/news/2018/03/28/2504851/gd-granichna-politsiya-silno-intenziven-e-trafikat-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът на изход на ГКПП \"Капитан Андреево\" и ГКПП \"Лесово\". Това съобщиха за Агенция \"Фокус\" от ГД на \"Гранична полиция\". На българо-гръцката граница трафикът е интензивен на изход, на ГКПП \"Кулата\" за товарни автомобили. На българо-румънската граница на ГКПП \"Дунав Мост - Русе\" трафикът е  интензивен на изход за товарни автомобили.\r\nНормален е трафикът на всичко пунктове по границите със Сърбия и Македония.", "date": "2018.03.28", "title": "ГД \"Гранична полиция\": Силно интензивен е трафикът на изход на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2018/03/28/2504856/mosv-izpalnenieto-na-proekta-uchenitsite-pestyat-energiya-v-uchilishte-shte-bade-predstaveno-na-konferentsiya-v-sofiya.html", "text": "Националният доверителен екофонд (НДEФ) ще е домакин на конференцията „Учениците пестят енергия в училище” в рамките на проект, финансиран от Федералното министерство на околната среда на Република Германия. Това съобщиха от пресцентъра на Министерството на околната среда и водите. Тя ще се проведе от 10.30 часа в Парк-хотел „Москва“ в София. На форума ще бъдат анализирани резултатите от изпълнението и очертаят перспективите за следващи инициативи в българските училища по темата климат и енергия. \r\nВ конференцията ще участват представители на Министерството на околната среда и водите и Министерството на образованието и науката, на Федералното министерството на околната среда на Република Германия, посолството на Германия у нас, партньорите по проекта от Германия и Румъния, кметове на общини, директори, учители и ученици, участващи в проекта, университетски преподаватели и на Националния център за подготовка на педагогически кадри към МОН.", "date": "2018.03.28", "title": "МОСВ: Изпълнението на проекта „Учениците пестят енергия в училище” ще бъде представено на конференция в София"}
{"url": "http://www.focus-news.net/news/2018/03/28/2504857/sofiyskiyat-sveshtenicheski-hor-poluchi-visoka-mezhdunarodna-otsenka.html", "text": "Висока международна оценка за Софийския свещенически хор, изпълнения на Софийския свещенически хор прозвучаха в ефира на различни радиостанции по света, предаде репортер на Агенция \"Фокус\".\r\nВ нощта след празника Благовещение, когато за католическия свят през тази година започва Страстната седмица, по радио Би Би Си 3 и други радиостанции по света се излъчи част от концерта на Софийския свещенически хор с диригент иконом Кирил Попов, състоял се няколко дни преди това в старинния столичен храм „Св. София“. Той бе с участието на ставрофорен иконом Ангел Ангелов – водещ и протодякон, Иван Петков - солист. Този Духовен концерт се организира от Софийската света митрополия и Българското национално радио с благословението на Негово Светейшество Българския патриарх и Софийски митрполит Неофит. Записа се от екип на БНР във връзка с неговото излъчване в програмите на Европейския съюз за радио и телевизия (EBU) – „Евровизия“ по случай светлите празници. Свещеническият хор, определен от екипа на радио Би Би Си, имаше честта да закрие цялата програма от осем часа и половина. Както може да се чуе и види от записа на сайта на Би Би Си, участниците в концерта са от най-голяма класа: Немският симфоничен оркестър Берлин с хор и солисти с диригент Робин Тикати, Холандският Кралски Концертгебау оркестър с хор и солисти с диригент Тон Копман,BBC Singers, съвметно с хора при катедралата в Гилфорд с диригент Бари Роуз и др.\r\nНека да пожелаем нови благословени успехи на Софийския свещенически хор за слава Божия! \r\nНикола ПЕТКОВ", "date": "2018.03.28", "title": "Софийският свещенически хор получи висока международна оценка"}
{"url": "http://www.focus-news.net/news/2018/03/28/2504846/daily-sabah-germaniya-dade-krayno-odobrenie-za-severen-potok-2.html", "text": "Германските власти дадоха крайно одобрение за строителството на новия газопровод от Русия по дъното на Балтийско море „Северен поток 2“, пише турският вестник Daily Sabah.\r\nФедералната агенция за морска навигация и хидрография даде одобрението си, след като изследва търговското значение и въздействието върху околната среда на „Северен поток 2“, се казва в изявление на Агенцията.\r\nНа германска територия попадат 85 километра  от газопровода. Все още се очаква одобрението на Русия, Финландия, Дания и Швеция.\r\nПроектът остава спорен както в самата Германия, така и в Европейския съюз. Полша и Балтийските страни се опасяват, че той ще засили влиянието на Русия върху Съюза. Юлиян Марков", "date": "2018.03.28", "title": "Daily Sabah:  Германия даде крайно одобрение за „Северен поток 2“"}
{"url": "http://www.focus-news.net/news/2018/03/28/2504860/denyat-28-mart-v-svetovnata-istoriya.html", "text": "2017 г. \r\nВлиза в сила безвизовият режим за Грузия, който позволява да пътуват до повечето държави-членки на Европейския съюз, с изключение на Ирландия и Обединеното кралство.2015 г. \r\nВ Нигерия се провеждат всеобщи избори.2014 г. \r\nРусия денонсира част от споразуменията с Украйна за Черноморския флот.2012 г. \r\nПри боеве между въоръжени групи в град Сабха, център на областта Фезан в южна Либия са убити над 50 човека. Националният преходен съвет на Либия признава, че е изправен пред национална криза на фона на ескалацията на насилие и доминацията на милициите.2012 г. \r\nВ Кабул двама англичани и един американец от силите на НАТО са застреляни от афганистанци с военна униформа. Убийствата са следствие на ескалиралата обстановка в страната след убийството на 17 афганистански цивилни от американски сержант и изгарянето на екземпляри на Корана в американска военна база. Разузнавателните служби на НАТО откриват около сградата на афганистанското министерство на отбраната 11 „колани на шахидите“ с експлозиви предназначени за терористично нападение.2008 г. \r\nНорвегия и Южна Корея признават независимостта на Косово2002 г. \r\nПровежда се среща на Арабската лига в Бейрут, на която за първи път е представена Арабската мирна инициатива, имаща за цел да се сложи край на арабско-израелския конфликт — нормализиране на отношенията между целия арабски регион и Израел, в замяна на пълно изтегляне от окупираните територии (включително Източен Йерусалим) и „справедливо разрешение“ на проблема с палестинските бежанци. Тази инициатива е повторно приета и на Срещата на върха в Риад през 2007 г.1999 г. \r\nСамолет F-117 “Стелт” от силите на НАТО, извършващ бомбардировки над Косово, е свален от сръбската противовъздушна отбрана.\r\nСамолети на НАТО, включително F-117 “Стелт”, атакуват позиции на сръбските войски в Косово на 24 март 1999 г. Бомбардировките са част от операцията на алианса, обявена в защита на интересите на косовското албанско население в района. Бомбардировките продължават до 10 юни 1999 г., когато Белград се съгласява да оттегли силите си от Косово. На територията на областта са разположени многонационални сили под командването на НАТО. Администрацията на Косово е поета от мисия на ООН /ЮНМИК/. Армията за освобождение на Косово, демилитаризирана през септември 1999 г., се трансформира в Корпус за защита на Косово с цивилни служители. През февруари 2000 г., институциите на “Република Косово” са разпуснати. От друга страна, мисията на ООН формира автономни институции - президент, парламент и правителство.1974 г. \r\nНиколае Чаушеску е избран за президент на Румъния. От 1969 г. той е генерален секретар на РКП. От 1967 г. е председател на Държавния съвет на Социалистическа република Румъния. През 1968 г. става върховен главнокомандващ на въоръжените сили. Като ръководител на румънските комунисти и държавник налага и усъвършенства тоталитарната система. Свален е от власт в резултат на преврат, извършен от ръководството на Румънската комунистическа партия през декември 1989 г. Заедно със съпругата си Елена е обвинен в кражба на 1 млрд. долара от държавата. Двамата са разстреляни. Погребани са в Генчя, Букурещ.1971 г. \r\nВолжският автомобилен завод пуска в експлоатация първия лек автомобил “Жигули”.\r\nСтроителството на завода започва в град Толиати през 1966 г. Първият модел автомобил ВАЗ-2101 (Жигули) е разработен по лиценз на ФИАТ. По-късно автомобилът е преименуван на Лада. ВАЗ-2101 е с класическо задно предаване и с двигател 1200 кубика с 60к. и има максимална скорост от 141 км/ч и ускорява от 0-100 км/ч за 22 сек.1940 г. \r\nАмериканските учени обявяват откриването на нов изотоп на урана – плутоний-239.1939 г. \r\nЗавършва Гражданската война в Испания, след което армията, водена от Франко, завзема Мадрид.\r\nФранко Баамонде е испански генералисимус. Управлява Испания като диктатор от 1939-1975 г. Завършва пехотна академия, участва в колониалните войни на Испания в Африка, командир е на Чуждестранния легион през 1921 г. Началник e на главния щаб на сухопътните войски през 1934 г., командир на испанския корпус в Африка (Мароко). Организира и ръководи въоръженото въстание на испанските демократични сили срещу комунистическата диктатура, в резултат на което избухва Испанската гражданска война (1936-1939 г.). След победата на патриотичните сили управлява чрез диктатура. Провъзгласен е за пожизнен държавен глава (“каудилио”) на Испания. Франко създава тоталитарна система в Испания. Става вожд на Испанската фаланга - организация на националистическите сили. До 1973 г. е председател на министерски съвет и върховен главнокомандващ на държавата. През 1947 г. прокарва закон за наследството на престола, съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон.1921 г. \r\nСлед като се удря в подводна скала потъва китайският параход “Хонконг”. Умират 1094 души.1891 г. \r\nВ Лондон се състои първото Световно първенство по вдигане на тежести. Международната федерация по вдигане на тежести и културизъм (ФИХК) е основана през 1920 г. България членува в нея от 1951 г.1885 г. \r\nВ САЩ официално е създадена Армията на спасението. Тя е международна религиозна филантропична организация с евангелистка насоченост. Основана е през 1865 г. във Великобритания от Уилям Бут. Има много клонове и около 2 млн. членове.1871 г.\r\nУчредена е Парижката комуна.\r\nВ Петербург е открита първата в Русия женска гимназия.\r\nВиенският филхармоничен оркестър изнася първия си концерт.\r\nНеаполитанското кралство предава на Франция остров Елба.\r\nЕкатерина II обявява всеобща амнистия за участниците в пугачовския бунт (Селската война 1773-1775 г.). Движението, ръководено от Пугачов, започва в средите на казаците. Особен размах на въстанието придава участието на крепостни селяни, чираци, работни хора и селяни, прикрепени към уралските заводи. Селската война започва с превземането от отряда на Пугачов на малките градове по р. Яик и с обсадата на Оренбург - най-голямата крепост в Югоизточна Русия. Отделни отряди на въстаниците превземат Кунгур, Красноуфимск, Самара, обсаждат Уфа, Екатеринбург и Челябинск. През март 1774 г. Пугачов търпи поражение близо до Татишчевата крепост в района на Оренбург. Въстаниците отстъпват към Урал, където тяхната армия се попълва от закрепостени към заводите селяни и работници от рудодобивните заводи. От Урал Пугачов се насочва към Казан и го превзема през 1774 г. Скоро пред града пристигат основните сили на царските войски, командвани от полковник И. И. Михелсон. В новото сражение Пугачов търпи поражение. С отряд от 500 души той преминава на десния бряг на Волга и се насочва надолу по течението на реката. По пътя си на юг отрядите на Пугачов превземат Алатир, Саранск, Пенза, Саратов. Последното си поражение Пугачов търпи след неуспешен опит да превземе Царицин. Той е заловен от група заможни казаци, които го предават на властите. Пугачов е откаран в дървена клетка в Москва. На 10 януари 1775 г. Е. И. Пугачов и неговите най-близки сподвижници са екзекутирани на Болотния площад в Москва. Селската война принуждава Екатерина II да предприеме серия от реформи за централизация и унификация на управителните органи в центъра и по места и за законодателно установяване на съсловните права на населението.\r\nВ Москва е основан “Болшой театър” като сцена, на която могат да се изнасят оперни, балетни и драматични спектакли. Той е център на руската музикално-театрална култура. Архитект на сградата е О. И. Бове. Тя е реконструирана през 1856 г. от архитект А. К. Кавос. Сградата е в стил руски ампир. В началото на XX в. световно признание получават певческата школа (Ф. И. Шаляпин, А. В. Нежданова, Л. В. Собинов) и балетната школа на “Болшой театър”.\r\nПо заповед на Екатерина ІІ е арестуван митрополит Арсений І, който се обявява срещу секуларизацията (предаване на църковни и манастирски имоти на държавата). На 7 април 1763 г. митрополит Арсений І е лишен от звание и е заточен като обикновен монах в Терапонтовия манастир на Архангелска епархия, а след това - в Николо-Корелския манастир.\r\nФернандо Магелан става първия европеец, осъществил контакт с местното филипинско население. Магелан е португалски мореплавател. Отначало е на португалска служба в Индия, след това в Африка. След уволнението си през 1512 г. постъпва на испанска служба. Карл V му дава средства, за да потърси път през Южна Америка към бреговете на Азия. Магелан потегля от Испания през 1519 г. с 5 кораба. Минава край бреговете на Южна Америка, навлиза в Тихия океан през протока, който е наречен на негово име. Пресича Тихия океан и стига до Филипинските острови. Там покръства местния владетел и го прави васал на Испания. Загива в сражение с филипинско племе на 27 април 1521 г. Неговият помощник Себастиан дел Кано връща остатъците от Магелановата експедиция в Испания.\r\nРоден е Александър Наумович Мита – руски режисьор. През 1961 г. завършва ВГИК. В първия си филм “Приятелю мой, Колка!” (1961 г.) разкрива бюрократизма във възпитанието на подрастващите. Негови са филмите: “Без страх и упрек” (1963 г.), “Звъни, отворете вратата” (1966 г.), “Точка,точка, запетая ...” (1973 г.), “Гори, гори, моя звезда” (1970 г.), “Приказка за това как цар Петър оженил своя арап” (1976 г.), “Екипаж” (1980 г.), “Приказка за странствания” (1983 г.), “Крачка” (1988 г.), “Изгубен в Сибир” (1991 г.), “Граница”(2002 г.). От 1991 г. преподава в Хамбургската киношкола.\r\nРоден е Иван Александрович Илин - руски религиозен философ, неохегелианец. Завършва Юридическия и Историко-филологическия факултет на Московския университет. От 1918 г. е професор в Московския университет. Автор е на най-значителния труд за Хегел в историята на руския идеализъм - \"Философията на Хегел като учение за конкретността на бога и човека\" 1918 г. (на немски език, 1946 г. , Берн). През 1922 г. е изгонен от Русия и до 1934 г. живее и преподава в Берлин, а от 1938 г. - в Швейцария. В чужбина са публикувани съчиненията му \"Религиозният смисъл на философията\" (1925 г., Париж), \"За съпротивлението на злото със сила\" (1925 г., Берлин), \"Аксиоми на религиозния опит\" (т. 1-2, 1953 г., Париж), \"За същността на правосъзнанието\" (1956 г., Мюнхен) и др.\r\nРоден е Аристид Бриан - френски политик. В периода 1906-1931 г. е 25 пъти министър на Франция, 17 от които - на външните работи, 11 пъти - министър-председател. Той е един от основателите и генерален секретар (1901 г.) на Френската социалистическа партия. Аристид Бриан е един от инициаторите на конференцията в Локарно през 1925 г. за гарантиране на неприкосновеността на границите в Европа, на пакта \"Бриан-Келог\" през 1928 г. и др. През 1926 г. заедно с Г. Щреземан получава Нобелова награда за мир.\r\nРоден е Алексей Петрович Боголюбов – руски художник. Рисува предимно морски пейзажи. По-известните му картини са в петроградския Зимен дворец: \"Фрегата в бурно море\", \"Златен рог\", \"Устието на Нева\", \"Нижниновгородски панаир\" и др.\r\nРоден е Франсиско де Миранда - венецуелски държавник, генералисимус. Той е един от ръководителите на борбата за независимост на испанските колонии в Америка. Стои начело на освободителната борба в Каракас (1810 г.). През 1812 г. е назначен за ръководител на Венецуелската република. След разгрома на венецуелската армия е заловен от испанските власти и изпратен в затвора (Кадис, Испания), където умира.\r\nУмира Марк Захарович Шагал - френски художник от руски произход, един от най-известните представители на Парижката школа. Учи в художествената академия в Петербург, където е повлиян от фовизма и кубизма. Там се среща с Робер Делоне и се вдъхновява от творчеството му. През 1914 г. Шагал открива изложба в Берлин и същата година се завръща в родината си. През 1915 г. се жени за Бела, която по-късно се появява многократно върху платната му. След преврата (1917 г.) е назначен за комисар по изобразителните изкуства във Витебска област. Заминава отново за Франция, като минава през Берлин, където създава серията гравюри на автобиографична тема “Моят живот” и създава мемоарна книга, която излиза през 1922 г. В Париж илюстрира изданията на “Мъртви души” на Гогол и “Басни” на Лафонтен. През 1932 г. посещава Амстердам, където преоткрива Рембранд. Малко преди Втората световна война в картините му се появяват библейски теми, наситени с драматизъм. През 1941 г. емигрира в Америка, където създава театрални декори (за творби на Стравински и Чайковски). След войната открива ретроспективни изложби в Нюйоркски музей, Чикаго, музеите за модерно изкуство в Париж, Амстердам, Торино, Базел, галерия “Тейт” в Лондон. Последните 20 години от живота си прекарва в Сен Пол дьо Ванс в Южна Франция. През този период интересите му са в областта на монументалистиката, прави витражи в Мец и Цюрих, в катедралата в Реймс, за сградата на Обединените нации, изработва тавана на Парижката опера.\r\nУмира Джек Бътлър Йейтс - ирландски художник. Основоположник и ръководител на ирландската национална живописна школа от ХХ в. Учи в Дъблин и в Уестминстърското художествено училище в Лондон. Негови картини се намират в галерията \"Тейт\" в Лондон и в Муниципалната галерия за съвременно изкуство в Дъблин.\r\nУмира Сергей Рахманинов – руски композитор, пианист, диригент. Завършва Московската консерватория (класа по пиано 1891 г., композиция 1892 г.). През 90-те години на ХIХ в. печели популярност като пианист, диригент и композитор. От 1904 г. до 1906 г. е диригент на Болшой театър. От декември 1917 г. е емигрант (от 1918 г. живее в САЩ). Негови по-известни произведения са четири концерта и \"Рапсодия по тема на Паганини за пиано и оркестър\", прелюдии, етюди картини за пиано, 3 симфонии, поемата \"Островът на мъртвите\" за оркестър, кантатата \"Пролет\", поемата \"Камбани\" за хор и оркестър, оперите \"Алеко\" (1892 г.), \"Скъперникът рицар\" и \"Франческа де Римини\" (1904 г.) и др.\r\nУмира Владимир Набоков - руски криминалист и политик; професор. Той е роден през 1869 г. Баща е на писателя Владимир Вл. Набоков. През 1890 г. завършва Юридическия факултет на Петербургския университет, след което работи като държавен чиновник. Преподавател е по наказателно право в Училището по правознание (1896-1904 г.). Редактор е на юридически издания \"Право\" и \"Правен вестник\", сътрудник на сп. \"Освобождение\". Заради защитата на обвиняеми от царския съд през 1904 г. е лишен от придворното звание камерхер. Набоков е един от основателите на Конституционнодемократичната партия, редактор и издател на нейния печатен орган \"Вестник на партията за народна свобода\" и вестник \"Реч\". Депутат е в първата Държавна дума, подписва Виборгското възвание. След Февруарската революция е в състава на Временното правителство. След болшевишкия преврат през ноември 1917 г., за да избегне арест, отива в Крим. През 1919 г. е министър на правосъдието. Емигрира от Русия през 1920 г. В Берлин работи съвместно с дясното кадетско крило. Убит е от емигрант монархист. Той е автор на “Спомени за временното правителство” (преиздадени в Москва през 1924 г.).", "date": "2018.03.28", "title": "Денят 28 март в световната история"}
{"url": "http://www.focus-news.net/news/2018/03/28/2504858/vitsepremierat-ekaterina-zaharieva-shte-bade-na-poseshtenie-v-republika-yuzhna-afrika.html", "text": "Вицепремиерът Екатерина Захариева ще бъде на посещение в Република Южна Африка. Тя ще е съпредседател на министерска среща, която се провежда в столицата Претория, в рамките на политическия диалог между Европейския съюз и Южноафриканската общност за развитие (САДК). Това съобщиха от правителствената информационна служба.\r\nЗахариева ще води делегацията на ЕС в качеството си на външен министър на ротационния председател на Съвета на ЕС. От страна на САДК форматът ще се съпредседателства от Линдиве Сисулу, министър на външните работи и сътрудничеството на Република Южна Африка.\r\nВ Претория министрите ще обсъдят действията след срещата на високо равнище ЕС и Африка в края на ноември 2017 г. и стратегическите приоритети на сътрудничество за периода 2018-2022 г. Сред темите на дискусията ще бъдат стратегията за индустриализация на САДК, инвестиции в образованието, мир и сигурност, устойчиво развитие и управление, миграция и мобилност.\r\nСАДК е учредена през 1992 г. В нея участват 16 страни: Ангола, Ботсвана, Демократична република Конго, Замбия, Зимбабве, Коморските острови, Лесото, Малави, Мавриций, Мозамбик, Намибия, Свазиленд, Сейшелите, Танзания, Република Южна Африка.", "date": "2018.03.28", "title": "Вицепремиерът Екатерина Захариева ще бъде на посещение в Република Южна Африка"}
{"url": "http://www.focus-news.net/news/2018/03/28/2504863/dobrich-chastichni-remontni-deynosti-se-izvarshvat-po-sedem-ulitsi-v-grada.html", "text": "Частични ремонтни дейности се извършват по седем улици в града, предаде репортер на Радио „Фокус” – Варна. По пътя Кранево - Варна е ограничено движение на МПС над 10 т. Като обходен маршрут се използва отсечката Кичево-Оброчище. Ограничението важи до 28 февруари следващата година. Частични ремонтни дейности се извършват по Околовръстния път на Добрич и в района на разклона за село Дебрене. И в двата участъка движение на автомобили се извършва с повишено внимание. Няма въведени ограничения за движение на МПС, ремонтите ще продължат до края на месеца. Продължава изпълнението на дейности на обект \"Интегриран проект за подобряване на водния цикъл на град Добрич\". В изпълнение на дейностите на обект \"Интегриран проект за подобряване на водния цикъл на град Добрич\" се работи по улиците “Силистра“,  и “Крайовски договор“ по ЛОТ2. По ЛОТ3 се извършват строително-монтажни работи по улиците „Арда“, „Спартак“, „Ивайло“, „Тракия“ и „Виолета“. В цялата област условията за пътуване са добри. В Добрич времето е облачно, тихо е, температурата е около 7 градуса. Пътните настилки са влажни.\r\nЖулиета НИКОЛОВА", "date": "2018.03.28", "title": "Добрич: Частични ремонтни дейности се извършват по седем улици в града"}
{"url": "http://www.focus-news.net/news/2018/03/28/2504861/blagoevgrad-chastichno-mokri-i-hlazgavi-sa-patnite-nastilki-v-oblastniya-tsentar.html", "text": "Частично мокри и хлъзгави са пътните настилки в областния център, предаде репортер на Радио „Фокус“ - Пирин.  Нормално интензивно е движението по основните улици и булеварди. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Със забавяне се извършва преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“.\r\nЛора КАЛЧЕВА", "date": "2018.03.28", "title": "Благоевград: Частично мокри и хлъзгави са пътните настилки в областния център"}
{"url": "http://www.focus-news.net/news/2018/03/28/2504864/denyat-28-mart-v-balgarskata-istoriya.html", "text": "2013 г. \r\nПрезидентът Росен Плевнелиев връчва на Мишлин Аби Самра, извънреден и пълномощен посланик на Ливанската република в Република България орден „Стара планина“ първа степен „за изключително големите ѝ заслуги за развитието и укрепването на българо-ливанските отношения и във връзка с окончателното ѝ отпътуване от страната“2012 г. \r\nПрезидентът Росен Плевнелиев връчва на проф. д-р Тацуро Мацумае огърлие „Стара планина“ „за особено значимите му заслуги за развитието на българо-японските отношения в областта на културата, образованието и науката“[1983 г. \r\nВ София се провежда среща на учени от балканските страни на тема \"Балканите – безядрена зона\".1978 г. \r\nВ София е открита изложба, посветена на Николай Рьорих. С това събитие Комитетът за култура започва изпълнението на програмата \"За издигане ролята на изкуството за всестранното развитие на личността\".\r\nНиколай Константинович Рьорих е руски художник, археолог, пътешественик и общественик. Учи едновременно в Петербургската художествена академия (1893-1897 г.) и в Юридическия факултет на Петербургския университет, който завършва през 1898 г., посещава лекции в Историко-филологическия факултет. Специализира живопис при Ф. Кормон в Париж (1900-1901 г.). От 1901 г. е секретар на Дружеството за поощряване на изобразителното изкуство, а в периода 1906-1918 г. е директор на рисувалното училище към дружеството. От 1909 г. е действителен член на Петербургската художествена академия. Член е на обединението \"Свят на изкуствата\" (председател от 1910 г. до 1919 г.). Негови творби са: цикъла \"Началото на Русия. Славяни\", \"Отвъдморски гости\", 1901; \"Строи се град\", 1902, “Небесен бой\", \"Знамение\", 1915, и др. От 1918 г. живее в чужбина (в началото на 20-те години - в САЩ; от 1923 г. с прекъсвания, а от 1936 г. постоянно в Индия). Провежда 2 големи експедиции в Централна и Източна Азия (1924-1928 г. и 1934-1935 г.). Създава серии от монголски, тибетски и хималайски планински пейзажи (\"Гуга Чохан\", 1931 г.; \"Знаците на Хесер\", 1940 г.; \"Хималаи. Нанда-Деви\", 1941 г.; \"Тибет. Манастир\", 1942 г.; \"Помни\", 1945 г., и др.).1973 г. \r\nПрез март месец опитите за смяна на имената на българите мюсюлмани довеждат до ескалация на напрежението в с. Корница, Благоевградски окръг. Хората от селото настояват да бъдат признати официално за \"турци\", децата им да се обучават на турски език и да не се посяга на имената им. На 28 март 1973 г. в селото влизат около 500 служители от МВР, срещу които селяните оказват силна съпротива. Убити са трима души от местното население, а няколко от милиционерите са ранени.1967 г. \r\nВ София стартира Първият конгрес на ТКЗС и се създава Съюз на ТКЗС. Приет е нов Примерен устав на ТКЗС и е взето решение да се обединят в единен съюз Съюзът на ТКЗС и Централният кооперативен съюз.1957 г. \r\nЗапочва осемдневно посещение на румънската правителствена делегация начело с първия секретар на ЦК на Румънската комунистическа партия Георге Георгиу-Деж в България. Между двете страни са декларирани общи позиции по \"стремежите на арабските народи за национална независимост\", по унгарските събития от 1956 г, както и нуждата от \"по-нататъшно укрепване на единството на страните от социалистическия лагер\". Разгледани са и проблемите на стопанското и научно-техническото сътрудничество с Румъния.1952 г. \r\nС разпореждане на Министерски съвет се въвеждат т.нар. безотчетни пари към основната заплата и \"представителните\" пари на министрите.1946 г. \r\nСталин лично нарежда на Георги Димитров каква линия трябва да следва комунистическата партия в България: \"Предвид отказа на опозицията да даде в Правителството свои представители, въпреки решението на тримата министри, препоръчваме да провеждате следната политика: 1. По всякакъв начин да игнорирате опозицията, да не водите повече с нея никакви преговори. 2. Да предприемете редица обмислени и умело организирани мерки, за да задушите опозицията...\".1945 г. \r\nЩабът на Първа българска армия изпраща до войските заповед за провеждане на настъпление в рамките на Мурската настъпателна операция. Ден по-рано, на 27 март 1945 г., в щаба на Първа българска армия е разработен планът за Мурската операция и следобед е изпратен в щаба на фронта за утвърждаване. От 29 март до 14 април Първа българска армия провежда Мурската настъпателна операция като съставна част на Виенската настъпателна операция на Втори и Трети украински фронт. Задачата на нашата армия е във взаимодействие с 57-а съветска армия да разгроми противостоящия противник и за 5–6 дена да овладее района южно и югоизточно от Нагканижа. В тези действия участват четири пехотни дивизии (8-а, 10-а, 12-а и 16-а), поддържани с артилерия и авиация от Трети украински фронт. Другите две дивизии (3-а и 11-а) остават заедно с Трета югославска армия да отбраняват р. Драва. Настъплението на Първа българска армия се развива успешно. Тя пробива укрепената линия “Маргит”, форсира последователно канала “Принципалис” и р. Мур и като преследва оттеглящия се противник, достига рубежа Велики Ког, Ястребци, Витан, Шаловци. Тук, след около 100-километрово вклинняване, настъплението на армията е спряно. Завършва Мурската операция. Изчерпали настъпателните си възможности, и нашите, и съветските войски преминават временно към отбрана.1941 г. \r\nОрганът на Съюза на занаятчийските сдружавания в България -\"Занаятчийска дума\" спира да излиза. Той се издава в София от ноември 1919 г. Негови редактори са Д. Динков, Ст. Ягоридков, Ст. Бъчваров и Н. Въжаров.1928 г. \r\nВ Бургас започва провеждането на учредителен събор от 13 делегати на Съюза на евангелските петдесятни църкви в България, оглавен от пастор Николай Николов (органи - вестник \"Петдесятни вести\" и списание \"Благовестител\"). Едновременно се оформя движението на Независимите петдесятни църкви около пастор Стоян Тинчев.1927 г. \r\nВ България влиза в сила Закон за народните читалища.1924 г. \r\nДемократическата партия се разцепва. Крилото на Андрей Ляпчев остава в Демократическия сговор с печатен орган вестник \"Пряпорец\", а крилото на Александър Малинов и Никола Мушанов възстановява самостоятелността на партията с печатен орган вестник \"Знаме\". На 5 октомври 1924 г. деветият конгрес на Демократическата партия потвърждава излизането от Сговора. На 28 октомври 1924 г. тя оформя своя парламентарна група от 17 депутати.1920 г. \r\nПровеждат се избори за XIX Обикновено народно събрание. БЗНС печели 110 места, БКП - 50, Демократическата партия - 24, Народната - 14, Прогресивнолибералната - 9, БРСДП (о) - 9, Радикалдемократическата - 8, Народнолибералната (Никола Генадиев) и Народнолибералната (Добри Петков) – по 3.1913 г. \r\nПровеждат се преговори между Сърбия и Гърция за общи действия срещу България. На 22 април 1913 г. в Атина е подписан предварителен съюзен протокол, а на 1 май е подписана и военна конвенция между двете страни. На 19 май 1913 г. в Солун е сключен окончателния съюзен договор между Сърбия и Гърция за общи действия срещу България. Те се споразумяват за обща граница. Двете държави се договарят да не допускат българско владение на запад от Вардар.1895 г. \r\nВ София завършва конгреса на македонските емигрантски дружества и братства в Княжество България и извън него (легална организация). Създаден е Македонски комитет с председател Трайко Китанчев.\r\nТрайко Цветков Китанчев е общественик и книжовник, деец на македоно-одринското революционно движение, редовен член на Българското книжовно дружество (дн. БАН). Роден е на 1 септември 1858 г. в с. Подмочани, Ресенско. Завършва Духовната семинария в Киев, след което записва право в Московския университет. Прекъсва обучението си поради заболяване и се завръща в България. Постъпва на работа като учител в училището при Петропавловския манастир \"Св. Петър и Павел\", а през 1882 г. се премества в Солунската българска мъжка гимназия \"Св. св. Кирил и Методий\". Уволнен, Китанчев заминава за България, където работи като учител в Пловдив, Габрово и София. От 1885 г. до 1890 г. е назначен за училищен инспектор в Търновско. По време на Сръбско-българската война 1885 г. се сражава като доброволец. През 1891 г. е осъден на 3 години затвор във връзка с убийството на финансовия министър Хр. Белчев. След излизането си от затвора Трайко Китанчев насочва своята дейност към обединяване на съществуващите в България македонски дружества в единна организация. През 1895 г. е избран на Първия конгрес на Върховния македоно–одрински комитет за негов председател. Взема активно участие в подготовката на четническата акция на ВМОК през 1895 г. Умира на 1 август 1895 г.1876 г. \r\nОт Влашко в България тайно се прехвърля една част от ръководните дейци на Първи (Търновски) революционен окръг - Христо Патрев, поп Харитон, дядо Никола Хаинченина, Тодор Кирков.1859 г. \r\nДраган Цанков започва да издава в Цариград униатския вестник \"България. Вестник за българските интереси\". Той излиза до април 1863 г. Негови сътрудници са Петко Р. Славейков, Тодор Икономов, Георги Миркович, Стефан Изворски, Христо Ваклидов.На тази дата са родени:1955 г. \r\nРоден е Ивайло Стефанов Дичев - български писател. През 1979 г. завършва английска филология в СУ “Св. Климент Охридски”. Работи като редактор във в-к \"Орбита\" и като сътрудник в Информационния център към Съюза на българските писатели. От 1985 до 1987 г. е редактор в издателство \"Български писател\". През 1991 г. специализира в Сорбоната. През 1992 г. защитава кандидатска дисертация \"Проблемът за автора и целостта на творбата\" Автор е на разкази, новели, романи, есета, научни публикации по проблеми на философията, естетиката и културологията.\r\nНегови съчинения са: \"Уча се да плача\" (1979 г.), \"Звезден календар\" (1982 г.), \"Идентификация\" (1987 г.), \"Миг след края на света\" (1988 г.), \"Граници между мен и мен\" (1990 г.), \"Еротика на авторството\" (1991 г.), \"Буквализми. Разказоиди\" (1991 г.).1951 г. \r\nРоден е Панайот Панайотов – български естраден изпълнител. Завършва Естрадния отдел при Българската държавна консерватория в класа на Стефан Атанасов през 1976 г. В периода 1974-1975 г. е солист на Представителния ансамбъл при ГУСВ - София. Работи с група \"Лира\". Започва да пее още като ученик в различни самодейни състави. В края на 70-те години има успешни изяви в различни международни конкурси, а песента \"Обич\" (муз. М. Аладжем) му носи голяма популярност. Представя се на \"Интерталант\" (1974 г.), който по това време няма конкурсен характер. Участва в \"Шлагерфестивал\" Дрезден (1979 г.) и \"Братиславска лира\" (1980 г.). През 1979 г. печели Голямата награда \"Златният Орфей\" и трета награда на фестивала \"Червеният карамфил\" в Сочи (бивш СССР). На фестивала в Кастълбар, Ирландия, получава специална награда за най-добър глас. Изпълнената от него песен \"Бащината къща\" (муз. А. Заберски) печели Голямата награда \"Златният Орфей\" през 1980 г. Концертира в СССР, Куба, Унгария, Турция, Полша и др. Негови албуми са: \"Обич\" (1981 г.), \"Сватба\" (1984 г.), \"Ванга\" (1990 г.), \"Здравей, обич моя\" (1991 г.), \"Без маска и грим (Роси и Панайот)\" (1993), \"Шопкиня\" (1994 г.), \"Певецът/Славяни\" (1996 г.), \"Маринела\" (1998 г.), \"20 Златни хита: Момчето, което говори с морето\" (1999 г.).1936 г. \r\nРоден е Божидар Абрашев - български композитор, музиколог, професор и доктор по изкуствознание. Завършва специалност \"Композиция\" в Музикалната академия в София, като ученик на П. Владигеров. Бил е преподавател е в Държавната музикална академия по симфонична оркестрация, елементарна теория на музиката и инструментознание. Автор е на около 60 опуса, 5 симфонии, 6 сонати, 1 кончерто гроссо; 2 оратории и около 300 аранжимента на народни песни. Негови съчинения са: Енциклопедия на музикалните инструменти (преведена в 27 държави), \"Оркестрово-звукова материя\" (1976 г.), \"Симфонична оркестрация (1992 г.), \"Обработка и оркестрация на българската народна музика\", ч. 1-2 (1990-1995 г.) и др. През 2001 г. е назначен за министър на културата, през 2005 г. е свален от този пост. Умира на 6 ноември 2006 г.1930 г. \r\nРоден е Богоя Сапунджиев – български архитект и сценограф. Завършва архитектура в Московския архитектурен институт през 1955 г. От 1958 г. е началник на Декоростроителния отдел и художествения постановчик в СИФ “Бояна”. Занимава се предимно с театрална сценография, с предпочитание към мащабните и функционални композиции - “Хроника на чувствата” (1962 г.), “Галилео Галилей” (1968 г.), “Най-добрият човек, когото познавам” (1973 г.), “Селянинът с колелото” (1974 г.), “Фильо и Макензен” (тв, 1978-1980 г.), “Хан Аспарух” (1981 г.), “Брегове в мъгла” (1986 г.) - в киното, а в театъра и операта - “Прокурорът” (1965 г.), “Иван Шишман” (1975 г.), “Ивайло” (1985 г.) и др.1929 г. \r\nРодена е Вера Мутафчиева – български историк, писател, белетрист. През 1951 г. завършва специалност “История“ в СУ “Св. Климент Охридски”. В годините 1950 – 1955 г. работи в Народната библиотека в София и в Института за история към БАН. От 1979 г. е директор на Центъра за древни езици и култура към Комитета за култура. От 1880 г. е директор на Българския изследователски институт в Австрия. От 1997 г. до 1998 г. е секретар на Съюза на българските писатели. През 1979-1991 г. работи в Института за литература към БАН, през 1991-1992 г. е в Центъра за литература към БАН, от 1992 г. - в Института за история. За една година е председател на Агенцията за българите в чужбина. През 1980 г. е лауреат на международната Хердерова награда. Тя е почетен член на БАН и носител на почетен знак на БАН “Проф. Марин Дринов” на лента. През 1999 г. й е връчен орден “Стара планина”. Същата година е наградена и с Голямата награда за литература на СУ “Св. Климент Охридски”. През 2000 г. получава званието “д-р хонорис кауза” на НБУ. Две години по-късно получава награда за принос в българската литература “Бронзов бухал”. Изследванията й са върху проблемите на историята на Османската империя и към източните култури и цивилизации. Автор е на книгите: “Летопис на смутното време” (1965-1966 г.), 1993 г., “Случаят Джем” (1967 г., 1999 г.), “Последните Шишмановци” (1969 г.), сборник с есета “И Клио е муза” (1969 г.), “Рицарят” (1970 г.), “Процесът - 1873” (1972 г.), “Белот на две ръце” (1973 г.), “Алкивиад Малки” (1975 г.), “Алкивиад Велики” (1976 г.), “Книга за Софроний” (1978 г.,) “Предречено от Пагане” (1980 г,), “Бомбите” (1985 г.), “Съединението прави силата” (1985 г.), “Белият свят” (1994 г.), “И страшно е, майко и весело ... Публицистика” (1997 г.), “Разгадавайки баща си. Опит за биография на Петър Мутафчиев” (1997 г.), “Нека се сбогуваме с XX в.” (1998 г.), “Бивалици” (2000-2001 г.) и др. Нейни научни съчинения са: “Османска социално-икономическа история. Изследвания” (1993 г.,1999 г.), “В сянката на Азия. Завладяването на България от османците и българските земи в османската държавна система” (1992 г.), “История. Учебник за V кл. на СОУ”, 1994 г.) “История на българския народ. От наченките на човешки живот по нашите земи до българското Възраждане” (1995 г.), “Турция. Между Изтока и Запада” (1998 г.).\r\nУмира след кратко, но тежко боледуване на 9 юни 2009 г. в София.Прахът ѝ е разпилян в Егейско море на 13 юли 2009 г.1887 г. \r\nРоден е Димчо Дебелянов - български поет - символист и романтик. През 1895 г. семейството му се преселва в Пловдив, където остава до 1904 г. От този период са и първите му стихотворни опити. След това живее в София. През 1906 г. печата в списание \"Съвременност\". Превежда от руски и френски език, следва право и литература, издава \"Българска антология\" заедно с Д. Подвързачов (1910 г.), съредактор с К. Константинов, Г. Райчев и Н. Янев на списание \"Звено\" (гл. ред. Д. Подвързачов). Участва като подпоручик в Първата световна война, загива на 2 октомври 1916 г. на южния фронт. Погребан е в двора на черква край Демирхисар, откъдето 15 години по-късно костите му са пренесени в Копривщица. Негови стихотворения са \"Помниш ли, помниш ли\", \"Спи градът\", \"Кръстопът на бъдещето\", \"Светла вяра\" и др.1883 г. \r\nРоден е Богдан Филов - български историк и политик. От 9 септември 1943 г. до 9 септември 1944 г. е член на регентството. Преди това три години заема поста министър-председател. От 1938 г. до 1942 г. заема поста министър на народното просвещение, а от 1942 г. в продължение на една година е министър на външните работи и изповеданията. От 1937 до 1944 г. е председател на БАН. През 1992 г. общото събрание на БАН посмъртно възстановява членството му. Учи класическа филология и сравнително езикознание във Вюрцбург, Германия (1901 г.) и в Лайпцигския университет (1902-1903 г.). Завършва римска история и археология във Фрайбург, Германия (1904 г.). От 1920 г. до 1944 г. е професор по археология в СУ “Св. Климент Охридски”. Една година е декан на Историко-филологическия факултет. От 1931 до 1932 г. е ректор на СУ “Св. Климент Охридски”. През 1923 г. влиза в Берлинската масонска ложа. Специализира класическа филология в Бон, Париж и Рим. В периода 1920-1944 г. е директор на Българския археологически институт с музей. След 9 септември 1944 г. Народния съд го осъжда на смърт, 5 млн. лв. глоба и конфискация на имуществото. Отнето му е и званието “академик”. На 1 февруари 1945 г. е разстрелян. Присъдата е отменена през 1996 г. Богдан Филов е автор на: “Антични паметници в Народния музей”, “Археологически паралели”, “Софийската църква, Св. София”, “Старобългарското изкуство”, “Римското владичество в България”, “Миниатюрите на Лондонското евангелие на цар Иван Александра” и др.1874 г. \r\nРоден е Стефан Макавеев Минчев – български литературен историк и критик. Завършва славянска филология във Висшето училище. Работи като учител в Казанлък, Пловдив и София. Инспектор е по български език и литература при Министерството на народната просвета. Негови съчинения са: “Из историята на българския роман. Материали за живота на Василя Друмева (Митрополит Климента)” (1908 г.), “Из историята на българския роман”, “Опит за литературно-исторически наблюдения върху развитието на романа през ХIХ в. до Освободителната война” (1877-1878 )” (1908 г.), “Из историята на българския роман. Побългаряване на чужди произведения” (1910 г.), “Чужди влияния в Друмевата драма “Иванку” (1912 г.).На тази дата умират:2016 г. \r\nУмира Ивон Фуркад - съпругата на Димитър Паница, основател на фондация \"Свободна и демократична България\".2001 г. \r\nУмира Въло Радев - български режисьор, оператор. Завършва ВГИК в Москва, специалност \"Операторско майсторство\". Оператор на филмите \"Димитровградци\", \"Години за любов\", \"В навечерието\", \"Тютюн\". Режисьор е: на \"Крадецът на праскови\", \"Цар и генерал\", \"Най-дългата нощ\", \"Черните ангели\", \"Корените на изгряващото слънце\", \"Осъдени души\" и \"Адаптация\". Носител е на \"Златна роза\" от кинофестивала във Варна за \"Цар и генерал\" (1966 г.) и за \"Най-дългата нощ\" (1967 г.); награда от Международна кинофестивал в Карлови Вари за \"Черните ангели\". Орден \"Стара планина\" (2002 г., посмъртно).1985 г. \r\nУмира Георги Караиванов - български поет, белетрист и драматург. Завършва гимназия и право в София. Член е на Съюза на българските писатели и негов секретар от 1934 г. до 1944 г. Негови стихосбирки са: “Път” (1923 г. ), “Анатема” (1925 г. ), “Иманяри” (1926 г. ) и “Синьото цвете” (1927 г. ); легендата “Божият съд” (1928 г.); повестта “Пендарата” (1928 г.); епическите поеми “Хайдути” (1931 г.) и “Герай Войвода” (1933 г.); романа “Бан Янука” (1932 г.); драмите “Хвъркатият конник” (1939 г.), “Боримечката” (1958 г.), “Юнашка майка” (1962 г. ) и др. Автор е на няколко книги за деца.1976 г. \r\nУмира Антон Маринович - български режисьор. Завършва право в СУ “Св. Климент Охридски”. Сътрудник е на списанията “Нашето кино” и “Филм и критика”. През 1942 г. е асистент-режисьор на Хр. Цанков в “Изпитание”, а през 1945 г. осъществява първата си самостоятелна постановка - “Ще дойдат нови дни”. Антон Маринович пръв филмира популярни оперни и театрални спектакли - “Иван Сусанин” (1950 г.), “Снаха” (1954 г.). Екранизира произведения от българската литературна класика: “Гераците” (1958 г.), “Сиромашка радост” (1958 г.). Интерпретира от своя гледна точка обновителните процеси в съзнанието на българските мюсюлмани - “Ребро Адамово” (1956 г.). Снима и приключенски трилъри - “Нощта срещу 13-ти” (1961 г.), “Златният зъб” (1962 г.), “Приключение в полунощ” (1964 г.).За изготвянето на историческата справка на Агенция “Фокус” са използвани следните източници:", "date": "2018.03.28", "title": "Денят 28 март в българската история"}
{"url": "http://www.focus-news.net/news/2018/03/28/2504866/v-plovdiv-shte-se-provede-vtori-forum-posveten-na-angazhiraneto-i-podpomaganeto-na-turisticheskiya-bransh-za-evropeyska-stolitsa-na-kulturata.html", "text": "Фондация „Пловдив 2019” организира втори от поредицата форуми с фокус туризъм, посветен на подготовката на града за Европейска столица на културата през 2019. Събитието ще се състои от 15.00 часа в хотел „Холидей ин” и има за цел да ангажира и подпомогне туристическия бранш на всички нива при посрещането на многобройните посетители на града в годината на титлата и преди това. \r\nФорумът ще предостави актуална информация за проекта и предстоящите събития от програмата на Европейска столица на културата. Той ще бъде открит от заместник-кмет „Култура и туризъм” Александър Държиков и изпълнителният директор на фондацията Кирил Велчев.\r\nГост-лектори са Кристиан Тране, мениджър регионални и общностни връзки на Орхус – Европейска столица на културата 2017, и Нийл Питърсън от Ливърпул – Европейска столица на културата 2008 и консултант на редица Европейски столици на културата. От българска страна ще се включи Тони Симидчиева, член на Управителния съвет  на „Пловдив 2019“ и представител на хотелиерския бранш в града. Участниците ще имат възможност да участват и в уъркшоп, посветен на темата.\r\nПървият тематичен форум, посветен на туристическия бранш и реализацията на проекта “Европейска столица на културата 2019”, се състоя в края на септември 2017 година, в Пловдив. Той се проведе със специалното участие на Фернандо Алварес Буска – маркетинг директор на Европейска столица на културата 2016 Сан Себастиан, Испания.\r\nДо края на 2018 година екипът на фондацията предвижда да допълни поредицата от инициативи, привличащи бранша към каузата, популяризиращи региона и България и подготвящи индустрията за най-голямото културно събитие в Европа, с още мероприятия.\r\nОт 12.00 часа, в Заседателна зала на Община Пловдив ще се състои пресконференция по повод предстоящия форум.", "date": "2018.03.28", "title": "В Пловдив ще се проведе втори форум, посветен на ангажирането и подпомагането на туристическия бранш за Европейска столица на културата"}
{"url": "http://www.focus-news.net/news/2018/03/28/2504865/pregled-na-osnovnite-temi-v-starozagorskiya-pechat.html", "text": "„Незаконен протест блокира рано сутринта пътя за Рудник 3 и ТЕЦ 3“ е водещо заглавие от страниците на вестник „Старозагорски новини“. Около 40 жители на село Обручище блокираха вчера рано сутринта третокласния републикански път Гълъбово - Медникарово, въпреки че още в петък организаторите на протеста са получили уведомление за отказ. Ранният част на блокадата вероятно е бил избран, за да възпрепятства придвижването на работниците към Рудник 3 и ТЕЦ \"КонтурГлобал Марица изток 3\", въпреки че те нямат никаква вина за неремонтирания над 30 години път, заради чието трудно проходимо състояние бе организиран протеста и проведен, без разрешение на институциите. Пътният участък Обручище - Медникарово - Искрица - Мъдрец, който свързва четирите села с общинския център Гълъбово, по който се извозват работещите в двете енергийни дружества и по който минава основният трафик на камиони, превозващи материал за сероочистките на топлоцентралата, е в лошо експлоатационно състояние от години, а след последното топене на снеговете множеството дупки, мрежовите пукнатини и пропадания са се увеличили. Участъкът е заложен в програмата на ОПУ - Стара Загора, за основен ремонт и Управлението има пълна готовност да стартира строителните дейности, веднага след като бъде осигурено финансиране. Докато се чака решението на МРРБ и Агенция \"Пътна инфраструктура\", миналата седмица от ОПУ обявиха, че веднага след като спрат валежите, със собствени средства за текущи ремонти, ще започнат изкърпването на участъците с най-големи пропадания, деформации и дупки. „Ако не вали, от утре (б.р. днес) започваме частичен ремонт на най-компрометираните участъци, за да можем да осигурим някаква нормална проходимост на пътя. Отделили сме 240 000 лв., от които 208 000 лв. - за асфалтови работи, около 18 000 лв. - за дейности по отводняване на пътя, а остатъкът ще отиде за изрязване на храсти. Ако средствата не стигнат, ще търсим начин през май за допълнително финансиране, докато се осигури цялостно финансиране за основен ремонт\", заяви директорът на ОПУ - Стара Загора Илия Златев. Той уточни, че планираният частичен ремонт не е заради протеста, а защото климатичните условия досега не са позволявали да се започне работа. Протестиращите на свой ред настояха да се предприемат незабавни мерки. И заплашиха, че ще продължат с блокадата, докато това не се случи. Вчера не стана ясно защо охраняващите протеста полицаи са позволили блокирането на републикански път, след като протестиращите нямат издадено разрешение за проявата си. Хората безспорно имат право да изразят своето негодувание от състоянието на пътния участък, защото и те, както всички останали българи, плащат данъци. Но в тази държава има закони и според действащия Закон за движение по пътищата, никой няма право да блокира републикански път, бил той и третокласен. Разпоредбите на този закон, както и на ЗДП, са били причината организаторите на протеста да получат уведомление за отказ. Но блокадата все пак се състоя, при това охранявана от служители на реда. \r\n„Най-смешните карикатури от цял свят гостуват в Казанлък“ е друго заглавие от страниците на ежедневника. На 27 март в залата за временни изложби на Художествена галерия - Казанлък бе открита една тъжно-весела изложба. Най-добрите попадения на 68 карикатуристи от цял свят представи в Града на розите и 100-те художници Деветото международно биенале „Майстори на карикатурата“. Повече от 130 творби идват от Пловдив, града организатор и домакин на биеналето, където миналата година представители на 36 държави от Европа, Азия, Африка, Северна и Южна Америка взеха участие в изложбата с конкурсен характер. Петима са удостоените със званието „Майстор на карикатурата“ сред 20-те номинирани. Сега, по време на \"Чудомирови празници 2018\", Художествена галерия - Казанлък показва най-доброто от тази уникална експозиция пред взискателната казанлъшка публика. Темата, която обединява всички над 100 визуални творби, е „Богатство и милостиня“. Универсалният език на карикатурата говори открито и остроумно, със сарказъм и дори тъга по болезнената тема на всички общества. А усмивките, които предизвикват карикатурите, са с различни нюанси - от присмеха до оставането без дъх. Смешната колекция може да се види през целия месец април. \r\n„Променят движението на 31 март заради маратон „Стара Загора“, пише още изданието. Във връзка с провеждането на маратон „Стара Загора“ се забраняват паркирането и престоят на моторни превозни средства за времето от 20:00 часа на 31 март 2018 година до 16:00 часа на 01 април 2018 година в северното платно на бул. „Цар Симеон Велики“, в участъка от бул. „Никола Петков“ до бул. „Св. Патриарх Евтимий\", съобщиха от пресцентъра на Общината. \r\nПаркирането и престоят на моторни превозни средства ще бъдат забранени и на ул. „Кольо Ганчев“, в участъка между бул. „Цар Симеон Велики“ и ул. „Юрий Венелин\" за времето от 16:00 часа на 31 март 2018 година до 16:00 часа на 01 април 2018 година. Община Стара Загора препоръчва на водачите да се съобразят с въведените промени и ограничения на движението. \r\n„Оранжевият дъжд май не дойде от Африка, а от взрив в химически завод в Чехия“ е друго заглавие от страниците на вестника. „Феноменът\" оранжев сняг, който на 23 март валя в Североизточна България, а в Стара Загора се изсипа дъжд, оцветил в оранжево паркираните на открито автомобили, вероятно не е с африкански адрес, а с чешки. Веднага, след като за „феномена\" в оранжево се разшумя в социалните мрежи, български синоптици и специалисти от екоминистерството започнаха да обясняват, че оранжевото оцветяване се дължи на циклона, донесъл валежите, първо е минал над пустините в Африка, откъдето е вдигнал пясък. И после го е „стоварил\" у нас. Въпреки че рано сутринта на 23 март всички метеорологични прогнози сочеха, че циклонът идва от запад, а не от Африка. Впоследствие до България достигна информация от световните агенции „Асошиейтед прес“ и ТАСС, че ден преди „оранжевия феномен\" у нас, тоест на 22 март 2018 г., в чешкия град Кралупи над Вълтавоу, на 16 км северно от столицата Прага, в химическия завод „Синтос“ е станала експлозия в един от резервоарите му, при която са загинали най-малко шестима души, а много други са били ранени. Според румънските, украинските и чешките медии „феноменът“ оранжев сняг се дължи единствено на взрива в чешкия завод за химикали и огромните облаци с прахови частици от пожара, които са се понесли с въздушните течения към страните на изток от Чехия. Това всъщност обяснява и западния (а не южния) пренос на циклона, който премина през България и донесе оранжевата багра по снега в североизточните части на страната, и „калния дъжд“ в Стара Загора. На 23 март, докато „Старозагорски новини“ правеше снимки на посипаните с оранжев прах автомобили, болшинството от собствениците им коментираха, че това не е пясък от Африка, тъй като при разтриване между пръстите се получава омазняване. Медията настоя пред РИОСВ - Стара Загора да бъдат взети и изследвани проби от праха. Те информираха, че от лабораторията, която е собственост на Изпълнителната агенция по „Околна среда“ отказали, тъй като нямало регламентирана методика за пробонабиране. Съмненията за „африканския феномен“ обаче останаха, а след появилата се информация за експлозията в чешкия химически завод въпросният феномен вече има по-логично обяснение.", "date": "2018.03.28", "title": "Преглед на основните теми в старозагорския печат"}
{"url": "http://www.focus-news.net/news/2018/03/28/2504867/blagoevgrad-tsentarat-za-lichnostno-i-tvorchesko-razvitie-organizira-nov-priklyuchenski-klub-panorama-na-universitetite-i-bogata-programa-do-kraya-na-mesets-mart.html", "text": "Нов „Приключенски клуб“ към Център за личностно и творческо развитие отваря врати в Благоевград. Той е насочен към всички деца, които искат да се докоснат и опознаят красивата природа. Това съобщиха от пресцентъра на Общината. Възпитаниците на школата ще имат възможност да практикуват всички видове и форми на туристическата практика, като походи, разходки, излети, екскурзии, зелени училища, морски лагери, пещерно дело, ориентиране, алпинизъм и други. Чрез участието си в дейността на \"Приключенски клуб\",  всеки ученик ще открива и запазва природните хубости, културните ценности, исторически и археологически забележителности и ще разпространява познанията си за тях. Новооткритият „Приключенски клуб“ е с ръководител Владимир Стоянов. \r\nДнес Центърът за личностно и творческо развитие, с помощта на кариерни консултанти, организира и „Панорама на университетите“. Тя ще се състои на 11.00 часа до 16.30 часа във фоайето на зала „22-ри септември”. Участие в панорамата ще вземат представители на 13 университета от страната. Целта е студентите от Благоевград и техните родители да получат информация за специалностите и реда за кандидатстване в различни висши учебни заведения. В събитието се включват Американски университет в България, Висше транспортно училище „Тодор Каблешков” - София, Военна академия „Георги Стойков Раковски” - София, Лесотехнически университет - София, Медицински университет - Плевен, Национална спортна академия „Васил Левски” - София; Нов български университет - София;  Стопанска академия „Димитър А. Ценов” - Свищов; Тракийски университет – Стара Загора; Университет за национално и световно стопанство - София; Университет по хранителни технологии - Пловдив; Химикотехнологичен и металургичен университет - София, и Югозападен университет „Неофит Рилски”.  \r\nЦЛТРДБ ще отбележи и Международния ден на театъра с представления, които ще бъдат представени под надслов „Детето актьор празнува“. Днес от от 14.00 часа ще се проведе открит урок - репетиция на ”Тартюф” по Молиер в зала „Св. Лука”, кв. Вароша”. На 29 март от 17.00 часа ЦЛТРДБ ще представят приказка за „Правдата и Кривдата” в зала „Св. Лука”, кв. \"Вароша“. На 30 март от 17:00 часа - „Зрънце по зрънце”, народна приказка, зала „Св. Лука”, кв. \"Вароша“, а от 19.00 часа - посещение на спектакъл в Драматичен театър „Н. Вапцаров” - Благоевград.", "date": "2018.03.28", "title": "Благоевград: Центърът за личностно и творческо развитие организира нов „Приключенски клуб“, „Панорама на университетите“ и богата програма до края на месец март"}
{"url": "http://www.focus-news.net/news/2018/03/28/2504868/glavna-direktsiya-granichna-politsiya-shte-poluchi-novi-avtomobili.html", "text": "От 12.00 часа в Авиобазата на ГДГП в кв. „Враждебна“ ще се проведе тържествена церемония по приемане на нови патрулни и специализирани автомобили с нормална и повишена проходимост. Това съобщиха от пресцентъра на МВР. Автомобилите са осигурени за Главна дирекция „Гранична полиция” по Фонд „Вътрешна сигурност“.", "date": "2018.03.28", "title": "Главна дирекция „Гранична полиция“ ще получи нови автомобили"}
{"url": "http://www.focus-news.net/news/2018/03/28/2504845/aleksandar-vuchich-intsidentat-v-kosovo-se-razmina-bez-zhertvi-blagodarenie-na-sarbite.html", "text": "Сръбският президент Александър Вучич заявява , че инцидентът в Косово се разминал без жертви благодарение отговорността на  сърбите пред сръбската РТС, цитирана от TACC.\r\n„На нас ни бяха съвършено ясни намеренията на Прищина, цялата северна част на автономния район (Сърбия не признава автономията на Косово – бел. ред.) беше обкръжена от косовски сили. Те създадоха пълен кръг с ясна цел – провокация, в която като чудо няма загинали благодарение на отговорността на сърбите, които се съпротивляваха с голи ръце. Не защото нямат оръжие, а защото не искаха да го използват. Успяхме да запазим хладнокръвие и да реагираме мирно, ние запазихме мира, стабилността и им дадохме да завземат северната част на Косово“, заявява сръбският президент. Юлиян Марков", "date": "2018.03.28", "title": "Александър Вучич: Инцидентът в Косово се размина без жертви благодарение на сърбите"}
{"url": "http://www.focus-news.net/news/2018/03/28/2504869/pregled-na-osnovnite-temi-v-dobrudzhanskiya-pechat.html", "text": "„Важни решения взе Общинският съвет в Добрич“ съобщава на първа страница вестник „Нова добруджанска трибуна“. Общината ще кандидатства за ремонт на 7 важни улици по ОП „Региони в растеж“. Приета е общинската програма на мерки за закрила на деца с изявени дарби през 2018 година. Общинският съвет е увеличил средствата за конкурса „Сарандев“, а на пленер ще изготвят късометражни филми за Добрич. Чрез промяна на статута на сградата на бившето училище „Дора Габе“ е дадена светлина на читалище „Добрич-2017“. „Художествена галерия – Добрич гостува в Силистра“, съобщава изданието. Изложбата „Найден Петков – нежният класик“ ще бъде открита днес в 17.00 часа. Посветена е на 100-годишнината от рождението на художника. 26 творби – живопис и рисунки, са включени в експозицията. Те са от фонда на галерията. Всекидневникът отделя обширно място на празниците от народния календар в този период на годината – 31 март е Лазаровден, а 1 април – Цветница. Община град Добрич ще покани професионални екипи за заснемане на късометражни филми за добруджанския град, съобщава вестник „Добруджанска трибуна“. Последно видеоматериали за Добрич са правени преди 6-7 години. 10 350 лв. са заложени за това културно събитие като част от програмата за развитие на туризма. Увеличени са средствата за провеждане на музикални конкурс „Сарандев“ – от 17 050 на 20 000 лв. „Изслушаха бивш областен управител и държавни служители, обвинени в злоупотреби“, съобщава изданието. Динчер Хаджиев, Пламен Ганев и Костадин Костадинов не са признали вината си пред Окръжния съд на Добрич. Делото ще продължи на 31 май и 1 юни тази година. Тогава ще бъдат изслушани пледоариите на защитата и на обвинението. „Отпускат 1,74 млн. лв. за ремонт на пътища в Каварненско“, съобщава всекидневникът. Кметът на морския град Нина Ставрева е подписала договор с Държавен фонд „Земеделие“ по одобрен проект за реконструкция и изграждане на улична мрежа. 9363 кв. метра улици и 2 342 лв. тротоари в село Божурец, също и в Каварна ще бъдат изградени. 5,86 млн. лв. са средствата.", "date": "2018.03.28", "title": "Преглед на основните теми в добруджанския печат"}
{"url": "http://www.focus-news.net/news/2018/03/28/2504871/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-22-ri-mezhdunaroden-filmov-festival-sofiya-film-fest.html", "text": "Въвежда се временна организация на движението във връзка с провеждането на 22-ри Международен филмов фестивал София Филм Фест. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- от 08.00 часа днес до 08.00 часа на 30 март 2018 г. на бул. „Витоша” между бул. „Пенчо Славейков” и ул. „Христо Стамболски”;\r\n- от 08.00 часа днес до 08.00 часа на 31 март 2018 г. на ул. „Екзарх Йосиф” № 37, пред Дома на киното;\r\n- от 08.00 часа днес до 08.00 часа на 30 март 2018 г. се разреши престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК. \r\nСтолична дирекция на вътрешните работи да осигури постове за контрол и регулиране на движението.", "date": "2018.03.28", "title": "София: Въвежда се временна организация на движението във връзка с провеждането на 22-ри Международен филмов фестивал София Филм Фест"}
{"url": "http://www.focus-news.net/news/2018/03/28/2504873/mvr-15-dushi-sa-raneni-pri-katastrofi-v-stranata-prez-izminaloto-denonoshtie.html", "text": "15 души са ранени при 11 катастрофи в страната през изминалото денонощие. Това съобщиха от пресцентъра на МВР. В столицата са станали 5 тежки и 199 леки пътни произшествия, при които са пострадали 6 души.\r\nОт началото на годината при катастрофи на пътя са загинали 97 души и са ранени 1613.", "date": "2018.03.28", "title": "МВР: 15 души са ранени при катастрофи в страната през изминалото денонощие"}
{"url": "http://www.focus-news.net/news/2018/03/28/2504875/zapochva-izpalnenieto-na-proekta-za-gradska-sreda-v-sliven.html", "text": "Официалният старт на строително-монтажните дейности по „Проект „Подобряване на градската среда на Сливен“ ще бъде даден от 11.30 часа. Представянето на проекта е от 10.00 часа в зала 105 на Община Сливен. Това съобщиха от пресцентъра на Общината.\r\nОбщина Сливен изпълнява проект „Подобряване на градската среда на Сливен“, на обща стойност 2 199 911 лв., от които 100 % безвъзмездна финансова помощ.\r\nПроектът включва благоустрояване и озеленяване на 2 обекта: зелени площи по протежение на р. Асеновска, между кварталите „Клуцохор“ и „Комлука“ и междублокови пространства в кв. „Република“.\r\nИ в двата обекта ще бъде извършено озеленяване, чрез засаждане на средно и едроразмерна растителност; монтиране на паркови елементи: пейки, перголи, кошчета за боклук и беседки/; изграждане на нова алейна мрежа; кътове за отдих; детски и спортни площадки; парково осветление. В кв. „Република“ ще бъдат доставени и монтирани 2 броя фонтани.", "date": "2018.03.28", "title": "Започва изпълнението на проекта за градска среда в Сливен"}
{"url": "http://www.focus-news.net/news/2018/03/28/2504876/blagoevgrad-tarzhestveno-shte-badat-vracheni-diplomite-na-absolventite-ot-tehnicheskiya-fakultet-na-yuzu-neofit-rilski.html", "text": "Тържествено връчване на дипломите на абсолвентите от Техническия факултет на ЮЗУ „Неофит Рилски“ ще се проведе от 11:30 часа в Аулата на Учебен корпус  № 1. Това съобщиха от пресцентъра на висшето учебно заведение.\r\nДипломи за висше образование ще получат 173  абсолвенти в образователно-квалификационните степени „бакалавър“ и „магистър“ от специалностите „Електроника“, „Комуникационна техника и технологии“, „Компютърни системи и технологии“, „Моделиране, технологии и мениджмънт в шевната индустрия“, „Педагогика на обучението по технологии и предприемачество“ и „Кариерно развитие и предприемачество“.\r\nПо традиция отличниците на випуска ще получат плакет на университета за показаните високи резултати в процеса на своето обучение. Дипломите на отличените с плакет ще връчи зам.-ректорът на Югозападния университет „Неофит Рилски“ – проф. д-р Георги Апостолов.", "date": "2018.03.28", "title": "Благоевград: Тържествено ще бъдат връчени дипломите на абсолвентите от Техническия факултет на ЮЗУ „Неофит Рилски“"}
{"url": "http://www.focus-news.net/news/2018/03/28/2504859/posolstvoto-na-ruskata-federatsiya-v-sofiya-shte-izlozhi-kniga-za-saboleznovaniya-v-pamet-na-zhertvite-ot-tragediyata-v-kemerovo.html", "text": "Посолството на Руската Федерация в София ще изложи книга за съболезнования в памет на жертвите от трагедията в Кемерово. Това съобщиха от пресцентъра на Посолството на Руската Федерация в България. Книгата за съболезнования ще бъде изложена на 28 март от 10.00 до 12.00 и от 14.00 до 17.00 в Посолството на Руската Федерация в Република България на бул. „Драган Цанков\" №28.\r\nНа 25 март в руския град Кемерово се случи ужасяваща трагедия - безпрецедентен пожар в мол, в резултат на който по последни данни загинаха общо 64 души, сред тях 41 - деца. 28 март в Русия е обявен за общонационален ден на траур.", "date": "2018.03.28", "title": "Посолството на Руската Федерация в София ще изложи книга за съболезнования в памет на жертвите от трагедията в Кемерово"}
{"url": "http://www.focus-news.net/news/2018/03/28/2504862/nova-makedoniya-slyatoto-ime-ne-e-dostoyno-reshenie.html", "text": "Слятото име не е достойно решение заявява македонския външен министър Никола Димитров, цитиран от вестник Нова Македония .\r\n„Достойното решение на проблемът около името е такова, от което няма да се срамуваме. Слятото име не такова. Уверен съм, че Гърция има много сериозен дългосрочен стратегически интерес Република Македония да бъде близък съюзник, да бъде част от Европейския съюз и НАТО. Съседи сме и винаги ще бъдем. Ако намерим достоен начин да го преодолеем този проблем , това ще бъде много важно за бъдещето на Република Македония“, заявява Никола Димитров.\r\n„Македонците трябва да бъдат македонци, които говорят македонския език, защото страхът от конкретизиране с приставка на името Македония ще бъде невъзможно да се преодолее. Този страх трябва да бъде преодолян по подходящ начин, за да можем като цяло да се съгласим с географско определение. И това, което публично обявихме като географско определение не е безусловно. Също така, тази географска детерминанта не може да бъде недостойна. На практика това го няма в слятото име \", каза Димитров.\r\nОт срещата във Виена той няма очаквания, а по-скоро се надява, „ че ще положим усилия да се придвижим напред, да направим пробив. Процесът се дебатира много открито и когато преговорните позиции добият гражданственост  възникват националистически позиции и това влияе много лошо на преговорите“, добавя Никола Димитров. Юлиян Марков", "date": "2018.03.28", "title": "Нова Македония: Слятото име не е достойно решение"}
{"url": "http://www.focus-news.net/news/2018/03/28/2504874/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. \r\nВъв връзка с демонтаж на спирателен кран на ул. „Уилям Гладстон“ Център, се налага спиране на водоподаването от 09.00 до 19.00 часа на клиентите на „Софийска вода”, живеещи в района на:\r\nплощад „Петко Р. Славейков“,\r\nул. „Дякон Игнатий“ от ул. „Граф Игнатиев“ до ул. „Ген. Гурко“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Граф Игнатиев“ ъгъла с ул. „Уилям Гладстон“.\r\nВъв връзка с реконструкция на уличен водопровод на ул. „Искърска“, с. Железница, се налага спиране на водоподаването от 09.00 до 21.00 часа на клиентите на „Софийска вода”, живеещи в района на:\r\nул. „Манастирище“, ул. „Витоша“, ул. „Момин проход“, ул. „Изгрев“, ул. „Искърска“, ул. „Ярема“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витоша“ъгъла с ул. „Изгрев“.\r\nВъв връзка с подмяна на сградно водопроводно отклонение на ул. „Ангел войвода“, кв. „Хаджи Димитър“, се налага спиране на водоподаването от 09.00 до 19.00 часа на клиентите на „Софийска вода”, живеещи в района на:\r\nул. „Ангел войвода“ от ул. „Гинци“ до бул. „Владимир Вазов“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангел войвода“ ъгъла с ул. „Гинци“.\r\nВъв връзка с подмяна на сградно водопроводно отклонение на ул. „Акад. Стоян Аргиров“, вилна зона „Симеоново - Драгалевци“, се налага спиране на водоподаването от 09.00 до 17:00 часа на клиентите на „Софийска вода”, живеещи в района на:\r\nул. \"Монах Спиридон\", ул. \"Поветица\", ул. „Красива гледка\",\r\nул. \"Акад.Стоян Аргиров\" от ул. \"Монарх Спиридон\" до № 23\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поветица“ ъгъла с ул. „Монарх Спиридон“.\r\nВъв връзка с реконструкция на уличен водопровод на ул. „Гюешево“, жк. „Сердика“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на:\r\nул. „Арх. Петко Момчилов“, бул. „Инж. Иван Иванов“, ул. „Гюешево“ , ул. „Костенец“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гюешево“ до сградата на ТВ „Канал“ 3.\r\nВъв връзка с подмяна на сградно водопроводно отклонение на ул. „Проф. Янаки Моллов“, кв. „Модерно предградие“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „Проф. Янаки Моллов“, ул. „Динамо“,ул. „Кирил Дрангов“, ул. „Железен мост“, ул. „Динамо“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вяра“ ъгъла с ул. „23 декември“.\r\nВъв връзка с подмяна на сградно водопроводно отклонение на ул. „Курията“, с. Панчарево, се налага спиране на водоподаването от 10.00 до 18.00 часа на клиентите на „Софийска вода”, живеещи в района на:\r\nул. „Курията“\r\nул. „Вукова курия“ от ул. „Курията“ до ул. „Урвич“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вукова курия“ ъгъла с ул. „Курията “.", "date": "2018.03.28", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/03/28/2504880/plovdiv-patnite-nastilki-sa-mokri-i-hlazgavi-povishena-e-opasnostta-ot-obrazuvaneto-na-svlachishta-v-planinskite-rayoni.html", "text": "Пътните настилки на територията на Пловдивска област са мокри и хлъзгави, в много от населените места вали дъжд. Това съобщиха за Радио „Фокус“ – Пловдив от Областното пътно управление. Заради валежите от дъжд е изключително повишена опасността от образуването на свлачища и срутища по пътищата в планинските райони на областта. През последната нощ екипи на Областното пътно управление са разчиствали паднали на пътното платно камъни по направлението Кричим-Девин. Опасността от образуването на свлачища по отсечката остава, като рискови са също пътищата Югово-Лъки и Бачково-Нареченски бани. Към този час трафикът по основните направления в Пловдивска област е интензивен, като най-натоварено движение се отчита по АМ „Тракия“, както и по направленията Пловдив-Карлово, Пловдив-Пещера и Пловдив-Асеновград-Смолян. Остава забранено движението на камиони над 12 тона през прохода Троян-Кърнаре, също по пътя Поповица-Болярци и по отсечката град Лъки-пътно кръстовище за хижа Момчил юнак. Забранено е движението за всички моторни превозни средства по пътя Белица-Загражден-Давидково, в участъка от км 13 до км 18, заради компрометирана пътна настилка. Преминаването по пътя Шишманци-Белозем, в района на пътния възел при АМ „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май.\r\nТрафикът на територията на град Пловдив също е изключително интензивен към този час на деня. Колони от автомобили се образуват по булевардите „Васил Априлов“, „Пещерско шосе“, „Христо Ботев“, „Цар Борис III Обединител“, „Шести септември“, „България“, „Източен“ и „Санкт Петербург“. Пътните настилки в града са мокри.\r\nТони МИХАЙЛОВ", "date": "2018.03.28", "title": "Пловдив: Пътните настилки са мокри и хлъзгави, повишена е опасността от образуването на свлачища в планинските райони"}
{"url": "http://www.focus-news.net/news/2018/03/28/2504879/dobrich-obshtinsko-uchenichesko-sastezanie-zashtita-pri-bedstviya-pozhari-i-izvanredni-situatsii-shte-se-provede-v-grada.html", "text": "Общинско ученическо състезание „Защита при бедствия, пожари и извънредни ситуации“ ще се проведе от 10.00 часа в Голямата  заседателна зала на Община град Добрич. Това съобщиха от пресцентъра на Община Добрич. В надпреварата ще вземат участие пет отбора, с по четирима състезатели – ученици от шести и седми клас от ОУ „Панайот Волов“, СУ „Св.св. Кирил и Методий“, СУ „П.Р.Славейков“, СУ „Димитър Талев“, СУ „Любен Каравелов“. Целта е да се провери нивото на придобитите знания и умения за действия при бедствия, пожари и извънредни ситуации, както и да се мотивират участниците към по-нататъшна подготовка за действия, свързани със защитата на населението при природни бедствия, промишлени аварии и катастрофи, пожари и др. Теоретичната проверка на знанията на състезателите ще бъде извършена чрез тест, който всеки състезател ще попълни в рамките на 30 минути. Класирането е отборно, като отборът, класиран на първо място ще вземе участие в Областно състезание „Защита при бедствия, пожари и извънредни ситуации“. Грамоти и награди, осигурени от Община град Добрич  ще получат участниците  в зависимост от постигнатите резултати.", "date": "2018.03.28", "title": "Добрич: Общинско ученическо състезание „Защита при бедствия, пожари и извънредни ситуации“ ще се проведе в града"}
{"url": "http://www.focus-news.net/news/2018/03/28/2504877/sport-braziliya-pobedi-germaniya-s-10-v-berlin.html", "text": "Националният отбор на Бразилия победи Германия с 1:0 в приятелски мач, игран на „Олимпийския стадион“ в Берлин. Единственият гол в срещата вкара нападателят на Манчестър Сити Габриел Жезус в 37-ата минута. Това бе първия двубой между двата отбора след разгромната победа на Маншафта на световното първенство през 2014 година със 7:1.", "date": "2018.03.28", "title": "Спорт: Бразилия победи Германия с 1:0 в Берлин"}
{"url": "http://www.focus-news.net/news/2018/03/28/2504878/balkaninsight-turskiyat-premier-shte-poseti-bosna-i-hertsegovina.html", "text": "Турският премиер Бинали Ялдаръм ще посети Босна  и Херцеговина на 29 и 30 март, предава изданието BalkanInsight. \r\nТова е една най-високопоставените визити на турски държавен представител в балканската страна. Той ще пътува с делегация, за да обсъдят важни за Турция въпроси – най-вече за намиращите се в Босна и Херцеговина привърженици на организацията на Фетолах Гюлен, която е обвинявана от Анкара  за неуспешния опит за преврат. Турция многократно е искала от Босна и Херцеговина да затвори училищата свързани с Гюлен, както и други институции, които десетилетия работят в страната. \r\nЩе бъде обсъдено също изграждането на магистралата Сараево – Белград и други турски инвестиции в Босна и Херцеговина, като турската страна се надява да се съгласува отклонение от магистралата към сръбски град Нови Пазар в населения с турци и мюсюлмани сръбски район Санджак през босненския град Вишеград.  Юлиян Марков", "date": "2018.03.28", "title": "BalkanInsight: Турският премиер ще посети Босна и Херцеговина"}
{"url": "http://www.focus-news.net/news/2018/03/28/2504881/varna-velikdenskite-chestvaniya-v-grada-zapochvat-na-29-mart.html", "text": "Великденски четения започват във Варна, предаде репортер на Агенция \"Фoкус\". С благословението на Негово високопреосвщенство Варненския и Великопреславски митрополит Йоан във Варна ще се проведат традиционните Великденски четения. Те се организират от църковното настоятелство на храм „Св. Атанасий” .\r\nЧетенията ще започнат на 29 март 2018 г., четвъртък, от 18.00 ч., в храм \"Св. Атанасий  с лекция на тема „Христовото спасително дело”. Лектор: доц. Костадин Нушев от Богословски факултет на СУ „ Св. Климент Охридски”. \r\nНикола ПЕТКОВ", "date": "2018.03.28", "title": "Варна: Великденските чествания в града започват на 29 март"}
{"url": "http://www.focus-news.net/news/2018/03/28/2504884/politicoeu-donald-tramp-saglasuva-targovskite-merki-sreshtu-kitay-s-angela-merkel-i-emanyuel-makron.html", "text": "Президентът на САЩ Доналд Тръмп и германският канцлер Ангела Меркел са разговаряли по телефона относно мерките срещу нечестните търговски практики на Китай, особено що се отнася до кражбата на интелектуална собственост, съобщиха от Белия Дом, пише европейската редакция на вестник Politico.\r\n„Президентът и канцлерът са се съгласили да обединят силите си срещу нечестните икономически практики на Китай и нелегалното присвояване на интелектуална собственост“, гласи съобщението на Белия Дом, в което се подчертава, че разговорът е бил с цел да се „препотвърдят сътрудническите отношения между“ двете страни.\r\nВ хода на разговора, лидерите са обсъдили как да бъде „изгладено игралното поле по отношение на митническата политика“, се казва още в заявлението.\r\nВ отделен разговор, Тръмп и френския му колега Еманюел Макрон са обсъдили „търговската практика между САЩ и Европейския съюз и последващите стъпки в отговор на нечестните търговски практики на Китай“, съобщиха от Белия Дом чрез отделно съобщение.\r\n„Политико“ коментира, че двата разговора са се провели след серия мерки в сферата на търговията срещу Китай, включително налагането на по-високи мита за внос на стомана и алуминий в САЩ. Европейският съюз е един от няколкото търговски партньори, за които Тръмп се съгласи да отложи увеличението на митата върху стоманата и алуминия до 1 май, давайки им време да предприемат необходимите мерки, които биха им позволили да ги избегнат.\r\nПревод и редакция:", "date": "2018.03.28", "title": "Politico.eu: Доналд Тръмп съгласува търговските мерки срещу Китай с Ангела Меркел и Еманюел Макрон"}
{"url": "http://www.focus-news.net/news/2018/03/28/2504883/oblastniyat-koordinator-na-gerb-silistra-todor-todorov-organizira-priemna-za-zhitelite-na-obshtina-dulovo.html", "text": "Областният  координатор на ГЕРБ – Силистра Тодор Тодоров организира приемен ден днес за жителите на община Дулово. Това съобщиха от пресцентъра наПП ГЕРБ.\r\nПриемният ден ще се проведе от 10.00 до 13.00 часа в общинския офис на партия ГЕРБ на улица „ Васил Левски ” №7 , ет.2 (срещу полицията).", "date": "2018.03.28", "title": "Областният координатор на ГЕРБ – Силистра Тодор Тодоров организира приемна за жителите на община Дулово"}
{"url": "http://www.focus-news.net/news/2018/03/28/2504888/pazardzhik-zatvoren-za-tovarni-avtomobili-nad-12-tona-s-remarketa-i-poluremarketa-e-patyat-belovo-yundola-vaveden-e-obhoden-marshrut.html", "text": "Натоварено е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са преобладаващо сухи, в планинската част – заледени и заснежени. Забранено е преминаването на товарни автомобили над 12 тона с ремаркета и полуремаркета по пътя Белово - Юндола. Обходният маршрут е през дефилето Варвара - Велинград. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.28", "title": "Пазарджик: Затворен за товарни автомобили над 12 тона с ремаркета и полуремаркета е пътят Белово - Юндола, въведен е обходен маршрут"}
{"url": "http://www.focus-news.net/news/2018/03/28/2504886/varna-obshtinskiyat-savetnik-ot-pp-gerb-antoaneta-tsvetkova-organizira-priemna-za-grazhdani.html", "text": "Общинският съветник от ПП ГЕРБ Антоанета Цветкова организира приемна за граждани. Това съобщиха от пресцентър ПП ГЕРБ – Варна. Приемното време на общинския съветник ще бъде от 14.00 до 16.00 часа в офиса на партията на ул. „Георги Бенковски” №1.", "date": "2018.03.28", "title": "Варна: Общинският съветник от ПП ГЕРБ Антоанета Цветкова организира приемна за граждани"}
{"url": "http://www.focus-news.net/news/2018/03/28/2504890/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. Мокри и хлъзгави са пътните настилки в областта. Нормално натоварен е трафикът по автомагистрала „Струма“ и главен път Е-79. В областта няма затворени пътища. Проходът Предел е отворен за преминаването на всички видове моторни превозни средства. През нощта няма регистрирани тежки пътни инцидент. Към момента никъде не се извършват ремонти дейности.\r\nЛора КАЛЧЕВА", "date": "2018.03.28", "title": "Благоевград: Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/03/28/2504887/burgas-pristanishtata-v-grada-sa-zatvoreni-za-manevrirane-zaradi-namalena-vidimost-poradi-magla.html", "text": "Всички пристанища в Бургас са затворени за маневриране заради намалена видимост поради мъгла. Това сочи справка на сайта ДП „Пристанищна инфраструктура“. Забраната важи за всички плавателни съдове. Тя ще бъде отменена след подобряване на климатичните условия.", "date": "2018.03.28", "title": "Бургас: Пристанищата в града са затворени за маневриране заради намалена видимост поради мъгла"}
{"url": "http://www.focus-news.net/news/2018/03/28/2504889/veliko-tarnovo-intenzivno-e-dvizhenieto-po-glavnite-bulevardi-i-krastovishta-v-grada-nastilkite-sa-mokri.html", "text": "Интензивно е движението по главните булеварди и кръстовища в града. Пътните настилки са предимно мокри, на места заледени и обработени. Времето е облачно, но без валежи, предаде репортер на Радио „Фокус“ – Велико Търново. Засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“. Натоварено е и в района на Южен пътен възел, пътен възел „Качица\", както и по улица „Магистрална“, която съвпада с път София – Варна. Всички светофарни уредби към момента работят нормално. Няма допълнително въведени ограничения и нови затворени пътни участъци. Затруднено е придвижването в участъци от пътя към крепостта \"Царевец\", където се извършва подмяна на тротоари и на места пешеходците се движат по пътното платно. Екипи на „Пътна полиция“ следят за правилното протичане на движението. Патрули са разположени на входовете и изходите на града. \r\nУсловията за пътуване в областта са нормални. Настилките са предимно мокри, а времето – облачно. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - Велико Търново - Лясковски кантон - Миндя - Елена. Ограничено е движението на моторни превозни средства над 3.5 т по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.03.28", "title": "Велико Търново: Интензивно е движението по главните булеварди и кръстовища в града, настилките са мокри"}
{"url": "http://www.focus-news.net/news/2018/03/28/2504885/sofiya-tezhko-ostava-sastoyanieto-na-36-godishnata-zhena-koyato-beshe-zalyata-s-kiselina.html", "text": "Тежко остава състоянието на 36-годишната жена, която беше залята с киселина. Това съобщи за Агенция „Фокус“ говорителят на УМБАЛСМ „Пирогов“ Мария Пойразова. Тя уточни, че пострадалата продължава да е в реанимация на интензивно лечение. Агенция „Фокус“ припомня: В понеделник вечерта 36-годишната жена бе залята с киселина в района на бул. „Ал. Стамболийски“ и „К. Величков“. Жената бе откарана в УМБАЛСМ „Н.И. Пирогов“ с 24% дълбоко изгаряне от неизяснен химически агент по главата, шията и пръснато по долните крайници. \r\nПолицията работи по две версии за нападението-  едната е свързана с личен мотив, а другата – с бизнеса на пострадалата, която е имала сладкарски цех.\r\nЦветилена СИМЕОНОВА", "date": "2018.03.28", "title": "София: Тежко остава състоянието на 36-годишната жена, която беше залята с киселина"}
{"url": "http://www.focus-news.net/news/2018/03/28/2504870/tass-yaponiya-protestira-zaradi-rusko-uchenie-na-kurilskite-ostrovi.html", "text": "Япония отправила официален протест срещу Руската федерация във връзка с провежданите там руски учения, заявява японския външен министър Таро Коно пред долната камара на японския парламент, предава ТАСС.\r\n„Това води до засилване присъствието на Руската армия на северните територии (така Япония нарича южната част на Курилските острови), което е несъвместимо с нашата позиция за тези острови“ , предава думите му агенция Kyodo, цитирана от ТАСС.\r\nПо-рано военна авиация от Източния военен окръг на Русия тренирали пребазиране от Хабаровския край на курилския остров Итуруп. Юлиян Марков", "date": "2018.03.28", "title": "ТАСС: Япония протестира заради руско учение на Курилските острови"}
{"url": "http://www.focus-news.net/news/2018/03/28/2504892/kyustendil-vavedena-e-vremenna-organizatsiya-na-dvizhenieto-v-uchastak-ot-patya-bobov-dol-zhedna-zaradi-svlachishte.html", "text": "Въведена е временна организация на движението в участък от пътя Бобов дол – Жедна заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Временната организация на движението е при километър 14 от пътя, моторните превозни средства трябва да се движат само в едната лента. Поставена е необходимата знакова сигнализация. Срокът за действие е до 30 март. Нормален е трафикът по Автомагистрала „Струма” и главен път Е-79. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица в участъка Слокощица – Ново село. Поради пропадане и срутване на земна маса движението се извършва само в едната лента. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.28", "title": "Кюстендил: Въведена е временна организация на движението в участък от пътя Бобов дол – Жедна заради свлачище"}
{"url": "http://www.focus-news.net/news/2018/03/28/2504893/gabrovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-selata-chehlevtsi-i-velchevtsi-zaradi-remonti-deynosti-na-asfaltovata-nastilka.html", "text": "В едната лента се осъществя движението в участък от пътя между селата Чехлевци и Велчевци. В отсечката от км 11+770 до км 11+829 текат ремонти дейности на асфалтовата настилка, които трябва да приключат до края на март. Това съобщиха за Радио „Фокус“ – Велико Търново от Областно пътно управление – Габрово. Водачите да карат внимателно и в участъка от км 10+940 до км 11+550 по същия път, където също се извършва ремонт. Там е поставена  необходимата сигнализация, а дейностите трябва да приключат до края на август. Условията за пътуване в областта са добри. Настилките са предимно мокри, времето е облачно. Трафикът към този час е интензивен. Отворен за движение е проходът Шипка, но там все още е в сила забраната за товарни автомобили над 12 тона. Пропаднал участък от асфалтовата настилка затруднява движението по част от път III-5006 между Габрово и село Стоманеците при км 7+060.  Една от лентите за движение е стеснена, поставена е сигнализация, а срокът за укрепване на платното е до края на месеца.\r\nЛуиза ТРАНЧЕВА", "date": "2018.03.28", "title": "Габрово: В едната лента се осъществява движението в участък от пътя между селата Чехлевци и Велчевци заради ремонти дейности на асфалтовата настилка"}
{"url": "http://www.focus-news.net/news/2018/03/28/2504896/kyustendil-shestoklasnik-ot-uchilishteto-v-sapareva-banya-e-zaplashil-da-namushka-s-dzhobno-nozhche-svoy-sauchenik.html", "text": "Шестокласник от училището в Сапарева баня е заплашил да намушка с джобно ножче свой съученик. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Сигналът за случилото се е подаден от класния ръководител на двете момчета, които са се скарали. Учениците са от 6 клас на училището в Сапарева баня. Едното момче е отправило заплахи към съученика си, че ще го намушка с джобно ножче. „Не е имало допиране на нож в гърлото на другото момче, отправена е заплаха”, каза Катя Табачка. На място са изпратени служители на Районно управление – Сапарева баня и на „Детска педагогическа стая” – Дупница. Проведени са беседи с двамата ученици. Предстои среща и с родителите им.\r\nВенцеслав ИЛЧЕВ", "date": "2018.03.28", "title": "Кюстендил: Шестокласник от училището в Сапарева баня е заплашил да намушка с джобно ножче свой съученик"}
{"url": "http://www.focus-news.net/news/2018/03/28/2504895/burgas-do-50-metra-e-namalena-vidimostta-v-rayona-na-karnobat-zaradi-magla.html", "text": "До 50 метра е намалена видимостта в района на Карнобат. Това съобщи за Радио „Фокус“ - Бургас дежурният в Областно пътно управление - Бургас. Пътните настилки са мокри. Няма затворени пътни участъци. Движението се извършва с нормална интензивност.\r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното платно. Срокът е до 31 декември 2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното платно. Срокът е 31 декември 2018 г.\r\nМария РУСЕВА", "date": "2018.03.28", "title": "Бургас: До 50 метра е намалена видимостта в района на Карнобат заради мъгла"}
{"url": "http://www.focus-news.net/news/2018/03/28/2504897/pregled-na-osnovnite-temi-v-burgaskiya-pechat.html", "text": "„Коджакафалията с два паметника след шестгодишна сага“ е водещото заглавие на всекидневника „Черноморски фар“. Ще има пари за проектите, гарантира кметът Димитър Николов е подзаглавието на статията. Шестгодишната сага с паметниците на Александър Георгиев-Коджакафалията бе финализирана с решение на Общинския съвет в Бургас. Докладната записка на заместник-кмета по култура в Община Бургас Йорданка Аниниева, бе подкрепена с 47 гласа „за“, 0 „против“ и 0 „въздържал се“, се казва още в материала. „6 бебета долетяха с първия полет от Меминген“ е друго водещо заглавие на ежедневника. С полет на нискотарифна авиокомпания бе открит вчера сезонът в Летище \"Бургас\". На борда на самолета до новата база на ирландската авиокомпания имаше 6 бебета, което мнозина изтълкуваха като добър знак. Темата продължава на стр. 2 на вестника. „Професор Христо Бозов е новия шеф на Онкодиспансера“ е друго заглавие от страниците на „Черноморски фар“. Професор Бозов бе класиран на първо място в конкурса за управител с оценка „Отличен 5.50“, уточнява материалът. Сред водещите теми на регионалното издание е и „Извънредна акция заради опасност от наводнения“. Извънредна акция заради риск от наводнения бе ръководена от кмета на Бургас Димитър Николов в Равнец и Долно Езерово. Това съобщи пред медиите градоначалникът по време на вчерашната сесия. Системата за ранно оповестяване е сигнализирала, че водите на река Равнец се покачват рязко – с 1.5 метра за няколко часа. Темата е развита на 2-ра и 3-та страница на вестника.", "date": "2018.03.28", "title": "Преглед на основните теми в бургаския печат"}
{"url": "http://www.focus-news.net/news/2018/03/28/2504882/rumen-petkov-abv-po-sluchaya-skripal-premierat-beshe-kategorichen-che-balgariya-iska-dokazatelstva-i-tazi-pozitsiya-na-pravitelstvoto-ne-tryabva-da-se-promenya.html", "text": "По случая „Скрипал“ премиерът беше категоричен, че България иска доказателства и тази позиция на правителството не трябва да се променя. Това каза Румен Петков - член на Изпълнителното бюро на АБВ, в интервю за предаването „Здравей, България“ по Нова телевизия.\r\n„Мисля, че този натиск, който се казва системно върху ЕС, би трябвало да се ограничи в рамките на разумното oт британските медии. България беше сложена сред държавите, които ще гонят дипломати, а това е нецивилизовано. Не мисля че ЕС трябва да взима най-лошите черти на Варшавския договор“, коментира Петков и посочи, че министър-председателят Бойко Борисов е бил категоричен, че България ще иска доказателства преди да предприема каквито и да било мерки и според него правителството не трябва да променя тази позиция. „Да си спомним, че когато бяхме обвинени в атентата срещу папата, се оказахме сами, но доказахме че сме честни и почтени европейци“, припомни Петков.\r\n„Факт е, че британска лаборатория произвежда нервно-паралитични вещества - Русия може да ги е измислила, но се произвеждат в редица държави. Така че българската позиция да искаме доказателства е добра. Това са необосновани атаки, които водят до едно никому ненужно напрежение днес. А самият ЕС трябва да установи какви ще са му потребностите. Трябва да се замислим дали Европа иска да има такива лидери и ръководители като Жан-Клод Юнкер, които имат неадекватно поведение“, каза още Петков.\r\nНа въпрос дали може България да организира среща между Русия и ЕС той коментира, че това е повече от необходимо. „Диалогът е пътят към решаването на проблемите и е похвално че българската държава показа здрав гръбнак в това отношение“, коментира Петков.", "date": "2018.03.28", "title": "Румен Петков, АБВ: По случая „Скрипал“  премиерът беше категоричен, че България иска доказателства и тази позиция на правителството не трябва да се променя"}
{"url": "http://www.focus-news.net/news/2018/03/28/2504898/sliven-natovareno-e-dvizhenieto-v-grada-avtobusite-se-dvizhat-po-razpisanie.html", "text": "Интензивно е  движението по основните булеварди и в центъра на града, предаде репортер на Радио „Фокус” – Сливен. Натоварено е движението по булевардите „Цар Симеон“, „Хаджи Димитър“, „Стефан Стамболов“, „Бургаско шосе“, „Братя Миладинови“ и „Стефан Караджа”, по улиците „Г. С. Раковски“ и „Ген. Скобелев“. Трудности при преминаване има в някои от по-малките улици заради паркирани на пътното платно автомобили. Автобусите от градския транспорт се движат в график. Всички светофари в града работят нормално.", "date": "2018.03.28", "title": "Сливен: Натоварено е движението в града, автобусите се движат по разписание"}
{"url": "http://www.focus-news.net/news/2018/03/28/2504900/the-local-germaniya-poreditsa-ot-napadeniya-s-hladno-orazhie-v-germaniya-otnovo-razpaliha-debatite-za-bezhantsite.html", "text": "Непрекъсваща поредица от кървави нападения с хладно оръжие през последните седмици засили още повече тревогите от нарастващите престъпления от този тип, извършени от бежанци. Фактът че получилите убежище тийнейджъри са най-честите извършители на подобни престъпления наля вода в мелницата на крайно-десните критици на настоящото германско правителство, пише германската редакция на електронното издание The Local.\r\nВъв вторник сутринта, животът на 24-годишна жена продължава да виси на косъм, след като тя бе намушкана в събота в град Бугведел в Долна Саксония. След направената й спешна спешна операция, тя бе поставена в изкуствена кома.\r\nЖената и нейното гадже са влезли в разправия с трима тийнеджъри от Сирия. Когато ситуацията започва да излиза от контрол, жената се опитва да се намеси, но един от младите бежанци вади нож и я пронизва.\r\nВ същия ден, 15-годишен ученик е наръган по време на масов бой на около 20 тийнеджъри в Бохум. 16-годишен сириец е арестуван по случая. \r\nЕдин ден по-рано, на централната гара във Визбаден спор прераства в побой между две групи мъже. Един от тях вади нож и наръгва трима от противниците си. Оказва се, че нападателят е от Афганистан.\r\nСерията от кървави инциденти през уикенда включва и две убийства чрез наръгване, а поне едно от тях е мотивирано от ревност.\r\n„Ножовете стават все по-дълги, а нападателите все по-млади. Броят на нападения с нож, извършени от получили убежище нараства постоянно“, констатира Алис Вайдел, един от лидерите на парламентарната група на „Алтернатива за Германия“, чрез съобщение във Фейсбук.\r\nГоворителят на германския полицейски съюз Дитмар Шлиф заяви пред ДПА във вторник, че все повече млади бежанци се движат с ножове.\r\n„Ставаме свидетели на опасна тенденция – сега за части от секундата може да се развие заплашваща живота ситуация“, заяви той.\r\n„Трябва да сме наясно, че подобни атаки се случват изключително често и трябва да знаем кой е най-честият им извършител, за да можем да реагираме по-адекватно“, когато това се случи, добави Шлиф.\r\nПревод и редакция:", "date": "2018.03.28", "title": "The Local (Германия): Поредица от нападения с хладно оръжие в Германия отново разпалиха дебатите за бежанците"}
{"url": "http://www.focus-news.net/news/2018/03/28/2504901/pregled-na-osnovnite-temi-vav-velikotarnovskiya-pechat.html", "text": "„Плащаме между 100 и 500 лв. за технически паспорт на дома“ е заглавие от първа страница на областния всекидневник „Янтра Днес”.  Между 3 и 5 лв. средно на квадратен метър струва изваждането на технически паспорт за жилищните сгради. Собствениците трябва да се снабдят с такъв документ до края на 2022 г.. „Закриват още едно училище в областта“ е друго заглавие от днешното издание. Началното училище „Никола Козлев“ в Лясковец предстои да бъде закрито. Причината е недостатъчният брой ученици, а решението предстои да бъде гласувано на Общинския съвет. „Община Велико Търново прави своя интернет платформа за сигнали от граждани“, пише още вестникът. Община Велико Търново подготвя своя интернет платформа, на която гражданите ще могат да подават сигнали за различни проблеми, свързани с инфраструктурата. „Откриха горнооряховка, издирвана в Холандия“ е новина от криминалната хроника. На страниците на вестника ще откриете и статия, разказваща за Ники Манолов, който „изправи на крака Кремъл, след като пя в концерт под егидата на Путин“. \r\n„Свлачище прекъсна главния водопровод на Свищов“ е заглавие от другия областен ежедневник „Борба“. Крупна авария на главния водопровод в Свищов остави във вторник града и съседните села без вода. Жителите на общината ще са на сухо поне два дни. „Братовчед на катарски шейх се засели в Шилковци“ е друга тема от вестника. В еленската махала Шилковци вече се хвалят, че живеят заедно с благородник. Неотдавна тук се заселил братовчед на катарския шейх Хамад Бин Калифа ал Тани. „Велико Търново посреща в пъстри багри Лазаровден, Цветница и Великден“ е друга тема от всекидневника. В пъстри багри Велико Търново ще посрещне Лазаровден, Цветница, както и големия християнски празник Възкресение Христово – Великден. Монтирането на шарената украса започна от днес – 300 декоративни яйца в най-различни шарки ще обагрят дърветата в централната част на града. На първа страница на областния ежедневник е поместен и материал, разказващ за мъж от Горна Оряховица, който спечели един милион лева.", "date": "2018.03.28", "title": "Преглед на основните теми във великотърновския печат"}
{"url": "http://www.focus-news.net/news/2018/03/28/2504894/smolyan-ogranicheno-e-dvizhenieto-na-tovarni-avtomobili-nad-12-tona-prez-prohod-prevala-poradi-snegopochistvane.html", "text": "Ограничено е движението на товарни автомобили над 12 тона през проход Превала поради снегопочистване. Това съобщиха от пресцентъра на Агенция \"Пътна инфраструктура\".", "date": "2018.03.28", "title": "Смолян: Ограничено е движението на товарни автомобили над 12 тона през проход Превала поради снегопочистване"}
{"url": "http://www.focus-news.net/news/2018/03/28/2504899/smolyan-snyag-vali-v-grada-i-po-visokite-chasti-na-rodopite-vavedeno-e-ogranichenie-za-tovarnite-avtomobili-prez-prohoda-prevala.html", "text": "Сняг вали в Смолян и високите части в Родопите, в ниските валежите са от дъжд. Това съобщи за Радио „Фокус“ – Смолян дежурният в Областно пътно управление – Смолян. Температурата на въздуха е в интервала от минус 2 до 5 градуса. Въведено е ограничение за движение на товарните автомобили без ремаркета и полуремаркета през прохода Превала. Разчистено е срутището по пътя Смилян – Рудозем и движението по това направление се осъществява нормално и в двете пътни ленти. Заради голямото срутище остава затворен пътят Смолян – Средногорци при разклона за село Тикале. Алтернативният маршрут за движение на тежкотоварните автомобили е пътят Рудозем – Смилян, а за леките Смолян – Фатово – Рудозем. Заради преовлажняване на почвите е повишена опасността от падащи камъни и свличане на земни маси по всички пътища в област Смолян и затова трябва да се шофира с повишено внимание и съобразена скорост, апелират от Пътната служба. През нощта не са получавани сигнали за инциденти по пътищата в областта. По направлението Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян вали сняг, пътните настилки по улиците в града са мокри и хлъзгави. Автомобилният трафик е интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.28", "title": "Смолян: Сняг вали в града и по високите части на Родопите, въведено е ограничение за товарните автомобили през прохода Превала"}
{"url": "http://www.focus-news.net/news/2018/03/28/2504904/varna-namalena-e-vidimostta-po-chast-ot-patishtata-v-oblastta-poradi-magla.html", "text": "Намалена е видимостта в отделни райони на Варна и областта поради мъгла, предаде репортер на Радио „Фокус“ – Варна. Пътните настилки са предимно сухи, по високите и усойни места има влажни пътни участъци. Трафикът по направленията Варна – София, Варна – Бургас, както и в посока Добрич се извършва без въведени ограничения. Движението по път III-904 Старо Оряхово – Гроздьово от км 0+0 до км 17+377 и от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Във варна трафикът е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Левски“ в участъка от ул. „Подвис“ до ул. „Девня“. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  С цел облекчаване на трафика за двупосочно движение е отворена ул. „Бачо Киро“. Във връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през к.к. „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временна организация на движение е въведена и във връзка с ремонтните дейности по реконструкция на ул. „Мара Тасева“ в кв. „Аспарухово“. Едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“, ще остане затворено за преминаване на автомобили. Движението от и към центъра на Аспарухово ще се осъществява двупосочно в съседното платно. Улица. „Мара Тасева“ ще бъде затворена с пренасочване  на движението по бул. „Народни будители“, който ще бъде отворен след новостроящото се кръгово кръстовище.\r\nМарияна ВАЛЕНТИНОВА", "date": "2018.03.28", "title": "Варна: Намалена е видимостта по част от пътищата в областта поради мъгла"}
{"url": "http://www.focus-news.net/news/2018/03/28/2504903/shumen-mokri-sa-na-mesta-patnite-nastilki-v-oblastta-varbishki-prohod-ostava-zatvoren-za-vsichki-prevozni-sredstva.html", "text": "Нормално проходими са пътищата в Шумен и областта, предаде репортер на Радио „Фокус“ - Шумен. Настилките са преобладаващо мокри. Времето е облачно, видимостта е нормална. Върбишки проход остава затворен за всички видове пътни превозни средства. Ришки проход е отворен без ограничения. Ограничено  е движението на автомобили над 3.5 тона  по пътя Секулово – Тодор Икономово от км 9 до км 16 поради компрометирано състояние на мостово съоръжение. В сила е забраната за автомобили над 10 тона по пътя Радко Димитриево – Друмево поради свлачища. Обходът е Шумен - Овчарово - Друмево. Опасност от падащи камъни има по пътя Шумен - Карнобат.\r\nИвелина ИВАНОВА", "date": "2018.03.28", "title": "Шумен: Мокри са на места пътните настилки в областта, Върбишки проход остава затворен за всички превозни средства"}
{"url": "http://www.focus-news.net/news/2018/03/28/2504902/zam-ministar-tanya-mihaylova-nyama-prichini-za-pritesnenie-za-tehnologichnoto-uchilishte-elektronni-sistemi.html", "text": "Няма причини за притеснение за това какво ще се случи в негативен план на Технологичното училище „Електронни системи“. Основното, което ще се случи, е това училище да продължава да работи и да дава качествено образование. Това обясни заместник-министърът на образованието Таня Михайлова по казуса с Технологичното училище „Електронни системи“ в сутрешния блок на БНТ „Денят започва“. Тя допълни, че никой не оспорва факта, че практическото образование, което се получава в ТУЕС е доказало своето място в образователната система в България.\r\n„В Закона за предучилищното и училищното образование никъде няма поставена забрана преподаватели във висши учебни заведения да преподават в съответно средни училища, защото аз подчертавам, че това всъщност е едно училище, което задължително трябва да даде средно образование.\r\nПритесненията нямат основание“, категорична е тя.\r\nЗам.-министърът обясни, че в закона изрично е записано, че когато учителите са по професионална подготовка, те трябва да са специалисти в съответната област, с висше образование, но не е задължително педагогическа правоспособност.„Фокус“ припомня: От училището заявиха протестна готовност заради настояване на просветното министерство директорът и учителите вече да са подчинени на Регионалното управление по образованието, а не на ректора на Техническия университет. От училището смятат, че промяната ще разруши доказан във времето образователен модел. Според министър Красимир Вълчев статутът не училището няма да се промени и връзките с Техническия университет ще се запазят.", "date": "2018.03.28", "title": "Зам.-министър Таня Михайлова:​ Няма причини за притеснение за Технологичното училище „Електронни системи“"}
{"url": "http://www.focus-news.net/news/2018/03/28/2504905/pss-dobri-sa-usloviyata-za-turizam-v-niskite-chasti-na-planinite-vav-visokite-chasti-ima-magla.html", "text": "Добри са условията за туризъм в ниските части на планините. Това съобщиха за Агенция „Фокус“ от Планинската спасителна служба (ПСС) при БЧК. Високите части на планините са в мъгла и там условията за туризъм не са много добри предвид метеорологичната обстановка. Лифтовите съоръжения и ски пистите работят според нормалния си график, с изключение на ски-центъра в Мальовица, който е отворен само през събота и неделя. \r\nНе са регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.28", "title": "ПСС: Добри са условията за туризъм в ниските части на планините, във високите части има мъгла"}
{"url": "http://www.focus-news.net/news/2018/03/28/2504906/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът разказва за това, как Кюстендил е посрещнал своя празник – „Кюстендилска пролет”. Поставя се акцент върху тържествената програма, която е започнала с молебен и водосвет за здраве на кюстендилци, отслужен от Негово високо преподобие архимандрит Василий, протосингел на Софийската света митрополия, и Адрианополския епископ Евлогий – игумен на Рилската света обител, в съслужие с кюстендилски свещеници. На сцената на площад „Велбъжд” е извършен традиционният ритуал по предаването на символите на града от „Девойка Кюстендилска пролет 2017” Ралица Велинова и нейните подгласнички – Даниела Стоименова и Теодора Атанасова, на „Девойка Кюстендилска пролет 2018” Милица Стойчева и нейните подгласнички – Ивана Митрева и Виктория Стоичкова. Милица Стойчева е получила от своята предшественичка символите на града – хляб, минерална вода и плодове, а питката и плодовете са раздадени на присъстващите на площад „Велбъжд” гости, минералната вода е била разлята от специален съд на самия площад. Изданието поставя акцент върху това, че започва двадесет и второто издание на Международния конкурс за класическа китара “Акад. Марин Големинов” – Кюстендил 2018. Музикалният форум ще започне на 28 март 2018 г. с традиционното дефиле в централната градска част с участието на градския духов оркестър, мажоретни състави от Пловдив и Кюстендил, организатори, гости и участници в конкурса. Официалното откриване ще бъде на 28 март от 18.00 ч. в залата на Драматичен театър – Кюстендил.\r\nВ рубриката „Репортери” вестникът съобщава, че в Кюстендил е открита „Синя стая“ за изслушване на деца, жертви или свидетели на насилие. Специализираната стая е създадена в сградата на прокуратурата, а практиката показва, че чрез разговор в „синята стая“ се намалява стресовата ситуация и децата могат да дадат спокойни показанията си пред правораздавателните органи. „Синята стая“ за изслушване на деца е обзаведена така, че да предоставя среда близка до домашната, за да може детето свидетел да се чувства спокойно. Помещението е оборудвано с камери и микрофони, за да бъдат записвани показанията на детето, без страните да са в едно помещение.\r\nВ рубриката „Общество” изданието информира, че учредено преди десет години, Музикално сдружение „Марин Големинов“ се  е превърнало в една от най-работещите и разпознаваеми неправителствени организации в Кюстендил. На редовно годишно отчетно-изборно събрание то е направило обзор на дейността си през 2017 година, и е представило акцентите в програмата си за годината на своя юбилей. Едно от основните събития в нея ще бъде връчването за трети път на националните награди за музика и за струнен квартет. Новият му  сезон ще бъде открит на 11 април  в Художествената галерия с Великденски концерт „Човешката хармония“ , ще последват традиционните Майски музикални дни, както и поредицата от концерти, посветени на юбилейни годишнини на големи композитори.\r\nВ рубриката „Култура и образование” е поместена информация за предстоящото откриване на юбилейна изложба живопис „Усещане” на кюстендилския художник Николай Тихолов на 29 март 2018 г., от 17.30 ч., в Художествена галерия „Владимир Димитров – Майстора”.", "date": "2018.03.28", "title": "Преглед на основните теми в кюстендилския печат"}
{"url": "http://www.focus-news.net/news/2018/03/28/2504907/veliko-tarnovo-chetiri-naseleni-mesta-v-oblastta-sa-bez-voda-zaradi-avariyni-remonti.html", "text": "Четири населени места в областта остават без вода днес. Причината е нужда от извършване на аварийни ремонти на водопроводната мрежа, съобщиха за Радио „Фокус“  – Велико Търново от водоснабдителното дружество в областта. До 16.00 часа ще е нарушено водоподаването за град Лясковец и близкото до него село Мерданя, а до 17.00 часа без вода ще останат жителите на Златарица. Освен това от вчера, поради голяма авария на довеждащ магистрален водопровод, бе преустановено водоподаването в Свищов и село Вардим. Очаква се повредата да бъде отстранена днес и водата да бъде пусната до 20.00 часа. От дружеството се извиняват за причинените неудобства и уверяват, че при възможност водоподаването ще бъде възстановено по-рано..„Фокус“ припомня, че във връзка с авариралия довеждащ магистрален водопровод за град Свищов и вероятността ремонтните дейности да продължат по-дълго от предвиденото, ръководството на Община Свищов предприе действия да организира предоставянето на вода за битови нужди на населението чрез водоноски.\r\nЛуиза ТРАНЧЕВА", "date": "2018.03.28", "title": "Велико Търново: Четири населени места в областта са без вода заради аварийни ремонти"}
{"url": "http://www.focus-news.net/news/2018/03/28/2504908/sofiya-173-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "173 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на Кризисния център за настаняване на бездомни лица в София – Пепи Джуренов. Той уточни, че състоянието на настанените лица е добро, и че не е имало никакви проблеми през изминалата нощ.", "date": "2018.03.28", "title": "София: 173 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/03/28/2504910/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Президентът на САЩ Доналд Тръмп и германският канцлер Ангела Меркел са разговаряли по телефона относно мерките срещу нечестните търговски практики на Китай, особено що се отнася до кражбата на интелектуална собственост, съобщиха от Белия Дом, пише европейската редакция на вестник Politico.\r\n„Президентът и канцлерът са се съгласили да обединят силите си срещу нечестните икономически практики на Китай и нелегалното присвояване на интелектуална собственост“, гласи съобщението на Белия Дом, в което се подчертава, че разговорът е бил с цел да се „препотвърдят сътрудническите отношения между“ двете страни.\r\nВ хода на разговора, лидерите са обсъдили как да бъде „изгладено игралното поле по отношение на митническата политика“, се казва още в заявлението.\r\nВ отделен разговор, Тръмп и френския му колега Еманюел Макрон са обсъдили „търговската практика между САЩ и Европейския съюз и последващите стъпки в отговор на нечестните търговски практики на Китай“, съобщиха от Белия Дом чрез отделно съобщение.\r\n„Политико“ коментира, че двата разговора са се провели след серия мерки в сферата на търговията срещу Китай, включително налагането на по-високи мита за внос на стомана и алуминий в САЩ. Европейският съюз е един от няколкото търговски партньори, за които Тръмп се съгласи да отложи увеличението на митата върху стоманата и алуминия до 1 май, давайки им време да предприемат необходимите мерки, които биха им позволили да ги избегнат.\r\n***Непрекъсваща поредица от кървави нападения с хладно оръжие през последните седмици засили още повече тревогите от нарастващите престъпления от този тип, извършени от бежанци. Фактът че получилите убежище тийнейджъри са най-честите извършители на подобни престъпления наля вода в мелницата на крайно-десните критици на настоящото германско правителство, пише германската редакция на електронното издание The Local.\r\nВъв вторник сутринта, животът на 24-годишна жена продължава да виси на косъм, след като тя бе намушкана в събота в град Бугведел в Долна Саксония. След направената й спешна спешна операция, тя бе поставена в изкуствена кома.\r\nЖената и нейното гадже са влезли в разправия с трима тийнеджъри от Сирия. Когато ситуацията започва да излиза от контрол, жената се опитва да се намеси, но един от младите бежанци вади нож и я пронизва.\r\nВ същия ден, 15-годишен ученик е наръган по време на масов бой на около 20 тийнеджъри в Бохум. 16-годишен сириец е арестуван по случая. \r\nЕдин ден по-рано, на централната гара във Визбаден спор прераства в побой между две групи мъже. Един от тях вади нож и наръгва трима от противниците си. Оказва се, че нападателят е от Афганистан.\r\nСерията от кървави инциденти през уикенда включва и две убийства чрез наръгване, а поне едно от тях е мотивирано от ревност.\r\n„Ножовете стават все по-дълги, а нападателите все по-млади. Броят на нападения с нож, извършени от получили убежище нараства постоянно“, констатира Алис Вайдел, един от лидерите на парламентарната група на „Алтернатива за Германия“, чрез съобщение във Фейсбук.\r\nГоворителят на германския полицейски съюз Дитмар Шлиф заяви пред ДПА във вторник, че все повече млади бежанци се движат с ножове.\r\n„Ставаме свидетели на опасна тенденция – сега за части от секундата може да се развие заплашваща живота ситуация“, заяви той.\r\n„Трябва да сме наясно, че подобни атаки се случват изключително често и трябва да знаем кой е най-честият им извършител, за да можем да реагираме по-адекватно“, когато това се случи, добави Шлиф.\r\n*** Въпреки натиска от лидерите на Европейския съюз, Реджеп Таийп Ердоган не пожела да успокои европейците, които има дълъг списък от тревоги, свързани с военната интервенция на Турция в Сирия и натикването в затвори на десетки журналисти в самата Турция, пише електронното издание New Europe.\r\nВ хода на срещата в българския крайбрежен черноморски град Варна в понеделник, която бе определена от домакините като „заредена с огромно напрежение“, ЕС обеща да продължи да изплаща задълженията си по мигрантската сделка с Анкара, но отклони турските искания за по-дълбоки търговски връзки и безвизово пътуване за турските граждани в Европа.\r\n„Не постигнахме конкретен компромис днес“, заяви председателят на Европейския съвет Доналд Туск пред репортерите, след разговорите с Ердоган.\r\n„Продължавам да вярвам, че това може да бъде постигнато в бъдеще... Само прогрес по тези въпроси ще ни позволи да подобрим отношенията между ЕС и Турция, включително да напреднем в приемния процес“, добави той.\r\nЕрдоган притесни силно Запада с масовите чистки на стотици хиляди обществени служители и политически опоненти след неуспешния опит за преврат срещу него през юли 2016 година, включително ареста на десетки журналисти, коментира New Europe. Турция продължава да е важен съюзник в рамките на НАТО и в борбата срещу ислямистките терористи, но все по-войнствената риторика на Ердоган към Запада и приятелството му с руския президент Владимир Путин, да не говорим за неговия собствен тип националистически политически Ислям, притесни много от европейските лидери.\r\nИзданието констатира, че разбирателство между страните има единство по отношение на споразумението за мигранти, тъй като Ердоган заплашва да излезе от него, сочейки към близо 4-те милиона бежанци, които в момента се намират на територията на Турция.\r\nЕС се противопоставя на военната операция на турските ВС в Сирия, както и на действията й около новооткритите газови находища в източното средиземноморие и пречките, които създава на членките на ЕС – Гърция и Кипър да проучват и добиват суровината.\r\nПредседателят на Европейската комисия Жан-Клод Юнкер заяви, че е „натъжен“ от състоянието на отношенията с Турция и призова Ердоган да подобри отношенията си с Гърция и Кипър. „Ню Юръп“ припомня, че миналия месец Турция изпрати военни кораби в крайбрежните води на Кипър, за да попречи на сондажните усилия на италианския концесионер ENI, като ЕС определи тези действия, като „нелегална“ блокада от турските Военноморски сили.\r\n***Британските въоръжени сили трябва да се борят с Русия в Космоса заявява командира на Кралските военновъздушни сили маршал Стивън Хилиър, цитиран от английския вестник The Times.\r\nСпоред него щом Москва може да използва химически оръжия в Солсбъри, тя би могла да наруши международните правила срещу използването на кибератаки, лазерни лъчи или смущаващи електрониката устройства за да разрушат важни сателити в орбита.\r\n„Аз не предричам война в Космоса, но може да има съревнование, в което някои хора да се опитат да нарушат някои от нашите способности“. „ Ние виждаме това в значителна степен и трябва да сме подготвени за се справим с тази заплаха“, казва Хилиър.\r\nБританското правителство публикува план за противодействие на хибридната война, която води Русия, който включва пропаганда в социалните  мрежи и в киберпространството. Премиерът Тереза Мей заявява, че извършването на химическата атака срещу Сергей Скрипал и дъщеря му напомня, че сигурността не е гарантирана и трябва нов подход за да може Великобритания да се противопостави на различните държавни и терористични заплахи, пред които се изправя страната.\r\nМаршал Стивън Хилиър заявява: „Ние разчитаме на Космоса повече от всякога за нашата национална сигурност и просперитет“. Сателитите осигуряват важни системи, като навигацията, на която разчитат обществото, индустрията, правителството и въоръжените сили. Една кибератака или атака с лазерен лъч може да навреди на индустрията или на системите за навигация на военните самолети.", "date": "2018.03.28", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/03/28/2504909/plovdiv-biblioteka-ivan-vazov-organizira-praznichna-programa-po-povod-mezhdunarodniya-den-na-detskata-kniga-2-april.html", "text": "Детският отдел на Народна библиотека „Иван Вазов“ в Пловдив организира празнична програма по повод Международния ден на детската книга – 2 април. Това каза за Радио „Фокус“ – Пловдив Йохан Девлетян от отдел „Връзки с обществеността“ на културната институция.  Събитието ще се състои на 30 март от 18.00 часа в Конферентната зала на библиотеката. В празника ще се включат възпитаници на Монтесори център „Вълшебство“ и второкласници от СУ „Христо Г. Данов“ в Пловдив. Децата ще изпълнят стихове и  песни за буквите, а учениците ще представят драматизация на приказката „Червената шапчица“. Програмата ще бъде изнесена пред родителите на участниците и всеки пожелал да празнува\r\nДенят на детската книга се отбелязва официално от 1967 година на  2 април – рождената дата на Ханс Кристиян Андерсен.\r\nТони МИХАЙЛОВ", "date": "2018.03.28", "title": "Пловдив: Библиотека „Иван Вазов“ организира празнична програма по повод Международния ден на детската книга – 2 април"}
{"url": "http://www.focus-news.net/news/2018/03/28/2504912/pregled-na-osnovnite-temi-v-shumenskiya-pechat.html", "text": "\"Валентин Радев, министър на втрешните работи: Отчитам високо доверие към полицията, работим в правилна посока за ограничаване на битовата престъпност” е водещото заглавие във вестник „Шуменска заря“. На работна среща с кметове и кметски наместници от област Шумен беше отчетено добро взаимодействие с органите на реда. По време на проведената работна среща в Шумен вътрешният министър Валентин Радев и кметовете и кметски наместници от областта обсъдиха начините за справяне и ограничаване на битовата престъпност. Представители на местната власт оцениха доброто взаимодействие с полицейските служители, които обслужват съответните райони. Липсата на видеонаблюдение в повечето малки населени места и възможностите за изграждане бяха сред основните дискутирани теми. „МВР ще купува софтуер за видеонаблюдение“ е друго заглавие от първа страница. Държавата може да закупи софтуер, който да събира информация от видеонаблюдението по места. Информацията ще се събира в единен информационен център. Това съобщи пред журналисти министърът на вътрешните работи Валентин Радев след среща с кметове от Шуменска област. „Театрали и публика празнуваха заедно“, съобщава ежедневникът.  Вчера на Международния ден на театъра театралите от Шумен и вярната им публика празнуваха заедно. Сутринта пред Драматично-кукления театър „Васил Друмев“ директорът на културния институт Димитър Димитров издигна ритуално хоругвата с изписани Шекспировите слова „Целият свят е сцена“. Сред актьорите бе заместник-кметът по образование и култура на община Шумен Найден Косев. Пред паметниците на Васил Друмев и Добри Войников бяха поднесени цветя. „Младежка академия ще генерира идеи“, пише изданието. Общински младежки съвет организира академията, насочена към младежи на възраст 15 до 30 години от град Шумен. Тя ще запознае участниците с подготовката и възможностите за финансиране на младежки проекти, ще спомогне те взаимно да се опознаят и да обменят идеи. „Силно издание на уникалните театрални празници „Тодор Колев“, информира всекидневникът. „XIII Национални ученически театрални празници „Тодор Колев“ са сред малкото оцелели уникални, стойностни и представителни български форуми за изява на изкушените от Мелпомена ученици творци. Тази година на трите сцени на шуменския Драматично-куклен театър „Васил Друмев“ на 30 и 31 март ще представят 25 свои постановки 23 ученически и детски формации от цялата страна с над 400 участници. „Производители „С любов към българското“ се събраха на изложение в Шумен“, пише вестникът.  Около четиридесет фирми се представят в Националното изложение на производителите „С любов към българското“, което стартира на 26 март и ще продължи до 31 март в Шумен. Щандовете на участниците са разположени по пешеходната алея на бул. „Славянски“ срещу сградата на областната дирекция на МВР. „Подписка „Доходен съюз“ тръгва в Шумен“, съобщава изданието. Подписи за намаляване  на икономическите различия между страните от Европейския съюз започва и в Шумен. Събирането на подписи се провежда в страни от Централна и Източна Европа. Инициатор е унгарската политическа партия ЙОБ-БИК.", "date": "2018.03.28", "title": "Преглед на основните теми в шуменския печат"}
{"url": "http://www.focus-news.net/news/2018/03/28/2504915/pazardzhik-zapochna-kampaniyata-za-pochistvane-na-grad-strelcha.html", "text": "Едноседмична кампания по почистване под надслов „Чиста и зелена Стрелча“ ще се проведе до 5 април, съобщиха от Общината. Всички желаещи да почистят града ще получат чували и ръкавици при дежурния в Общинска администрация, както и в кметствата. Призивът е към всички граждани, фирми и институции да участват, за да направят заедно Стрелча по-чист и красив град и да покажат, че не са безразлични към бъдещето му.", "date": "2018.03.28", "title": "Пазарджик: Започна кампанията за почистване на град Стрелча"}
{"url": "http://www.focus-news.net/news/2018/03/28/2504913/sliven-kotlenskiyat-prohod-ostava-zatvoren-za-tovarni-avtomobili-zaradi-svlachishte.html", "text": "Пътищата в Сливенска област са нормално проходими. Няма въведени ограничения за пътуващите, съобщиха от Областно пътно управление. Затворени за тежки автомобили над 10 тона са проходите Твърдишки и Вратник. Котленският проход е затворен за товарни автомобили заради свлачище. Опасност от падащи камъни има по пътя Сливен – Ичера – Градец. Движението по пътя Елхово – Изгрев е ограничено поради компрометирано експлоатационно състояние на дървен мост над река Тунджа. Обходният маршрут е до моста с ограничение на скоростта до 30 км/ч. Движението по пътя Малък манастир – Голям манастир се осъществява в една лента поради пропаднали настилка и насип. Движението се регулира чрез пътни знаци. Срокът и на двата ремонта е до 31 март.", "date": "2018.03.28", "title": "Сливен: Котленският проход остава затворен за товарни автомобили заради свлачище"}
{"url": "http://www.focus-news.net/news/2018/03/28/2504891/new-europe-sreshtata-na-varha-es-turtsiya-zavarshi-bez-erdogan-da-uspee-da-otgovori-na-evropeyskite-ochakvaniya.html", "text": "Въпреки натиска от лидерите на Европейския съюз, Реджеп Таийп Ердоган не пожела да успокои европейците, които има дълъг списък от тревоги, свързани с военната интервенция на Турция в Сирия и натикването в затвори на десетки журналисти в самата Турция, пише електронното издание New Europe.\r\nВ хода на срещата в българския крайбрежен черноморски град Варна в понеделник, която бе определена от домакините като „заредена с огромно напрежение“, ЕС обеща да продължи да изплаща задълженията си по мигрантската сделка с Анкара, но отклони турските искания за по-дълбоки търговски връзки и безвизово пътуване за турските граждани в Европа.\r\n„Не постигнахме конкретен компромис днес“, заяви председателят на Европейския съвет Доналд Туск пред репортерите, след разговорите с Ердоган.\r\n„Продължавам да вярвам, че това може да бъде постигнато в бъдеще... Само прогрес по тези въпроси ще ни позволи да подобрим отношенията между ЕС и Турция, включително да напреднем в приемния процес“, добави той.\r\nЕрдоган притесни силно Запада с масовите чистки на стотици хиляди обществени служители и политически опоненти след неуспешния опит за преврат срещу него през юли 2016 година, включително ареста на десетки журналисти, коментира New Europe. Турция продължава да е важен съюзник в рамките на НАТО и в борбата срещу ислямистките терористи, но все по-войнствената риторика на Ердоган към Запада и приятелството му с руския президент Владимир Путин, да не говорим за неговия собствен тип националистически политически Ислям, притесни много от европейските лидери.\r\nИзданието констатира, че разбирателство между страните има единство по отношение на споразумението за мигранти, тъй като Ердоган заплашва да излезе от него, сочейки към близо 4-те милиона бежанци, които в момента се намират на територията на Турция.\r\nЕС се противопоставя на военната операция на турските ВС в Сирия, както и на действията й около новооткритите газови находища в източното средиземноморие и пречките, които създава на членките на ЕС – Гърция и Кипър да проучват и добиват суровината.\r\nПредседателят на Европейската комисия Жан-Клод Юнкер заяви, че е „натъжен“ от състоянието на отношенията с Турция и призова Ердоган да подобри отношенията си с Гърция и Кипър. „Ню Юръп“ припомня, че миналия месец Турция изпрати военни кораби в крайбрежните води на Кипър, за да попречи на сондажните усилия на италианския концесионер ENI, като ЕС определи тези действия, като „нелегална“ блокада от турските Военноморски сили. \r\nПревод и редакция:", "date": "2018.03.28", "title": "New Europe: Срещата на върха ЕС – Турция завърши без Ердоган да успее да отговори на европейските очаквания"}
{"url": "http://www.focus-news.net/news/2018/03/28/2504917/noviyat-ofis-na-pp-nfsb-na-ul-rakovski-134-shte-bade-ofitsialno-otkrit-na-29-mart.html", "text": "Новият офис на ПП НФСБ на ул. „Раковски“ 134, ет. 3, ще бъде официално открит на 29 март от 14.30 часа. Това съобщиха от пресцентъра на НФСБ. Ще присъстват вицепремиерът и лидер на НФСБ Валери Симеонов, народни представители от политическата сила и активисти.", "date": "2018.03.28", "title": "Новият офис на ПП НФСБ на ул. „Раковски“ 134 ще бъде официално открит на 29 март"}
{"url": "http://www.focus-news.net/news/2018/03/28/2504918/vratsa-tyaloto-na-77-godishen-mazh-s-ognestrelna-rana-v-glavata-e-otkrito-v-miziya.html", "text": "Тялото на 77-годишен мъж с огнестрелна рана в главата е открито в Мизия. Това съобщиха от ОДМВР-Враца. Сигналът е постъпил на 27 март в 07.55часа в РУ-Оряхово. Собственикът на имота е съобщил за намерен труп в жилището му с огнестрелна рана  в главата – лицето В.К./77г./.  До трупа е намерена ловна пушка, законно притежавана от същото лице. Образувано  е досъдебно производство по случая.", "date": "2018.03.28", "title": "Враца: Тялото на 77-годишен мъж с огнестрелна рана в главата е открито в Мизия"}
{"url": "http://www.focus-news.net/news/2018/03/28/2504920/evgeni-krusev-zam-kmet-na-sofiya-zapochnalite-remonti-v-stolitsata-shte-obhvanat-vazmozhno-nay-mnogo-rayoni-s-tsel-podobryavane-na-patnata-infrastruktura.html", "text": "Започналите ремонти в столицата ще обхванат възможно най-много райони с цел подобряване на пътната инфраструктура. Това каза в сутрешния блок „Добро утро, България“ на Радио „Фокус“ зам.-кметът на София с направление „Транспорт и транспортни комуникации“ Евгени Крусев по повод ремонтните дейности след зимните месеци. По думите му ще се рехабилитират основни улици и булеварди, предвидена е подмяна на пътните настилки и изграждане на осветление, там където се налага, като целта е възможно най-много столични квартали и райони да бъдат обхванати. Крусев уточни, че Столична община винаги се е стремяла да осигурява най-добри условия за всички участници в движението. „Основните проблеми, които съпътстват ремонтите, са свързани най-вече с променящото се време. Знаете, че през последния месец имахме дни с температурни амплитуди около 20 градуса, а това действа изключително неблагоприятно на пътната настилка. Изключвайки този фактор, проблемите са свързани с движението, тъй като ние се стараем да не затрудняваме движението, да не се спира, да се създават временни организации. Това пък предизвиква дискомфорт както в самите водачи, така и у строителите, тъй като те трябва да се съобразяват с трафика, който минава покрай тях“, обясни той. Проекти за нови велоалеи ще бъдат изпълнявани и през тази година, в зависимост от заложените планове, добави Евгени Крусев. Той напомни, че от 7 април в столицата тръгва изпитателно и нощен градски транспорт по четири основни линии.", "date": "2018.03.28", "title": "Евгени Крусев, зам.-кмет на София: Започналите ремонти в столицата ще обхванат възможно най-много райони с цел подобряване на пътната инфраструктура"}
{"url": "http://www.focus-news.net/news/2018/03/28/2504922/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-mart.html", "text": "„Софийска вода” временно ще прекъсне водоснабдяването в някои части на столицата на 29 март. Това съобщиха от пресцентъра на дружеството.\r\nВъв връзка с изключване на уличен водопровод на бул. „Президент Линкълн“, жк. „Овча купел“ 2, се налага спиране на водоподаването от 09:00 до 19:30 часа на клиентите на „Софийска вода”, живеещи в района на: ниска и висока зона на  бл. 41 А, ниска и висока зона на  бл. 41 Б, висока зона на  бл. 40,  висока зона на бл. 42, бл. 13,  вх А , вх. Б,  вх. В, вх. Г, вх. Д и  вх. Е. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: срещу бл. 41.\r\nВъв връзка с монтаж на спирателен кран на бул. „Сливница“ жк. „Света троица“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Сливница“, ул. „Петрич“, ул. „Варна“, ул. „Габрово“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пловдив“ ъгъла с ул. „Петрич“.\r\nВъв връзка с подмяна на сградно водопроводно отклонение на ул. „Българска морава“, жк. „Зона Б-5“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Българска морава“от бул. „Тодор Александров“ до бул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Българска морава“ ъгъла с бул. „Александър Стамболийски“.\r\nВъв връзка с подмяна на сградно водопроводно отклонение на ул. „Екзарх Йосиф“, Център, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Екзарх Йосиф“от ул. „Георги Сава Раковски“ до ул. „Будапеща“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Екзарх Йосиф “ №57.\r\nВъв връзка с монтаж на спирателен кран на ул. „Св. Георги Софийски“ кв. „Крива река“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Св.Георги Софийски“ от ул. „Яков Крайков“ до ул. “Райко Жинзифов“, ул. „Добрила“; ул. „Захари Круша“ от ул. „Добрила“ до ул.“Яков Крайков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Добрила“№12.\r\nВъв връзка с подмяна на сградно водопроводно отклонение на ул. „Уста Генчо“, жк. „Красна поляна “ 3 -та част, се налага спиране на водоподаването от 09:30 до 18:30 часа на клиентите на „Софийска вода”, живеещи в района на: по ул. „Уста Генчо“от ул. „Добротич“ до депо „Красна поляна“ и депо „Красна поляна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Уста Генчо“ №48.\r\nВъв връзка с подмяна на водовземна скоба до бл. 100, жк. „Младост“ 1, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: бл. 100, трафопост до бл. 100. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 100.\r\nВъв връзка с подмяна на сградно водопроводно отклонение на ул. 729, кв. „Република“, се налага спиране на водоподаването от 9:30 до 13:30 часа на клиентите на „Софийска вода”, живеещи в района на: ул. 730. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 729 ъгъла с ул. 730.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.28", "title": "„Софийска вода” временно ще прекъсне водоснабдяването в някои части на столицата на 29 март"}
{"url": "http://www.focus-news.net/news/2018/03/28/2504921/mrrb-novi-38-mln-lv-shte-badat-investirani-v-energiyna-efektivnost-v-perifernite-rayoni-po-op-regioni-v-rastezh-2014-2020.html", "text": "Започва набирането на проектни предложения по процедурата за „Енергийна ефективност в периферните райони – 2“  по Приоритетна ос 2 на управляваната от Министерството на регионалното развитие и благоустройството Оперативна програма „Региони в растеж“ 2014 -2020. Това съобщиха от пресцентъра на Министерство на регионалното развитие и благоустройството. Над 38 млн. лв., какъвто е бюджетът на процедурата, ще могат да бъдат вложени в мерки за повишаване на енергийната ефективност на публичната инфраструктура и на жилищния сектор в общините с одобрени проекти. \r\nВ срок до 27 август 2018 г. за безвъзмездно финансиране могат да кандидатстват всички общини на 28-те града опорни центрове от 4-то ниво на националната полицентрична система. \r\nВ проектното предложение могат да бъдат включени един или няколко обекта  от жилищната и от публичната инфраструктура, като минималният размер на заявената подкрепа е 200 000 лв., а максималният 1,2 млн. лв. \r\nДейностите трябва да са насочени към постигане най-малко клас на енергопотребление „С“ в жилищния сектор, в сгради от културната, образователната и социалната инфраструктура и в сгради на държавната и общинската администрация, както и към намаляване на крайното енергийно потребление, разходите за енергия  и на емисиите на парникови газове. \r\nПакетът документи за кандидатстване е публикуван на интернет-сайта на ОПРР, в меню: ОП \"Региони в растеж\", под меню: Актуални процедури и в ИСУН 2020.", "date": "2018.03.28", "title": "МРРБ: Нови 38 млн. лв. ще бъдат инвестирани в енергийна ефективност в периферните райони по ОП „Региони в растеж“ 2014 – 2020"}
{"url": "http://www.focus-news.net/news/2018/03/28/2504911/kmetat-na-obshtina-tsarevo-georgi-lapchev-nivoto-na-reka-veleka-e-v-granitsi-svideteli-sme-na-falshiva-novina.html", "text": "Нивото на река Велека е в граници на допустимото, станахме свидетели на фалшива новина. Това каза в интервю за „Добро утро България“ по Радио „Фокус“ кметът на Община Царево Георги Лапчев. Той добави, че нивото на река Велека е било завишено за кратко и не е довело да критични ситуации. В момента нивото на реката е нормално и теренът е напълно проходим. „За съжаление станахме свидетели на една експанзия и по-скоро истерия, която достигна в един момент, в резултат на една фалшива новина. Да, наистина реката се разлива, да наистина тя обхваща огромен водосбор, тъй като Странджа е силно насечена планина и това е основната точка на отток на нивото, при което събира много вода. Има наводнение, но снимката, която предизвика тази истерия, е от преди 1 година“, уточни кметът на Община Царево Георги Лапчев. Той каза още, че болната тема на Странджа е липсата на ремонт на единственият път, който свързва Царево и Малко Търново и обслужва почти всички села в областта. Георги Лапчев добави, че е крайно време държавата да обърне внимание на този път и добави, че в следствие на това, вчера е предизвикано свлачище, което е затворило пътят и е откъснало две общини напълно една от друга.", "date": "2018.03.28", "title": "Кметът на Община Царево Георги Лапчев: Нивото на река Велека е в граници, свидетели сме на фалшива новина"}
{"url": "http://www.focus-news.net/news/2018/03/28/2504924/vidin-mokri-na-mesta-sa-patnite-nastilki-v-oblastta.html", "text": "Мокри на места са пътните настилки в областта, съобщиха за Радио „Фокус“ – Видин от Областно пътно управление. Натоварен е трафикът по главен път Е-79 в посока за Монтана за тежкотоварни автомобили над 12 тона. Движението по път III-121 Раброво – Бойница от км 20+860 до км 39+613 при с. Бойница е ограничено за всички автомобили поради разрушено временно мостово съоръжение. Обходният маршрут е по път II-14 Видин – Кула – Бойница и обратно. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Трафикът във Видин е с нормална интензивност, повече автомобили се движат в централната градска част, на изходите на града и по бул. „Панония“.\r\nАнна ЛОЗАНОВА", "date": "2018.03.28", "title": "Видин: Мокри на места са пътните настилки в областта"}
{"url": "http://www.focus-news.net/news/2018/03/28/2504927/varna-zadarzhana-e-schetovoditelka-ot-sotsialno-podpomagane-valchi-dol-vav-vrazka-s-prisada-za-dokumentna-izmama-za-390-102-leva.html", "text": "Старши счетоводителката на дирекция „Социално подпомагане“ във Вълчи дол Надежда Стоянова, която е била предадена на съд от Окръжната прокуратура във Варна за документна измама в особено големи размери – 390 102 лв., представляваща особено тежък случай, е била задържана вчера за изпълнение на влязла в сила 4-годишна ефективна присъда. Това съобщиха от пресцентъра на Апелативна прокуратура - Варна. Това се е случило, след като с решение на Върховния касационен съд, което е окончателно, 44-годишната Стоянова е била призната за виновна за престъпление по член 212, ал. 5, във връзка с ал. 1 от НК, извършено като продължавано деяние. След последните промени в НПК веднага е било изпратено разпореждане за задържане на осъденото лице.  \r\n44-годишната подсъдима работела като главен счетоводител в системата на социалното подпомагане във Вълчи дол от 2002 г. Преди да постъпи в системата, тя заемала сходни позиции в СЖ „Експресбанк“ – клон Вълчи дол. На 15 януари 2003 г. Стоянова  била преназначена на длъжност „Старши счетоводител“ в дирекция „Социално подпомагане“. Заемала длъжността до 1 април 2014 г., когато била уволнена след разкриване на престъпните й действия. Задълженията й като старши счетоводител включвали плащания на социални помощи, заплати и издръжка чрез изготвяне на ведомости и платежни нареждания. Изготвените бюджетни платежни нареждания се носели в обслужващата банка. Там банков служител обработвал документите и ги въвеждал в системата за разплащане „СЕБРА“, след което сумите били одобрявани от служител на Агенцията за социално подпомагане в София. Одобрените суми постъпвали по банковата сметка на дирекция „Социално подпомагане“ или на регионалната дирекция, наредила платежните. Оттам сумите отивали по сметките на бенефициентите след представяне пред банката на редица документи. Счетоводителката познавала слабостите в системите за отчитане на документите по банка. Разчитайки и на авторитета си като дългогодишен служител, 44-годишната жена създавала дублиращи счетоводни записи на реално начислени суми за социални помощи. Изготвяла и платежни нареждания, в които като получател посочвала дирекция „Социално подпомагане“ – Вълчи дол, но вместо банковата сметка на дирекцията, парите постъпвали в посочена от нея лична банкова сметка. Осъдената дори сама избирала сумата, която искала да получи незаконно в личната си сметка. \r\nНеправомерните действия на Надежда Стоянова били засечени от служителка в СЖ „Експресбанк“ на 17 септември 2013 г. При тройно засичане банковата служителка открила, че като бенефициент е изписана дирекция „Социално подпомагане“ във Вълчи дол, но сумата от 15 972 лв. постъпила в сметка, различна от бюджетните сметки. Така се установило, че сумата е преведена в частната сметка на Надежда. Банката я уведомила, че неправомерно ползва сметката и настояла старшата счетоводителка да я закрие. Тя не направила това и банката служебно закрила сметката й в СЖ „Експресбанк“. Обяснила, че е станала грешка и сторнирала сумата от 15 972 лв. Малко по-късно обаче Надежда Стоянова наредила същата сума по личната си сметка в банка ДСК. \r\nПо време на разследването се установило, че в периода от септември 2004 до 25 февруари 2014 г. чрез използване на документи с невярно съдържание Надежда Стоянова е получила без правно основание парични суми, собственост на Агенцията по социално подпомагане при Министерството на труда и социалната политика, в размер на 390 102 лв., което е в особено големи размери и представлява особено тежък случай, с намерението противозаконно да ги присвои.  Присвоителните действия на Надежда Стоянова продължили 12 календарни години, извършвани системно и регулярно всеки месец с хитрост и дързост с цел да заблуди различни банкови служители. \r\nПървоначално Варненският окръжен съд призна за виновна Стоянова, като я осъди на 3 години лишаване от свобода с 5-годишен изпитателен срок. Недоволна от условната присъда, Окръжната прокуратура във Варна внесе протест пред Апелативния съд във Варна. Въззивната съдебна инстанция осъди Стоянова на 6 години и 8 месеца ефективно при общ режим. Присъдата бе обжалвана от подсъдимата във Върховния касационен съд, който намали размера на наказанието й на 4 години лишаване от свобода, които тя ще изтърпи в затвор.", "date": "2018.03.28", "title": "Варна: Задържана е счетоводителка от „Социално подпомагане“ - Вълчи дол във връзка с присъда за документна измама за 390 102 лева"}
{"url": "http://www.focus-news.net/news/2018/03/28/2504928/veliko-tarnovo-zadarzhan-e-36-godishen-mazh-podal-falshiv-signal-za-postavena-bomba-v-zhilishtna-sgrada.html", "text": "За броени минути служители на Районното управление в града задържаха 36-годишен мъж от града, подал лъжлив сигнал за поставено взривно устройство. Това съобщиха от Областна дирекция на МВР – Велико Търново. Тази нощ в 00.45 часа на тел. 112 е получен сигнал от анонимен мъжки глас за поставено взривно устройство в жилище в областния град. Незабавно на адреса са били изпратени екипи на пожарната и полицията и са били предприети всички необходими действия. В хода на извършената проверка е установено, че мъжът, подал сигнала е с инициали А. Ч. от Велико Търново, неизвестен до момента на полицията. Пред униформените той признал, че е извършил деянието от ревност. А. Ч е задържан с полицейска мярка за 24 часа. Срещу него е започнато досъдебно производство.", "date": "2018.03.28", "title": "Велико Търново: Задържан е 36-годишен мъж, подал фалшив сигнал за поставена бомба в жилищна сграда"}
{"url": "http://www.focus-news.net/news/2018/03/28/2504923/filip-popov-bsp-s-promenite-v-gpk-varhovniyat-kasatsionen-sad-shte-bade-natovaren-s-nesvoystveni-otgovornosti-i-zadachi.html", "text": "С промените в Гражданския процесуален кодекс (ГПК) Върховният касационен съд ще бъде натоварен с несвойствени отговорности и задачи. Това каза секретарят на ПГ на „БСП за България“ Филип Попов по време на дебатите по промените в Гражданския процесуален кодекс, които предвиждат ответник да може да подава молба за преразглеждане до Върховния касационен съд, предаде репортер на Агенция „Фокус“. Попов допълни, че на първо четене ПГ на \"БСП за България\" ще се въздържи от подкрепа на законопроекта. Попов изрази надежда между първо и второ четене депутатите да се съобразят със становището на ВКС, който не споделя предложенията, с които  е компетентната инстанция по преразглеждане на европейските процедури с малък материален иск. „В противен случай между първо и второ четене, ако той остане в този му вид, ще нанесе тежки последици на нашата правна система и ролята и мястото на този съд“, допълни Попов. Според него съдът ще бъде натоварен с несвойствени отговорности и задачи. „Няма как да го подкрепим на второ четене, ако не бъдат направени изменения“, посочи Попов. \r\nДеница КИТАНОВА", "date": "2018.03.28", "title": "Филип Попов, БСП: С промените в ГПК Върховният касационен съд ще бъде натоварен с несвойствени отговорности и задачи"}
{"url": "http://www.focus-news.net/news/2018/03/28/2504929/sarajevo-times-kak-se-proyavyava-ruskoto-vliyanie-v-bih-i-kakvo-mozhe-da-predizvika.html", "text": "Босна и Херцеговина (БиХ) е един вид анклав, тъй като е една от малкото балкански страни, които все още не са членки на НАТО и поради тази причина все по-често е във фокуса на великите сили, по-специално Русия, както отбелязват експертите в сигурността и политиката, пише електронното издание Sarajevo Times.\r\nТе отбелязват, че в БиХ няма да има война поради няколко причини. Но досегашните действия на Русия и тези, които тя ще предприеме в бъдеще могат да повлияят сериозно на цялостната ситуация в страната.\r\nПовод за публикацията на Sarajevo Times са твърденията на командващият силите на САЩ за Европа генерал Къртис Скапароти, който предупреди за предизвикателствата, идващи от „лошото влияние“ и „манипулациите“ на Русия в Европа и „по-специално в Сърбия и на Балканите“.\r\n„Те влияят на почти всичко в Европа по един или друг начин. Регионът, за който съм притеснен в момента са Балканите. Ние успявахме да поддържаме този регион стабилен чрез работата на международната общност и на САЩ. Работихме над създаването на демократични правителства и тяхното усилване. Но Русия също работи на Балканите и аз вярвам, че ние сме отместили вниманието си от този регион“, отбеляза Скапароти.\r\nЕкспертът по сигурността Недзад Ахатович коментира това заявление, отбелязвайки, че руското влияние в БиХ се проявява чрез решения, подобни на това, забраняващо износа на муниции за Украйна от 2015 година.\r\nПолитическият експерт Вехид Сехич вярва, че изявлението на генерал Скапароти е свързано с отношенията между САЩ и Русия.\r\n„БиХ се намира на специфично място в Европа, което винаги е привличало великите сили. Тези сили се опитват да увеличат влиянието си на Балканите. Някои от тях се опитват да го постигнат чрез странични организации, като например НАТО. Можем да видим, че Черна гора също стана член на НАТО и с това мястото за маневри на Русия допълнително намаля. Македония също е на път да се присъедини към НАТО. Останаха само Сърбия, БиХ и Косово. Великите сили се опитват да установят доминиращо влияние над тези страни. Но САЩ със сигурност имат най-голямо влияние в БиХ“, заяви Сехич.\r\nСпоред неговото мнение, БиХ ще влезе в НАТО, докато Сърбия ще продължи с политиката си на военен неутралитет.\r\n„Сърбия се опитва да поддържа специални отношения и с Русия, и със САЩ, като Велики сили. Трябва да имаме предвид, че никой не пита за нищо балканските страни. Ние сме малки държави. Това е и причината великите сили да имат собствени интереси тук и да се конкурират“, отбеляза Сехич.\r\nПревод и редакция:", "date": "2018.03.28", "title": "Sarajevo Times: Как се проявява руското влияние в БиХ и какво може да предизвика"}
{"url": "http://www.focus-news.net/news/2018/03/28/2504925/danail-kirilov-gerb-shte-uvazhim-argumentite-na-bsp-kato-predlozhim-dostatachno-dalag-srok-za-predlozheniya-mezhdu-parvo-i-vtoro-chetene-na-promenite-v-gpk.html", "text": "Ще уважим аргументите на БСП като предложим достатъчно дълъг срок за предложения между първо и второ четене по промените в Гражданския процесуален кодекс (ГПК). Това каза председателят на Правна комисия и депутат от ГЕРБ Данаил Кирилов по време на дебатите по промените в Гражданския процесуален кодекс, предаде репортер на Агенция „Фокус“. Във връзка със становището на ВКС, в което съдът не споделя предложенията, с които е компетентната инстанция по преразглеждане на европейските процедури с малък материален иск, Данаил Кирилов каза: „Становището на ВКС е публикувано на сайта на Народното събрание и то е достъпно за абсолютно всички колеги и граждани, които биха искали да се осведомят за него. Също така бих искал да подчертая, че дебатът в Комисията по позицията на ВКС беше изцяло добронамерен“, посочи Кирилов.  \r\nДеница КИТАНОВА", "date": "2018.03.28", "title": "Данаил Кирилов, ГЕРБ: Ще уважим аргументите на БСП като предложим достатъчно дълъг срок за предложения между първо и второ четене на промените в ГПК"}
{"url": "http://www.focus-news.net/news/2018/03/28/2504930/parlamentat-prie-na-parvo-chetene-promeni-v-grazhdanskiya-protsesualen-kodeks-na-parvo-chetene.html", "text": "Парламентът прие промени в Гражданския процесуален кодекс на първо четене, предаде репортер на Агенция „Фокус“.  „За“ промените гласуваха 94 народни представители, „против“ – 2 и „въздържали се“ - 12 , с което те бяха приети. С измененията се въвеждат правила на европейски регламент. Те касаят европейските процедури за искове с малък материален интерес. Промените предвиждат ответник да може да подава молба за преразглеждане до Върховния касационен съд. Със законопроекта се въвеждат и правилата на Конвенцията от 23 ноември 2007 г. за международното събиране на издръжка на деца и на други членове на семейството, приета от Хагската конференция по международно частно право. Промените в тази връзка допускат до изпълнение съдебни решения по конвенцията. За пряко признаване ще се смята съдебно решение, постановено в държава - страна по Хагската конвенция от 2007 г. Това ще се случва от органа, пред който се предявява, въз основа на копие на съдебното решение, удостоверение за влизането му в сила. Промените уреждат и как това може да се случва по съдебен ред. \r\nПо време на дебатите по промените секретарят на ПГ на „БСП за България“ Филип Попов от заяви, че с промените в Гражданския процесуален кодекс (ГПК) Върховният касационен съд ще бъде натоварен с несвойствени отговорности и задачи и заяви, че на първо четене неговата  парламентарна група ще се въздържи от подкрепа на законопроекта. Попов изрази надежда между първо и второ четене депутатите да се съобразят със становището на ВКС, който не споделя предложенията, с които е компетентната инстанция по преразглеждане на европейските процедури с малък материален иск. Според него, ако текстовете останат в този си вид между първо и второ четене, ще нанесат тежки последици на нашата правна система и ролята и мястото на този съд. \r\nПредседателят на Правната комисия и народен представител от ПГ на ГЕРБ Данаил Кирилов заяви, че аргументите на БСП ще бъдат уважени като бъде предложен достатъчно дълъг срок за предложения между първо и второ четене по промените. Кирилов коментира, че становището на ВКС по промените е достъпно за абсолютно всички колеги и граждани, които биха искали да се осведомят за него. Той подчерта, че дебатът в Комисията по позицията на ВКС е бил изцяло добронамерен. \r\nДеница КИТАНОВА", "date": "2018.03.28", "title": "Парламентът прие на първо четене промени в Гражданския процесуален кодекс на първо четене"}
{"url": "http://www.focus-news.net/news/2018/03/28/2504931/v-kulturno-informatsionniya-tsentar-v-bosilegrad-shte-se-provede-natsionalna-konferentsiya-za-forumite-i-proyavite-na-balgarskoto-natsionalnoosvoboditelno-dvizhenie.html", "text": "Културно-информационния център в Босилеград ще посрещне участниците в Националната конференция за форумите и проявите на българското националноосвободително движение. Това съобщи за Радио „Фокус” – Кюстендил историкът към Регионален исторически музей – Кюстендил доцент Ангел Джонев. По думите му вторият ден на научния форум е посветен на Босилеград. Участниците в конференцията ще имат възможност не само да участват в третия панел, но и да разгледат града. 'В следобедните часове в салона на Културно-информационния център ще се проведе третото заседание с представяне на 10 научни доклада с основен акцент върху националноосвободителното движение в Западните покрайнини след Ньой”, каза Ангел Джонев. По думите му програмата предвижда там да бъде представена и книгата на Румен Евтимов „Годен за терористически акции”.\r\nВенцеслав ИЛЧЕВ", "date": "2018.03.28", "title": "В Културно-информационния център в Босилеград ще се проведе Национална конференция за форумите и проявите на българското националноосвободително движение"}
{"url": "http://www.focus-news.net/news/2018/03/28/2504932/shumen-v-grada-shte-badat-obsadeni-dobri-praktiki-i-perspektivi-za-razvitie-na-mestnata-sistema-za-pochtenost.html", "text": "Заседание на Областен обществен съвет за превенция и противодействие на корупцията ще се проведе от 14.00 часа в зала 2 на Областна администрация - Шумен. Това съобщиха от пресцентъра на Областната администрация. На заседанието ще присъстват Калин Славов, изпълнителен директор на Асоциация „Прозрачност без граници“ и екип от асоциацията, както и Иван Капралов, обществен посредник на община Шумен. Ще бъде представена инициативата „Индекс на Местната система за почтеност“, както и основните резултати за община Шумен за миналата година. Ще бъдат обсъдени добри практики и перспективи за развитие на местната система за почтеност.", "date": "2018.03.28", "title": "Шумен: В града ще бъдат обсъдени добри практики и перспективи за развитие на местната система за почтеност"}
{"url": "http://www.focus-news.net/news/2018/03/28/2504926/vidin-nivoto-na-reka-dunav-pri-novo-selo-se-e-ponizhilo-s-25-sm-prez-izminaloto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 25 см и водният стоеж е 647 см, съобщиха от местната Хидрометеорологична станция. Нивото на реката край Видин е 707 см, регистрираното понижение e от 16 см. Край Лом през последното денонощие нивото на реката се е понижило с 10 см и водният стоеж е 747 см. Нивото на реката край Оряхово е 627 см, там е регистрирано понижение за последното денонощие от 7 см. Температурата на водата край Ново село е 5.6 градуса,  край Оряхово е 6.5 градуса.", "date": "2018.03.28", "title": "Видин: Нивото на река Дунав при Ново село се е понижило с 25 см през изминалото денонощие"}
{"url": "http://www.focus-news.net/news/2018/03/28/2504936/kyustendil-uchastnitsi-ot-osem-darzhavi-shte-se-vklyuchat-v-mezhdunarodniya-konkurs-za-klasicheska-kitara-akademik-marin-goleminov.html", "text": "Участници от осем държави ще се включат в Международния конкурс за класическа китара „Академик Марин Големинов”. Това съобщи за Радио „Фокус” – Кюстендил художественият директор на конкурса Иван Андонов. Двадесет и второто издание на музикалния форум ще започне с традиционно дефиле от 17.00 часа от площад „Велбъжд” до сградата на драматичния театър. Организатори са Община Кюстендил и читалище „Братство”, със съдействието на Министерство на културата на Република България. „Конкурсните дни от 29 до 31 март ще протекат в залите на читалище „Братство”, а откриването ще бъде от 18.00 часа в залата на театъра. Тази година заявки за участие са подали китаристи от България, Сърбия, Македония, Турция, Гърция, Русия, Украйна, Косово и други. В журито на конкурса са поканени едни от най-утвърдените имена в България и чужбина като проф. д-р Панайот Панайотов, проф. д-р Урош Дойчинович – Сърбия, доц. д-р Стела Динкова, д-р Нели Недева, д-р Столина Добрева”, каза Иван Андонов. По думите му в програмата са предвидени множество лекции, беседи и концерти на гостите от страната и чужбина.\r\nВенцеслав ИЛЧЕВ", "date": "2018.03.28", "title": "Кюстендил: Участници от осем държави ще се включат в Международния конкурс за класическа китара „Академик Марин Големинов”"}
{"url": "http://www.focus-news.net/news/2018/03/28/2504938/burgas-nay-golyamoto-kolichestvo-valezhi-ot-dazhd-v-oblastta-prez-izminaloto-denonoshtie-e-registrirano-v-strandzha-40-lkv-m.html", "text": "Най-голямото количество валежи от дъжд в областта през изминалото денонощие е регистрирано в Странджа - 40 л/кв. м. Това съобщиха за Радио „Фокус“ - Бургас от Метеорологичната станция в Бургас. В Ахтопол са отчетени 8 л/кв. м, в Бургас валежите са 0.8 л/кв. м. Средното количество в областта е между 5 - 6 л/кв. м.\r\nМария РУСЕВА", "date": "2018.03.28", "title": "Бургас: Най-голямото количество валежи от дъжд в областта през изминалото денонощие е регистрирано в Странджа - 40 л/кв. м"}
{"url": "http://www.focus-news.net/news/2018/03/28/2504935/vidin-nezakonno-pritezhavani-orazhiya-sa-izzeti-ot-politseyski-sluzhiteli-v-belogradchik.html", "text": "Незаконно притежавани оръжия са иззети от полицейски служители в Белоградчик. Това съобщиха от ОДМВР-Видин. Рано сутринта на 27 март, униформените предприели претърсване в частен имот в града, обитаван от 73-годишен мъж. Там открили самоделно едноцевно оръжие и патрон 16 калибър, държани без надлежното разрешение. Малко по-късно, при претърсване в друг имот в града, обитаван от 47-годишен мъж, криминалисти намерили незаконно притежаван пистолет с пълнител. Мъжът е задържан за срок до 24 часа. По случаите в РУ-Белоградчик са образувани две бързи производства.", "date": "2018.03.28", "title": "Видин: Незаконно притежавани оръжия са иззети от полицейски служители в Белоградчик"}
{"url": "http://www.focus-news.net/news/2018/03/28/2504933/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Преминаването на моторни превозни средства през ГКПП „Гюешево” е нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.03.28", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/28/2504937/parlamentat-dade-vazmozhnost-za-sabirane-na-prihodi-chrez-kartovi-plashtaniya-vklyuchitelno-i-ot-tol-taksi.html", "text": "Парламентът прие промени на първо и второ четене в Закона за плащанията в брой, предаде репортер на Агенция „Фокус“. Промените са внесени ПГ на ГЕРБ и бяха приети без дебати по двете четения. Със законопроекта се осигурява нова възможност за обслужваните от БНБ бюджетни организации или техни подведомствени разпоредители по бюджет за събиране на приходи чрез картови плащания.В преходните и заключителните разпоредби депутатите направиха и изменение на Закона за пътищата, с което дадоха възможност централизираното събиране на приходи по сметка от БНБ чрез картови плащания да се приложи и по отношение на приходите от тол такси. \r\nДеница КИТАНОВА", "date": "2018.03.28", "title": "Парламентът даде възможност за събиране на приходи чрез картови плащания, включително и от тол такси"}
{"url": "http://www.focus-news.net/news/2018/03/28/2504934/burgas-pristanishtata-v-grada-sa-otvoreni-za-manevrirane-na-plavatelnite-sadove.html", "text": "Всички пристанища в Бургас са отворени за маневриране на плавателните съдове. Това сочи справка на сайта ДП „Пристанищна инфраструктура“. По-рано днес те бяха затворени заради мъгла.", "date": "2018.03.28", "title": "Бургас: Пристанищата в града са отворени за маневриране на плавателните съдове"}
{"url": "http://www.focus-news.net/news/2018/03/28/2504944/vidin-devoyka-ot-sotsialno-zavedenie-e-v-bolnitsata-sled-samorazprava-s-18-godishen-mladezh-ot-novo-selo.html", "text": "Девойка от социално заведение  е в болницата с травма на главата и комоцио след спречкване с 18-годишен младеж от Ново село, съобщават от ОДМВР – Видин. 18-годишният жител на Ново село е задържан в полицейския арест за срок до 24 часа. Вчера около 18.30 часа пред Център за настаняване от семеен тип в селото младежът бутнал непълнолетна обитателка на социалното заведение. При падането момичето ударило главата си. Пострадалата е транспортирана и хоспитализирана във видинската болница с травма на главата и комоцио. Според първоначалната информация между двамата възникнало спречкване, при което младежът бутнал 17-годишната девойка. Работата на разследващите по случая продължава, в РУ - Видин е образувано досъдебно производство.", "date": "2018.03.28", "title": "Видин: Девойка от социално заведение е в болницата след саморазправа с 18-годишен младеж от Ново село"}
{"url": "http://www.focus-news.net/news/2018/03/28/2504942/aktsenti-v-predavaneto-vsichki-v-chas-na-radio-fokus.html", "text": "Колко студенти са получили европейски стипендии за успех и за специални постижения от 2016 г. насам? След края на проект „Студентски стипендии – фаза 1“ студентите от приоритетните направления в университетите ще продължат ли да получават стипендии за успех, средствата откъде ще са осигурени? На тези и други въпроси отговорите ще потърсим в предаването „Всички в час“ на Радио „Фокус“ от ръководителя на проекта Пламен Славов. Отново се заговори у нас за опасна руска игра, наречена „Син кит”. Реална ли е опасността за нея или е мит? За агресията в училище и видеонаблюдението като мярка, ще чуем мнението на психолога Иван Игов. След това ще се насочим към едно от най-големите училища в Панагюрище – Средно училище „Нешо Бончев“, където започнаха „Бончеви дни“. Колко процента от отпадналите ученици са върнати в училище в Сливенска област? Както и за мерките за връщане на деца в класните стаи, ще чуем от нашия репортер Людмила Йоргова. \r\nВсичко това и още, ако влезете в час с Милослава Ангелова и седмичното образователно предаване „Всички в час“ между 10.00 и 11.00 часа на честотите на Радио „Фокус“.", "date": "2018.03.28", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/03/28/2504941/haskovo-sadat-v-harmanli-nasrochi-deloto-za-bunta-v-bezhanskiya-lager-ot-2016-g.html", "text": "Районният съд в Харманли е насрочил за 24 април делото срещу 21 афганистанци, обвинени за бунта в бежанския лагер през 2016 година. Това става ясно от програмата на съда. Заседанието е с начален час 13.30 часа. Повдигнатите срещу бежанците обвинения са за хулиганство.\"Фокус\" припомня: На 24 ноември 2016 година при размирици в бежанския лагер в Харманли бяха унищожени и повредени сгради, съоръжения, оборудване и специализиран автомобил, като нанесените щети са за над 84 хиляди лева. По делото са разпитани 62-ма свидетели и са изготвени видео-техническа и лицево-идентификационна експертиза, комплексна оценъчна експертиза и 21 съдебномедицински експертизи.\r\nПо време на размириците бяха ранени полицейски служители, които участваха в опазването на обществения ред по същото време. Нанесените телесни повреди на служителите на реда обаче са предмет на други две досъдебни производства.", "date": "2018.03.28", "title": "Хасково: Съдът в Харманли насрочи делото за бунта в бежанския лагер от 2016 г."}
{"url": "http://www.focus-news.net/news/2018/03/28/2504940/plovdiv-43-godishna-zhena-e-blasnata-ot-lek-avtomobil-na-peshehodna-pateka-v-grada.html", "text": "43-годишна жена е в болница, след като е блъсната от лек автомобил на пешеходна пътека в града. Това съобщи за Радио „Фокус“ – Пловдив говорителят на Областната дирекция на МВР. Сигналът за инцидент на кръстовището на бул. „Александър Стамболийски“ с ул. „Димитър Талев“ е подаден към 06.00 часа тази сутрин на телефон 112. Няма данни жената да е тежко ранена. Водачът на лекия автомобил „Тойота“ е на 53 години и е тестван за наличие на алкохол в кръвта, като пробата е отрицателна. Извършен е оглед на мястото на инцидента, установяват се причините и обстоятелствата, довели до пътния инцидент.\r\nТони МИХАЙЛОВ", "date": "2018.03.28", "title": "Пловдив: 43-годишна жена е блъсната от лек автомобил на пешеходна пътека в града"}
{"url": "http://www.focus-news.net/news/2018/03/28/2504914/zam-ministar-georg-georgiev-balgariya-yasno-pokazva-solidarnost-s-velikobritaniya.html", "text": "Това, което беше важно да се случи и за което помогна България, беше ЕС и Турция да се върнат на масата за преговори. Това заяви заместник-министърът на външните работи Георг Георгиев в предаването \"Здравей, България\" по Нова телевизия след срещата на високо равнище във Варна. \r\nОтносно думите на турския премиер Бинали Йълдъръм, че ЕС не е дал добри знаци за сближаване с Турция, той заяви: \"Още в началото се тръгна с едни недотам верни очаквания. Никой не си е представял, че която и да е от двете страни ще направи безрезервни компромиси със своите позиции и интереси\".\r\nГеоргиев коментира и възраженията на опозицията, според която нямало конкретен резултат по нито един от спорните въпроси след срещата, какот и искането им да се публикува стенограмата от разговорите, за да проверят дали България категорично е заявила, че изявлението на Реджеп Ердоган за Кърджали е неприемливо. \r\n\"Очевидно е, че се търси някаква тема, която да бъде интерпретирана по неправилен начин. Няма как някой да очаква, че премиерът Борисов не е защитил националните интереси по най-добрия начин\", смята заместник-министърът на външните работи. \r\n\"Тези политически лидери са критични към всички останали, освен към една трета държава. Ако направим един анализ на изказвания назад във времето, ще забележим, че конкретни събития и срещи по някакъв начин не са разглеждани и в друга, по-критична светлина\", допълни той.\r\nЗапитан дали подозира намеса на Русия във вътрешните ни работи на ниво \"президент\", той отговори: \"Много силно се надявам, че президентът Румен Радев е абсолютно независим от всеки друг, освен от българския народ\". \r\nТой коментира решението на правителството да извика посланика ни от Москва за консултации. По думите му това е стандартна процедура в ситуации като тази с отравянето на бившия руски агент Сергей Скрипал. \r\n\"Исторически това е най-големият случай на експулсиране на дипломати в историята. Но не мисля, че можем да говорим за евентуален потенциален военен конфликт\", изтъкна Георгиев, като изрази надежда казусът да бъде разрешен на масата за преговори.\r\n\"За нас са необходими още някои факти и обстоятелства за това да се стигне до крайната точка, в която да експулсираме руски дипломати от България. Трябва да се излезе с химически анализ и да се разследва откъде може да е взето това химическо вещество\", допълни той, като подчерта, че страната ни е загрижена от случилото се във Великобритания. \r\n\"Не мисля, че България може да се поставя в ситуация, в която да има съмнение с кого е солидарна. България многократно изрази, че е солидарна с Обединеното кралство. предвид всички наши партньорски и приятелски отношения\", категоричен бе Георгиев.", "date": "2018.03.28", "title": "Зам.-министър Георг Георгиев: България ясно показва солидарност с Великобритания"}
{"url": "http://www.focus-news.net/news/2018/03/28/2504945/sofiya-vremenno-dvizhenieto-se-osashtestvyava-samo-v-skorostnata-lenta-po-am-trakiya-v-uchastaka-ot-km-33-do-km-34-v-posoka-sofiya-poradi-remontni-deynosti.html", "text": "Временно движението се осъществява само в скоростната лента по АМ \"Тракия\", в участъка от км 33 до км 34 в посока София, поради ремонтни дейности. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2018.03.28", "title": "София: Временно движението се осъществява само в скоростната лента по АМ \"Тракия\", в участъка от км 33 до км 34 в посока София, поради ремонтни дейности"}
{"url": "http://www.focus-news.net/news/2018/03/28/2504946/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Нищо ново в най търсените професии“. Първите 19 от общо 76 най-търсени от работодателите професии формират 59% от усреднената прогноза за търсене на работна сила в област Пазарджик през следващите 6 месеца. Това са машинен оператор, оператор в дървообработването, работник в дървообработването, сервитьор-барман, готвач, оперативен счетоводител, строител-монтажник, продавач-консултант, озеленител, водач на МПС за обществен превоз, строител, камериер, помощник в строителството, заварчик, шивач, електротехник, администратор в хотелиерството, работник в заведенията за хранене и развлечения и електромонтьор. Информацията за потребностите на бизнеса е изготвена въз основа на обобщените електронни анкети на 247 работодатели от областта.\r\n„Интеграцията на ромите ще е по нов план“, научаваме от вестника. План за действие на община Панагюрище в изпълнение на областната стратегия за интеграция на ромите и други уязвими групи ще бъде гласуван на следващата редовна сесия на Общинския съвет. Документът се отнася за периода от 2018 до 2020 година. Заседанието предстои на 29 март. Дневният ред е само от 7 точки. Една от важните е изменение на Наредбата за местните данъци и такси. Освен това местните съветници ще обсъждат и приемат отчет за свършеното по Програмата за развитие на туризма.\r\n„Панагюрското съкровище отново е у дома“, информира изданието. Оригиналът на Панагюрското златно съкровище отново се завръща у дома. От 4 април до 11 юни то ще бъде изложено в залата-трезор на Исторически музей. По време на великденските празници и на честванията на Априлската епопея жителите и гостите на града ще могат да се насладят на уникалните съдове, прославили Панагюрище и България по цял свят. Интересът към оригинала винаги е голям. Миналата година, когато комплектът отново гостува в Панагюрище, хиляди отидоха до музея да го видят. Вън от Панагюрище малцина знаят, че ежегодното експониране на оригинала на съкровището у дома е записано в дарителското споразумение за съвместна дейност между Министерството на културата, Националния исторически музей и проф. д-р Лъчезар Цоцорков като меценат на културата.", "date": "2018.03.28", "title": "Преглед на основните теми в пазарджишкия печат"}
{"url": "http://www.focus-news.net/news/2018/03/28/2504948/blagoevgrad-83-godishna-zhena-e-stanala-zhertva-na-telefonna-izmama-za-sumata-3-500-leva.html", "text": "83-годишна жена е станала жертва на телефонна измама за сумата 3 500 лева. Това съобщиха от ОДМВР-Благоевград. Сигналът е получен на 27 март, в 01 РУ-Благоевград.  от 83-годишната местна жителка. Около 15.00 часа на същата дата, чрез телефонно обаждане от мъж, който се представил за полицейски служител от жената е поискана парична сума под предлог, че съдейства за залавяне на телефонни измамници. На потърпевшата е нанесена щета на стойност около 3 500 лева. По случая е образувано досъдебно производство.", "date": "2018.03.28", "title": "Благоевград: 83-годишна жена е станала жертва на телефонна измама за сумата 3 500 лева"}
{"url": "http://www.focus-news.net/news/2018/03/28/2504951/stara-zagora-kragovi-krastovishta-ednoposochni-ulitsi-i-novi-parkomesta-predvizhda-aktualizatsiya-na-organizatsiyata-na-dvizhenieto-na-iztok-ot-bul-p-evtimiy.html", "text": "План за актуализация на движението в зоната на изток от бул. „П. Евтимий“ в Стара Загора предвижда изграждане на кръгови кръстовища, въвеждане на еднопосочни улици и създаването на нови паркоместа. Той бе представен пред гражданите за обсъждане снощи в общинската зала “П. Р. Славейков”. Това съобщиха от пресцентъра на Община Стара Загора.\r\n„Червено-бели пешеходни пътеки има навсякъде в Европа. Недоумявам защо новата Наредба ги забранява. Изисква се и 250 м разстояние между тях, а в Стара Загора има и на по-малко разстояние. Не съм сигурен, че изпълнението на Наредбата ще бъде в полза на пешеходците“, заяви кметът Живко Тодоров.\r\nТова стана по време на проведеното обществено обсъждане, в началото на което бе представено съществуващото положение и констатираните проблеми в зоната между бул. \"Патриарх Евтимий\", ул. \"Хан Аспарух\", ул. \"Иван Вазов\", бул. \"Крайречен\" и бул. \"Славянски\". Проектантът на плана за актуализация инж. Пламен Буланов определи общите проблеми за зоната като престоя и паркирането в определени участъци, върху лентите за движение на улиците, както и липсата на чертежи за хоризонтална маркировка и вертикална сигнализация. \r\nСпоред него, многото пешеходни пътеки са направили пешеходците безотговорни и недисциплинирани, а реално не решават проблема с безопасността на движението. „Ако депутатите имат воля, една промяна в законодателството може да даде право на кметовете да поставят камери по натоварените улици и да могат да глобяват“, припомни идеята си Живко Тодоров. Той допълни, че актуализацията ще бъде представена за обсъждане от старозагорската група на Камарата на архитектите в България, както и за съгласуване с МВР – сектор “Пътна полиция”.\r\nРесорният зам.-кмет Йордан Николов съобщи, че проектът за организация на движението, схемата на посочността на улиците и обобщения план на знаковото стопанство са публикувани на официалната страница на Община Стара Загора и гражданите, които желаят могат да направят своите предложения за подобряване на организацията на движение в този участък - . По думите му проблемите са възникнали вследствие на увеличеното автомобилно натоварване и утежнената транспортна обстановка в града, поради което Община Стара Загора е поръчала разработването на проекта за актуализация на организация на движението.\r\nВ него, за да се освободят нови паркоместа, редица улици се предвижда да станат еднопосочни като „Подп. Калитин“, „Любен Каравелов“, „Ангел Кънчев“ и др. На юг от централния булевард „Ц. С. Велики” ще се паркира в източната част на улиците, а на север от него – в западната им половина.\r\n“Районът е гъсто застроен, няма свободни площи за нови паркинги, междублоковите пространства са заети с автомобили, а никой не би желал да асфалтираме малкото останали зелени площи, за да се настанят автомобили и върху тях“, отбеляза Живко Тодоров. По думите му, затова решението за еднопосочност на някои от улиците е единствено възможното. Той призна, че прилагането на проекта вероятно ще се създаде известно напрежение сред гражданите, докато водачите свикнат с новата организация на движението, но стотиците новосъздадени паркоместа според него показват, че това е правилният начин на действие.", "date": "2018.03.28", "title": "Стара Загора: Кръгови кръстовища, еднопосочни улици и нови паркоместа предвижда актуализация на организацията на движението на изток от бул. „П. Евтимий“"}
{"url": "http://www.focus-news.net/news/2018/03/28/2504950/premierat-boyko-borisov-po-40-lv-dopalnitelno-shte-poluchat-nad-12-mln-pensioneri-za-velikden.html", "text": "По 40 лв. допълнително ще получат над 1,2 млн. пенсионери за Великден. Това каза премиерът Бойко Борисов по време на редовното заседание на Министерски съвет, предаде репортер на Агенция „Фокус“.\r\n„Като дойдат Коледа и Великден над 1,2 млн. пенсионери очакват допълнителен бонус към пенсиите. Затова и сега отпускаме около 50 млн. лв. допълнително, за да вземат по 40 лв.“, обясни Борисов. \r\nЦветилена СИМЕОНОВА", "date": "2018.03.28", "title": "Премиерът Бойко Борисов: По 40 лв. допълнително ще получат над 1,2 млн. пенсионери за Великден"}
{"url": "http://www.focus-news.net/news/2018/03/28/2504947/silistra-s-4-sm-se-e-povishilo-nivoto-na-reka-dunav-kray-grada-prez-poslednoto-denonoshtie.html", "text": "С 4 см се е повишило нивото на река Дунав при Силистра през последното денонощие. Това сочат данните на сайта на ИАППД - Русе. Водният стоеж е 718 см. С 4 см е покачването и при Тутракан, като нивото е 694 см. При Русе е отчетено повишение с 1 см и водният стоеж тази сутрин е 723. Прогнозата за 30 март е  за спад при Русе с 12 см, при Силистра покачване с 2 см, като очакваното ниво е 720 см.", "date": "2018.03.28", "title": "Силистра: С 4 см се е повишило нивото на река Дунав край града през последното денонощие"}
{"url": "http://www.focus-news.net/news/2018/03/28/2504955/d-r-maruan-nazzal-dermatolog-naposledak-se-nablyudavat-po-chesti-alergichni-zabolyavaniya.html", "text": "Напоследък се наблюдават по-чести алергични заболявания. Това съобщи за Радио \"Фокус‘‘ – Бургас дерматологът д-р Маруан Наззал. По думите му за всеки сезон има характерни кожни заболявания. Най-разпространеното дерматологично заболяване в момента е атопичния дерматит при децата. При възрастните се наблюдават инфекциозни дерматологични заболявания. Разпространението им зависи от средата, в която се намират хората и от професията, която упражняват. \"В повечето случаи прогнозата им е добра и не са опасни, стига да не се стигне до усложнения\", каза още д-р Наззал.  Той добави, че при активиране на дерматологично заболяване задължително трябва да се потърси специализирана медицинска помощ. \"В никакъв случай не трябва да се прилага самолечение. Превенцията срещу дерматологични заболявания е слънцезащитата, особено при хора с по-светла кожа и светли очи“, каза още д-р Наззал.\r\nМария РУСЕВА", "date": "2018.03.28", "title": "Д-р Маруан Наззал, дерматолог: Напоследък се наблюдават по-чести алергични заболявания"}
{"url": "http://www.focus-news.net/news/2018/03/28/2504954/burgas-vtori-otbor-ot-grada-shte-se-bori-za-uchastie-v-natsionalnata-superliga-pri-voleybolistite.html", "text": "Втори отбор от Бургас се бори за участие в националната Суперлига при волейболистите. Това съобщиха от Община Бургас. След шампиона „Нефтохимик 2010“, който води битка за титлата и през настоящия сезон, тимът на „Дея спорт“ даде сериозна заявка за промоция в родния елит. Момчетата на треньора Петър Дочев отстраниха „Ботев“ Луковит на полуфинал от Висшата лига (второто ниво на родния волейбол), след две победи с 3:2 като гости и с 3:0 в зала „Младост“.\r\nПредстоят решителните финални срещи между бургаските волейболисти и русенския „Дунав“, който безпроблемно се справи с тима на „Звездец“ от Горна Малина. Играе се до 2 победи от 3 мача. Първият е в Русе на 1 април. Вторият двубой е на 3 април в зала „Младост“. При равенство в победите, третата решителна среща е отново в Русе на 5 април.\r\nКрайният победител ще заслужи правото да играе в Суперлигага през следващия сезон 2018/2019.\r\nЗагубилият серията ще играе плейаут. Негов съперник ще бъде предпоследния 11-ти в класирането от редовния сезон в Суперлигата – „Тетевен Волей“.", "date": "2018.03.28", "title": "Бургас: Втори отбор от града ще се бори за участие в националната Суперлига при волейболистите"}
{"url": "http://www.focus-news.net/news/2018/03/28/2504957/hurryiet-vanshniyat-ministar-na-turtsiya-zayavi-che-ochakva-pozitivni-stapki-ot-es-sled-sreshtata-vav-varna.html", "text": "Очакват се позитивни стъпки в отношенията между Европейския съюз и Турция, заяви турския външен министър Мевлют Чавушоглу, цитиран от Hurryiet.\r\n„Ще гледаме за конкретни стъпки“, посочи Чавушоглу, като добави, че ролята на ЕС не е толкова голяма без Турция и описа разговорите във Варна като „откровени“.\r\nСпоред неговите думи, разговорите в българското черноморско пристанище са включвали теми като турската военна операция „Маслинова клонка“ в сирийския район Африн, Ерусалим, Кипър и бежанския въпрос.\r\nОсвен това той подчерта, че турския президент Реджеп Таийп Ердоган е изложил ясно очакванията на Анкара спрямо Брюксел.\r\n„Трябва да продължим напред на основата на взаимно уважение“,посочи Чавушоглу.\r\nСпоред турския външен министър, повечето страни-членки на ЕС искат Турция да се присъедини към Съюза и виждат потенциалната й роля в него.\r\nВ заключение той посочи, че срещата във Варна може да е била повратна точка.\r\nПревод и редакция:", "date": "2018.03.28", "title": "Hurryiet: Външният министър на Турция заяви, че очаква позитивни стъпки от ЕС след срещата във Варна"}
{"url": "http://www.focus-news.net/news/2018/03/28/2504953/iliya-raev-bchk-varna-nad-15-000-nuzhdaeshti-se-balgarski-grazhdani-na-teritoriyata-na-oblastta-shte-poluchat-individualni-paketi-s-hranitelni-produkti.html", "text": "Над 15 000 нуждаещи се български граждани на територията на област Варна ще получат индивидуални пакети с хранителни продукти в изпълнение на Оперативната програма за храни и основно материално подпомагане по Фонда за европейско подпомагане на най-нуждаещите се лица – втори транш от плана за 2016 година. Това каза в интервю за Радио „Фокус“ – Варна Илия Раев, председател на Областния съвет на БЧК – Варна. Раздаването на хранителните продукти започва днес, като в града ще бъдат разкрити четири раздавателни пункта с работно време от 08.30 до 12.30 часа. Поетапно ще бъдат отворени още 11 пункта в останалите 11 общини на областта. Раздаването ще продължи до 4 май и всички правоимащи, включени в списъците на агенцията за социално подпомагане, ще получат по 16,320 кг от 7 вида хранителни продукти: леща – 7 кг; рибни консерви – 1,120 кг; грах – 3,200 кг; лютеница – 2 кг; доматено пюре – 0,800 кг; бисквити – 1,200 кг и  мед – 1 кг . В списъците на Агенцията за социално подпомагане са включени лица и семейства, подпомагани с целеви помощи за отопление през  отоплителен сезон 2015/2016г.; майки (осиновителки), които са получавали месечни помощи за отглеждане на дете до навършване на една година по реда на чл. 8, ал. 1 от Закона за семейните помощи за деца (ЗСПД) към м. октомври 2016 г.; лица и семейства, получили еднократна целева помощ за ученици, записани в първи клас по чл. 10а от Закона за семейните помощи за деца (ЗСПД) за учебната 2016/2017 г.; лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства по реда и условията на Правилника за прилагане на Закона за закрила на детето (ППЗЗД) към октомври 2016 г.; лица и семейства, инцидентно пострадали при бедствия и аварии при форсмажорни обстоятелства, подпомогнати с еднократна помощ по реда на чл. 16 от Правилника за прилагане на Закона за социално подпомагане (ППЗСП), въз основа на установеното индивидуално ниво на материално лишение към октомври 2016 г., както и лица с установени 90 % трайни увреждания с чужда помощ, получили интеграционни добавки по реда на Закона за интеграция на хората с увреждания, които имат личен доход до 314 лв. към февруари 2017 г., и лица, получили месечни помощи за отглеждане на дете с трайно увреждане, по реда на чл. 8д от Закона за семейните помощи за деца (ЗСПД), към месец февруари 2017 г.  Раздаването ще се извършва от служители и доброволци на БЧК, като всеки правоимащ ще получава хранителните продукти срещу подпис и документ за самоличност. Оперативната програма се управлява от Агенцията за социално подпомагане и се осъществява със съдействието на местните власти.\r\nМарияна ВАЛЕНТИНОВА", "date": "2018.03.28", "title": "Илия Раев, БЧК – Варна: Над 15 000 нуждаещи се български граждани на територията на областта ще получат индивидуални пакети с хранителни продукти"}
{"url": "http://www.focus-news.net/news/2018/03/28/2504956/komisiyata-za-zashtita-ot-diskriminatsiya-opredeli-kato-nepryaka-diskriminatsiya-otstapkata-ot-5-za-podavaneto-po-elektronen-pat-na-godishnite-danachni-deklaratsii.html", "text": "Комисията за защита от дискриминация (КЗД) постанови свое решение, с което определи като непряка дискриминация отстъпката от 5% върху данъка за довнасяне по годишната данъчна декларация при подаването ѝ по електронен път. Това съобщиха от пресцентъра на КЗД. Инициативният документ, по който е образувано производство в КЗД, е подадена жалба до Комисията, насочена срещу разпоредбата на чл. 53, ал. 2 от Закона за данъците върху доходите на физическите лица (ЗДДФЛ) в редакцията на разпоредбата, обнародвана в Държавен вестник, бр. 105 от 2014 г. Според жалбоподателя тя има дискриминационен характер. \r\nСъгласно въпросната норма физическите лица, подали годишни данъчни декларации по електронен път, са ползвали 5 на сто отстъпка върху данъка за довнасяне по годишната данъчна декларация. Условието е, да не са имали подлежащи на принудително изпълнение публични задължения към момента на подаване на декларацията и данъкът за довнасяне да е бил внесен в срока по чл. 67, ал. 4 от същия нормативен акт. Жалбоподателят счита, че по този начин са били поставени в по-неблагоприятно положение данъкоплатците, които нямат възможност да подават своите годишни данъчни декларации по електронен път. По същество жалбата е насочена срещу правилото, съгласно което данъкоплатците биха могли да ползват 5 на сто отстъпка върху данъка за довнасяне при подаването на годишна данъчна декларация по електронен път. \r\nСпоред КЗД в случая става въпрос за привидно неутрална на пръв поглед разпоредба, доколкото в нея не е формулирано правило, което да диференцира пряко определени обществени групи на основата на признаците по чл. 4, ал. 1 от ЗЗДискр. Макар и неутрална, разпоредбата всъщност въвежда неравно третиране между различни обществени групи, което следва да се квалифицира като непряка дискриминация. Видно е, че чрез разпоредбата – предмет на производството, всъщност е въведена една привилегия, от която биха могли да се възползват единствено и само лица, използващи интернет и електронни информационни системи (т. нар. персонални компютри, лаптопи, смартфони). Чрез тази разпоредба физическите лица, които не използват интернет и в по-общ смисъл информационни технологии, са били поставени в по-неблагоприятно положение при декларирането и заплащането на данъчните им задължения в сравнение с лицата, използващи информационни технологии и интернет. \r\nОтчетено е, че в настоящия двадесет и първи век боравенето/неборавенето с глобалната електронна мрежа (интернет) и използването/неизползването на хардуерни и софтуерни продукти за достъп до нея е същностна за личността характеристика и попада в обхвата на защитения признак „лично положение“. Колкото и съществен елемент от битието на значителна част от жителите в страната да са информационните технологии, общоизвестно е, че все пак съществува определен (значителен) процент от населението, което не борави с тях. Очевидно, че в случая не е търсен и не е намерен баланс между конкуриращите се интереси, като не е отчетено, че за определена група данъкоплатци изобщо е невъзможно да подадат по електронен път своите годишни данъчни декларации. Става въпрос за обективна невъзможност, която не е свързана с желанията на конкретния гражданин. Лицата, които нямат компютърни умения (каквито са голяма част от лицата в напреднала възраст), лицата, които не разполагат със средства за закупуването на електронна компютърна система, лицата, които не могат да си позволят да заплащат за услугата, чрез която се осъществява достъпът до интернет пространството, не разполагат с друга алтернатива, освен да подадат своята годишна данъчна декларация на хартиен носител. Тези лица обаче, както и всички други граждани на Република България, имат правото да получават доходи от различни законосъобразни дейности, като определен процент от своите доходи тези лица предоставят на държавата под формата на данъци. \r\nСпоред КЗД в случая не е намерен подходящ баланс между конкуриращи се интереси, както и по-щадящи мерки, доколко такива съществуват, чрез които биха могли да бъдат постигнати преследваните законосъобразни цели. \r\nВ решението на КЗД по преписката е прието, че чл. 53, ал. 2 от ЗДДФЛ в редакцията, обнародвана в ДВ, бр. 105 от 2014 г., представлява форма на непряка дискриминация по признак „лично положение“ спрямо лицата, които не използват интернет и електронни информационни системи и технологии, в сравнение с лицата, използващи интернет и електронни информационни системи и технологии. Установено е, че практиката на Националната агенция по приходите и нейните териториални поделения, която се е основавала на тази разпоредба, също има дискриминационен характер. Отправена е препоръка до министъра на финансите да анализира ефектите от сега действащата разпоредба и при необходимост да внесе в Министерския съвет на Република България предложение за изготвяне на законопроект за изменение и допълнение на Закона за данъците върху доходите на физическите лица, така че да бъде премахнато неравното третиране между данъчно задължените лица, които не използват интернет и електронни информационни системи и технологии и лицата, които ги използват.", "date": "2018.03.28", "title": "Комисията за защита от дискриминация определи като непряка дискриминация отстъпката от 5% за подаването по електронен път на годишните данъчни декларации"}
{"url": "http://www.focus-news.net/news/2018/03/28/2504959/mosv-natsionalniyat-doveritelen-ekofond-otvarya-otnovo-shemata-za-finansirane-na-elektromobili.html", "text": "Набирането на проекти по Схемата за насърчаване използването на електрически превозни средства започва от 29 март. Това съобщиха от пресцентъра на Министерството на околната среда и водите. За четвърти път Националния доверителен екофонд (НДЕФ) отправя покана в рамките на  Инвестиционна програма за климата (ИПК). За финансиране  по схемата могат да кандидатстват централната администрация, териториалните ѝ подразделения и общинските администрации. Всяка от тях може да кандидатства за финансиране максимум на три превозни средства. Целта е ИПК да допринесе за изпълнението на политиките на страната в три направления – подобряване на качествата на атмосферния въздух, намаляване на емисиите на парникови газове и намаляване на нивата на шумовото замърсяване в населените места. Срокът за подаване на документи по новата покана е до 31 юли 2018 г. \r\nБезвъзмездната субсидия е фиксирана за всеки различен вид превозно средство и e в размер на 20 000 лв. за изцяло електрически превозни средства категория М1 и N1 (4+1 места), 10 000 лв. – за хибридни електрически (plug-in) превозни средства категория M1 и N1 (4+1 места), 20 000 лв. – за изцяло електрически превозни средства категория L7e, както и за допълнителни надстройки (за почистване, за поливане, за превозване на обемни предмети, изотермални кутии, контейнери за боклук) до 50% от стойността им, но не повече от 3000 лв., 30 000 лв. – за изцяло електрически превозни средства (ванове 7+1; 6+1 места), категория М1 или N, 40 000 лв. – за изцяло електрически превозни средства категория М2 и N2. \r\nВсички необходими за кандидатстване документи са публикувани в раздела „Инвестиционна програма за климата – електромобили” на сайта на НДЕФ. Формулярът за кандидатстване за финансиране на проекти за насърчаване използването на електромобили се изпраща на хартиен носител на адреса на НДЕФ: София 1574, бул. Шипченски проход 67Б. По-подробна информация за параметрите на проектите е представена в Указанията за кандидатстване за финансиране на проекти за насърчаване използването на електромобили, както и в Оперативното ръководство на програмата.", "date": "2018.03.28", "title": "МОСВ: Националният доверителен екофонд отваря отново схемата за финансиране на електромобили"}
{"url": "http://www.focus-news.net/news/2018/03/28/2504952/fondatsiya-iskam-bebe-vrachi-otlichieto-angel-na-blagodarnostta-na-premiera-boyko-borisov.html", "text": "Фондация „Искам бебе“ връчи отличието „Ангел на благодарността“ на премиера Бойко Борисов, предаде репортер на Aгенция „Фокус“. Официалната церемония по награждаването беше миналата седмица в Народното събрание, но поради ангажименти в Брюксел министър-председателят не успя да присъства тогава.\r\nЦветилена СИМЕОНОВА", "date": "2018.03.28", "title": "Фондация „Искам бебе“ връчи отличието „Ангел на благодарността“ на премиера Бойко Борисов"}
{"url": "http://www.focus-news.net/news/2018/03/28/2504958/smolyan-na-29-mart-zapochva-remont-i-rehabilitatsiya-na-chetiri-ulitsi-v-grada-po-op-regioni-v-rastezh.html", "text": "На 29 март 11.00 часа на ул. „Евридика“ непосредствено след кръстовището с ул. „Дичо Петров“ ще се проведе официална церемония „Първа копка“ по проект BG16RFOP001-1.022-0001-C01 „Ремонт и рехабилитация на улици, тротоари, надлези, пешеходни алеи и детски площадки за подобряване на градска среда на гр. Смолян“, който се осъществява с финансовата подкрепа на Оперативна програма „Региони в растеж” 2014–2020, съфинансирана от Европейския съюз чрез Европейски фонд за регионално развитие. Това съобщиха от пресцентъра на Община Смолян. Церемонията ще постави началото на строителните дейности за реконструкция и рехабилитация на улиците „Спортна“, „Бейклица“, Евридика“ и „Зорница“ в гр. Смолян.", "date": "2018.03.28", "title": "Смолян: На 29 март започва ремонт и рехабилитация на четири улици в града по ОП „Региони в растеж“"}
{"url": "http://www.focus-news.net/news/2018/03/28/2504960/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Очакват се позитивни стъпки в отношенията между Европейския съюз и Турция, заяви турския външен министър Мевлют Чавушоглу, цитиран от Hurryiet.\r\n„Ще гледаме за конкретни стъпки“, посочи Чавушоглу, като добави, че ролята на ЕС не е толкова голяма без Турция и описа разговорите във Варна като „откровени“.\r\nСпоред неговите думи, разговорите в българското черноморско пристанище са включвали теми като турската военна операция „Маслинова клонка“ в сирийския район Африн, Ерусалим, Кипър и бежанския въпрос.\r\nОсвен това той подчерта, че турския президент Реджеп Таийп Ердоган е изложил ясно очакванията на Анкара спрямо Брюксел.\r\n„Трябва да продължим напред на основата на взаимно уважение“,посочи Чавушоглу.\r\nСпоред турския външен министър, повечето страни-членки на ЕС искат Турция да се присъедини към Съюза и виждат потенциалната й роля в него.\r\nВ заключение той посочи, че срещата във Варна може да е била повратна точка.\r\n*** Премиерът на Косово Рамуш Харадинай, в изказване пред медиите в Прищина, призова Сърбия да спре да нарушава териториалния интегритет на Косово. Той направи коментарите си ден, след като косовската полиция арестува и депортира директора на канцеларията за Косово и Метохия на сръбския парламент Марко Джурич за това, че е навлязъл нелегално в територията на Косово, пише базираното в Прищина албанско електронно издание Gazeta Express.\r\nКоментирайки ареста на Джурич в Косовска Митровица, Харадинай заяви, че косовското правителство е предупредило Джурич да не влиза в Косово без разрешение, но той е предпочел да предизвика Прищина. „Явно е дошло времето да кажем ясно, че никой не трябва да изпробва търпението ни. Време е за диалог и трябва да седнем на масата за преговори. Видяхме какво се случва и до какво може да доведе липсата на комуникация“, заяви Харадинай.\r\n„Казвахме на Джурич да не влиза в Косово по различни канали в понеделник. Той можеше да влезе в Косово през всеки друг ден, но не и в понеделник“, продължи косовският премиер. \r\nВ коментар за оттеглянето на „Сръбска листа“ от неговото правителство след инцидента с Джурич, Харадинай заяви, че няма никакво намерение да си подава оставката, тъй като е получил подкрепа от други депутати за продължаване на дейността на правителството му.\r\n*** Дойде моментът, когато Сърбия трябва да повика Русия да се включи активно в процеса на разрешаване на косовския въпрос, заяви сръбският министър за иновации и технологическо развитие Ненад Попович, цитиран от скопското електронно издание „МКД“.\r\n„Само с включването на Русия в диалога можем да обезпечим сигурността на сръбския народ и защитата на сръбските интереси в Косово. До тогава и до изпълняването на задължението за формиране на Общност на сръбските общини, Сърбия трябва да прекрати диалога със сепаратистите“, заяви Попович и осъди категорично ареста и ескпулсирането на директора на канцеларията за Косово на сръбския парламент Марко Джурич.\r\nТой оцени, че „Сърбия няма по-искрен и близък съюзник от Русия“, което, според него, е доказал и разговорът на сръбския президент Александър Вучич с руския му колега Владимир Путин в понеделник вечерта.\r\n„Призовавам сръбския народ да се обедини около ръководството на страната и политиката на отбрана на държавния суверенитет, защото сега са ни нужни единство, солидарност и храброст“, заяви Попович.\r\nТой изтъкна, че за президента на Сърбия и сръбското правителство „Косово винаги е било, е и ще бъде сърцето на Сърбия“.\r\n***Босна и Херцеговина (БиХ) е един вид анклав, тъй като е една от малкото балкански страни, които все още не са членки на НАТО и поради тази причина все по-често е във фокуса на великите сили, по-специално Русия, както отбелязват експертите в сигурността и политиката, пише електронното издание Sarajevo Times.\r\nТе отбелязват, че в БиХ няма да има война поради няколко причини. Но досегашните действия на Русия и тези, които тя ще предприеме в бъдеще могат да повлияят сериозно на цялостната ситуация в страната.\r\nПовод за публикацията на Sarajevo Times са твърденията на командващият силите на САЩ за Европа генерал Къртис Скапароти, който предупреди за предизвикателствата, идващи от „лошото влияние“ и „манипулациите“ на Русия в Европа и „по-специално в Сърбия и на Балканите“.\r\n„Те влияят на почти всичко в Европа по един или друг начин. Регионът, за който съм притеснен в момента са Балканите. Ние успявахме да поддържаме този регион стабилен чрез работата на международната общност и на САЩ. Работихме над създаването на демократични правителства и тяхното усилване. Но Русия също работи на Балканите и аз вярвам, че ние сме отместили вниманието си от този регион“, отбеляза Скапароти.\r\nЕкспертът по сигурността Недзад Ахатович коментира това заявление, отбелязвайки, че руското влияние в БиХ се проявява чрез решения, подобни на това, забраняващо износа на муниции за Украйна от 2015 година.\r\nПолитическият експерт Вехид Сехич вярва, че изявлението на генерал Скапароти е свързано с отношенията между САЩ и Русия.\r\n„БиХ се намира на специфично място в Европа, което винаги е привличало великите сили. Тези сили се опитват да увеличат влиянието си на Балканите. Някои от тях се опитват да го постигнат чрез странични организации, като например НАТО. Можем да видим, че Черна гора също стана член на НАТО и с това мястото за маневри на Русия допълнително намаля. Македония също е на път да се присъедини към НАТО. Останаха само Сърбия, БиХ и Косово. Великите сили се опитват да установят доминиращо влияние над тези страни. Но САЩ със сигурност имат най-голямо влияние в БиХ“, заяви Сехич.\r\nСпоред неговото мнение, БиХ ще влезе в НАТО, докато Сърбия ще продължи с политиката си на военен неутралитет.\r\n„Сърбия се опитва да поддържа специални отношения и с Русия, и със САЩ, като Велики сили. Трябва да имаме предвид, че никой не пита за нищо балканските страни. Ние сме малки държави. Това е и причината великите сили да имат собствени интереси тук и да се конкурират“, отбеляза Сехич.", "date": "2018.03.28", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/03/28/2504961/iliya-raev-bchk-varna-260-tona-hranitelni-produkti-shte-preminat-prez-dobrovoltsite-pri-vtoriya-transh-ot-operativnata-programa-za-hrani-i-osnovno-materialno-podpomagane.html", "text": "260 тона хранителни продукти ще преминат през ръцете на доброволците на БЧК – Варна при изпълнението на втория транш от плана за 2016 година на Оперативната програма за храни и основно материално подпомагане по Фонда за европейско подпомагане на най-нуждаещите се лица. Това каза в интервю за Радио „Фокус“ – Варна Илия Раев, председател на Областния съвет на БЧК – Варна. Той припомни, че при раздаването на хранителни продукти при първия транш са подпомогнати 11 000 души от областта, докато сега хранителни продукти от първа необходимост ще получат 15 897 души. При първия транш са раздавани 10 вида храни, а сега ще бъдат раздавани по 7 вида – леща, рибни консерви, грах, лютеница, доматено пюре, бисквити и мед. Илия Раев заяви, че всеки, който има право на тези хранителни продукти, ще ги получава само срещу подпис и документ за самоличност или пълномощно.\r\n„Това е сериозен труд за доброволците на БЧК – най-старата организация, която тази година ще чества 140 години от създаването си. През техните ръце ще преминат около 260 тона хранителни продукти, които ще достигнат до над 15 000 души в областта. Нашите доброволци, които работят в различни сфери, не са на акции, те са картотекирани, но приемаме непрекъснато желаещи“, заяви Илия Раев. По думите му в БЧК – Варна има над 500 младежи, които са доброволци към организацията и са включени в младежкия авариен екип и в екипа за долекарска помощ.\r\nМарияна ВАЛЕНТИНОВА", "date": "2018.03.28", "title": "Илия Раев, БЧК – Варна: 260 тона хранителни продукти ще преминат през доброволците при втория транш от Оперативната програма за храни и основно материално подпомагане"}
{"url": "http://www.focus-news.net/news/2018/03/28/2504919/korneliya-ninova-bsp-shte-vi-osvobodim-ot-straha-ne-gubete-vyara-che-zhivotat-vi-mozhe-da-bade-razlichen.html", "text": "„Днес десетки хора дойдоха при нас и споделиха, че ако не си от ГЕРБ - не те взимат на работа. Във всички държавни служби се назначава по партиен признак. Хората ми казват: „Не ги харесваме, но ни е страх да го кажем, защото ще последват репресии към нас, към близките ни, към децата ни“. Това е съвременно робство в модерна държава, в 21 век. БСП не иска това за България и за децата ни. Ще ви освободим от страха. Не губете вяра, че животът ви може да бъде различен“. Това заяви лидерът на БСП Корнелия Нинова пред повече от 500 души в Младежкия дом в град Пазарджик, съобщиха от пресцентъра на НС на БСП. „Държавното и общинско здравеопазване е наш приоритет. Подготвяме цялостен нов модел на здравната система. Доходите, пенсиите също са наш приоритет. Трябва обаче в България да има малък и среден бизнес и производство, а не 10 големи фирми да взимат всички обществени поръчки”, каза още тя. По думите ѝ хората вече искат промяната да се случи и всеки ден има протести. „БСП показа, че сме опозицията на това управление. Няма друга. Сега ще покажем, че сме и алтернатива на това управление. Свикваме най-голямо национално съвещание в края на май, на което ще заявим визията на БСП за бъдещето на България“, заяви Корнелия Нинова. Тя посочи, че левицата извежда на преден план ролята на държавата и държавността в различни сектори. „Не случайно настояваме държавата да изкупи ЧЕЗ, защото това е стратегически сектор от националната ни сигурност. Сделката е пример за паралелната държава и задкулисие. Нали не мислите, че Гинка от Пазарджик е истинският купувач. Зад нея наднича Борисов”, посочи лидерът на опозицията. „Няма да идваме при вас само на избори, за да ви искаме подкрепата. Тук сме и сега, за да решаваме проблемите ви”, каза също Корнелия Нинова. \r\nРъководството на левицата проведе и заседание в града, заедно с общински председатели на БСП.", "date": "2018.03.28", "title": "Корнелия Нинова, БСП: Ще ви освободим от страха, не губете вяра, че животът ви може да бъде различен"}
{"url": "http://www.focus-news.net/news/2018/03/28/2504965/varna-50-godishen-mazh-e-postradal-pri-katastrofa-na-asparuhoviya-most.html", "text": "50-годишен мъж е пострадал при катастрофа на Аспаруховия мост във Варна. Това съобщиха за Радио „Фокус“ – Варна от Областната дирекция на МВР – Варна. Инцидентът е възникнал тази сутрин малко преди 08.00 часа, като в платното в посока Варна са се ударили два леки автомобила. Пострадал е мъж на 50 години, управлявал единия от автомобилите. Първоначално мъжът се е оплакал от болки в гърдите. При медицинския преглед е установена фрактура на китка. Няма опасност за живота му. От полицията допълниха, че към момента произшествието е обслужено и движението в посока Варна, което по-рано беше затруднено заради инцидента, се нормализира.\r\nМарияна ВАЛЕНТИНОВА", "date": "2018.03.28", "title": "Варна: 50-годишен мъж е пострадал при катастрофа на Аспаруховия мост"}
{"url": "http://www.focus-news.net/news/2018/03/28/2504967/ministar-biser-petkov-ot-4-april-zapochva-izplashtaneto-na-dobavkite-kam-pensiite-za-velikden.html", "text": "От 4 април започва изплащането на еднократните допълнителни суми на пенсионерите за Великден. Това каза министърът на труда и социалната политика Бисер Петков по време на редовното заседание на Министерски съвет, предаде репортер на Агенция „Фокус“.\r\nТой уточни, че допълнителни суми към априлските пенсии ще получат 1 227 000 пенсионери. „Това са 56.5% от пенсионерите в България. НОИ има готовност да изпълни решението на Министерски съвет с пенсиите за април, изплащането на които ще започне на 4 април ”, каза още министър Петков.\r\nМинистър-председателят Бойко Борисов обясни, че това са вторите допълнителни 50 млн. лв., които се отпускат за пенсионерите през последните 3-4 месеца, и заедно с тези за Коледа стават общо 100 млн. лв. „Това не са малко пари“, коментира премиерът.\r\nЦветилена СИМЕОНОВА", "date": "2018.03.28", "title": "Mинистър Бисер Петков: От 4 април започва изплащането на добавките към пенсиите за Великден"}
{"url": "http://www.focus-news.net/news/2018/03/28/2504964/aleks-aleksiev-tsentar-za-balkanski-i-chernomorski-izsledvaniya-ruskiyat-prezident-vladimir-putin-ne-e-ochakval-takava-mezhdunarodna-reaktsiya-sled-pokushenieto-na-skripal.html", "text": "Руският президент Владимир Путин не е очаквал такава международната реакция, след покушението на бившия руски шпионин Сергей Скрипал. Това каза в сутрешния блок „Добро утро, България“ на Радио „Фокус“ председателят на Центъра за Балкански и Черноморски изследвания Алекс Алексиев. Според експерта няма как да има ответен „огледален“ удар срещу тази реакция. Той добави, че очаква да се влошат отношенията между Русия и САЩ. \r\n„В САЩ има единодушие, че Русия действа изключително лошо и трябва по някакъв начин да се вразуми. Назначението на Джон Болтън за съветник по националната сигурност от американския президент Доналд Тръмп, който е известен като стар антикомунист, е много показателен факт, защото много хора в САЩ продължават да смятат Владимир Путин като продължение на комунистическият режим. Освен това Джон Болтън е човек, който няма никакви илюзии спрямо Русия и почти сигурно е, поне за мен, че той няма да иска да се подобрят отношенията с Русия. Още повече, че и демократите и републиканците в момента са против Русия“, каза още Алекс Алексиев. Той добави, че Русия има интерес от укрепване на отношенията с Китай, но Пекин е започнал да превъзхожда Русия по технически оръжия и развитие. Алекс Алексиев поясни, че интересите на Китай не са в ползва и в помощ на Русия.", "date": "2018.03.28", "title": "Алекс Алексиев, Център за Балкански и Черноморски изследвания: Руският президент Владимир Путин не е очаквал такава международна реакция след покушението на Скрипал"}
{"url": "http://www.focus-news.net/news/2018/03/28/2504971/nsi-patuvaniyata-na-balgarski-grazhdani-v-chuzhbina-prez-fevruari-2018-g-sa-s-35-nad-registriranite-prez-fevruari-2017-g.html", "text": "Пътуванията на български граждани в чужбина през февруари 2018 г. са 379.5 хил., или с 3.5% над регистрираните през февруари 2017 година. Това сочи статистика на Националния статистически институт (НСИ). Увеличение на пътуванията на български граждани в сравнение със същия месец на предходната година е отчетено към Румъния - с 12.9%, Турция - с 10.6%, Франция - с 4.6%, Германия - с 3.1%, Австрия - с 2.9%, и други. Същевременно намаляват пътуванията към Гърция - с 3.9%, бившата югославска република Македония - с 3.0%, Италия - с 1.7%, Сърбия - с 0.6%, и други.\r\nВ сравнение с февруари 2017 г. e регистрирано увеличение при пътуванията с цел почивка и екскурзия - с 24.4%, и със служебна цел - с 9.7%, докато тези с други цели намаляват с 6.7%. Най-голям относителен дял от общия брой пътувания на български граждани в чужбина през февруари 2018 г. формират пътуванията с други цели (гостуване, обучение, посещение на културни и спортни мероприятия) - 49.7%, следвани от пътуванията със служебна цел - 27.6%, и пътуванията с цел почивка и екскурзия - 22.7%. \r\nПрез февруари 2018 г. най-голям брой пътувания на български граждани са осъществени към: Турция - 76.9 хил., Гърция - 61.5 хил., Румъния - 43.9 хил., Сърбия - 36.3 хил., бившата югославска република Македония - 29.3 хил., Германия - 21.4 хил., Австрия - 14.4 хил., Испания - 13.4 хил., Франция - 11.9 хил., Италия - 11.4 хиляди.\r\nПрез февруари 2018 г. посещенията на чужденци в България са 457.4 хил., или с 4.9% повече в сравнение с февруари 2017 година. Регистрирано е увеличение при всички наблюдавани цели: със служебна цел - с 18.8%, с цел почивка и екскурзия - с 2.6%, и с други цели (вкл. гостувания и транзитни преминавания) - с 1.2%. Транзитните преминавания през страната са 22.2% (101.4 хил.) от всички посещения на чужденци в България.\r\nОт общия брой чужденци, посетили България през февруари 2018 г., делът на гражданите от Европейския съюз е 47.4%, или с 6.0% повече в сравнение със същия месец на предходната година. Увеличават се посещенията на граждани от Белгия - с 23.7%, Гърция - с 14.9%, Чешката република - с 12.1%, Румъния - с 9.4%, и други. Същевременно намаляват посещенията на граждани от Австрия - с 12.7%, Обединеното кралство - с 6.1%, Италия - с 4.2%, Германия - с 2.4%, и други. \r\nУвеличават се и посещенията на граждани от групата „Други европейски страни“  - с 3.0%, като най-голям е ръстът на посещенията на граждани от Сърбия - с 15.0%.\r\nПрез февруари 2018 г. преобладава делът на посещенията с цел почивка и екскурзия - 42.2%, следвани от посещенията с други цели - 37.7%, и със служебна цел - 20.1%.\r\nНай-много посещения в България през февруари 2018 г. са реализирали гражданите от: Турция - 79.7 хил., Румъния - 66.4 хил., Гърция - 59.5 хил., Сърбия - 48.2 хил., бившата югославска република Македония - 40.6 хил., Обединеното кралство - 20.5 хил., Германия - 14.3 хил., Израел - 14.3 хил., Украйна - 12.5 хил., Руската федерация - 9.5 хиляди.", "date": "2018.03.28", "title": "НСИ: Пътуванията на български граждани в чужбина през февруари 2018 г. са с 3.5% над регистрираните през февруари 2017 г."}
{"url": "http://www.focus-news.net/news/2018/03/28/2504966/nikolay-boshkilov-bsp-deputatat-dimitar-gamishev-olitsetvoryava-litsemernata-politika-na-gerb-ako-si-chlen-na-partiyata-mozhe-da-ne-plashtash-danatsi-da-izvarshvash-kontrabanda-i-da-prenasyash-sudzhutsi.html", "text": "Народният представител Димитър Гамишев от ПП ГЕРБ олицетворява лицемерната политика на ГЕРБ - ако си член на партията можеш да не плащаш данъци, да извършваш контрабанда и да пренасяш суджуци. Това каза  народният представител от ПГ на „БСП за България“ Николай Бошкилов в декларация от името на група във връзка с изнесената в последните дни информация в медиите, касаеща злоупотреби с данъци от страна на народния представител от ГЕРБ Димитър Гамишев, предаде репортер на Агенция „Фокус“. „Политическа партия ГЕРБ винаги е декларирала готовността си за борбас корупцията, контрабандата и данъчните измами. От НАП признаха, че милиарди левове е сумата на ревизионните актове, с които са открити злоупотреби с ДДС. До момента обаче няма данни събираемостта на данъците чрез борба с измамите да се е увеличила. Това говори, че ПП ГЕРБ не изпълнява политическите си ангажименти към избирателите си и няма реални данни за борба със сивия сектор“, каза Бошкилов. По думите му тези пари са необходими за преодоляване на неравенствата в страната. Според него всичко това изглежда абсурдно и крайно притеснително на фона на твърденията на министъра на финансите Владислав Горанов, който в края на миналата седмица е признал, че битката на министерство с ДДС злоупотребите и ежедневна. Бошкилов посочи, че един от фрапиращите случаи с ДДС измама е станал обществено известен чрез медиите в Благоевград. „Малко преди да бъде избран за общински координатор на ГЕРБ – Гоце Делчев народният представител Димитър Гамишев е прехвърлил фирмата си на друга“, каза Бошкилов. По думите му се твърди, че другата фирма е с 2 лв. капитал, регистрирана в Ловеч. „Данните в търговския регистър показват, че на същия адрес са регистрирани общо 23 фирми. Освен това поне 10, ако не и повече от фирмите са длъжници на НАП с големи суми“, допълни Бошкилов. Народният представител поясни, че фирмата на Гамишев фигурира в списъка на големите длъжници на НАП. „Фирмата дължи на хазната близо 200 хил. лв. и е добавена в позорния списък на НАП. За нас е пълна загадка как е осъществено вписването на продажбата на фирмата в Агенцията по вписванията, след като тя е сред големите длъжници на страната. Той посочи, че Гамишев олицетворява лицемерната политика на ГЕРБ и е неприемливо да има политически чадър върху народния представител. „Настояваме ръководството на ГЕРБ да вземе решение от случая с Димитър Гамишев, което да отговаря на интересите на българските граждани“, допълни народният представител от БСП.\r\nДеница КИТАНОВА", "date": "2018.03.28", "title": "Николай Бошкилов, БСП: Депутатът Димитър Гамишев олицетворява лицемерната политика на ГЕРБ – ако си член на партията може да не плащаш данъци, да извършваш контрабанда и да пренасяш суджуци"}
{"url": "http://www.focus-news.net/news/2018/03/28/2504968/vitsepremierat-valeri-simeonov-balgariya-gleda-na-koreya-kato-edin-perspektiven-biznes-partnyor-i-kato-na-darzhava-ot-koyato-mozhe-da-nauchi-mnogo.html", "text": "България гледа на Корея като един перспективен бизнес партньор и като на държава, от която може да научи много. Това каза вицепремиерът по икономическата и демографска политика Валери Симеонов по време на откриването на Българо-корейски бизнес форум в столицата, предаде репортер на Агенция „Фокус“. „Вече опериращите в България южнокорейски предприятия работят като коректни данъкоплатци и сериозни бизнес инвеститори. Трябва да подчертая, че за разлика от много други държави корейският бизнес играе по правилата и закона, неговите постижения са в резултат на упорит труд, а не заобикаляне и неспазване на правилата“, подчерта Симеонов.  „Като бизнес икономически партньор България ще продължи да предлага икономически и финансова стабилност, мощно стимулиране на инвестиционното законодателство, благоприятен данъчен режим, съотношение цена – качество, да не забравяме и вноса на работна ръка, има остър дефицит у нас. Няма да намерите други такива условия в Европа“, каза още Симеонов. Вицепремиерът уточни, че София се превръща в едно от най-перспективните места за създаване на бизнес. „Пожелавам успешно провеждане на форума, който ще допринесе за развитието между отношенията между България и Република Корея. Потвърждавам и ангажиментите на българското правителство за развитие и задълбочаване на контактите от взаимен интерес“, поясни Валери Симеонов.\r\nМариела РУСЕВА", "date": "2018.03.28", "title": "Вицепремиерът Валери Симеонов: България гледа на Корея като един перспективен бизнес партньор и като на държава, от която може да научи много"}
{"url": "http://www.focus-news.net/news/2018/03/28/2504972/parlamentat-vavede-transportnoto-obezpechavane-kato-iziskvane-za-novostroyashtite-se-obshtestveni-sgradi-s-visochina-nad-50-metra-v-sofiya.html", "text": "Народните представители приеха окончателни промени в Закона за устройството и застрояването на Столична община, предаде репортер на Агенция „Фокус“. За одобряване на устройствените планове за сградите с обществени функции над 20 хил. кв.м и/или с височина над 50 метра се въвежда изискване за транспортно-комуникационно обезпечаване на територията. Такова обезпечаване се доказва въз основа на проучване, анализ и симулация на транспортното обслужване с отчитане на съществуващия и бъдещия трафик. Столичния общински съвет ще приема наредба за извършване на проучване, анализ и симулация на транспортното обслужване.\r\nДепутатите решиха подробните устройствени планове за преструктуриране на жилищните комплекси в жилищните зони с преобладаващо комплексно застрояване да не могат да се изменят в срок от 5 години от влизането им в сила. Изискването е по отношение на характера на застрояване – от ниско в средно и/или високо и от средно във високо застрояване. Специфичните изисквания за облика на градските пространства, сградите и архитектурните ансамбли ще се определят с наредба на Столичния общински съвет.\r\nБиляна ИВАНОВА", "date": "2018.03.28", "title": "Парламентът въведе транспортното обезпечаване като изискване за новостроящите се обществени сгради с височина над 50 метра в София"}
{"url": "http://www.focus-news.net/news/2018/03/28/2504962/vitsepremierat-valeri-simeonov-koreya-e-edno-ot-ikonomicheskite-chudesa-na-sveta-balgariya-e-otvorena-i-obnadezhdena-za-partnyorstvo-s-koreyskiya-biznes.html", "text": "Корея е едно от икономическите чудеса на света, България е отворена и обнадеждена за партньорство с корейския бизнес. Това каза вицепремиерът по икономическата и демографска политика Валери Симеонов по време на откриването на Българо-корейски бизнес форум в столицата, предаде репортер на Агенция „Фокус“. \r\n„За мен е висока чест и отговорност да открия Българо-корейския форум. Искам да поднеса поздравленията си към Република Корея за перфектно организираните зимни олимпийски игри в Пьонгчанг, където освен високия спортен дух беше постигнато едно изключително постижение, а именно основите за намаляване на напрежението на Корейския полуостров“, заяви Симеонов. „На пръв поглед държавите ни са различни, по отношение на икономиката и бизнеса, всъщност ценностите на двата ни народа си приличат и именно това позволява въпреки огромното разстояние помежду ни да правим интензивен общ бизнес“, коментира той.\r\nПо думите ми българите и корейците са трудолюбиви, дисциплинирани, патриоти, до голяма степен консервативни в социално отношение, но либерални във възгледите си за глобализацията на индустриалния свят. „Във време, в което се говори за протекционизъм за глобализация, твърде често и за икономически войни смятам, че нашите народи остават сред най-твърди привърженици за свободната частна търговия и отворените граници за международния бизнес и инвестиции. Това ми вдъхва увереност, че българо-корейските икономически отношения ще останат не само стабилни, но и имат и възходяща тенденция на развитие. България гледа на Корея като един перспективен бизнес партньор и като на държава, от която може да научи много“, допълни вицепремиерът. Симеонов изтъкна успешния пример на Корея в технологичния сектор. „Корея е един от водещите инвеститори в иновациите. По отношение на годишните инвестиции с над 4,25% от БВП вашата държава изпреварва дори Япония и Израел“, подчерта Симеонов. Той уточни, че Корея е държавата с най-модерна икономика - далеч пред Германия, Швеция, Япония и Швейцария. „Смятам, че може да се каже, че Корея е едно от икономическите чудеса на света, което превърна една земеделска държава в една високо технологична развита икономика.  По тези и много други причини България е отворена и обнадеждена за партньорство с корейския бизнес, виждайки във вас не просто източника на капитали, пазари и инвестиции, а хора от които можем да научим много“, каза още Валери Симеонов.\r\nМариела РУСЕВА", "date": "2018.03.28", "title": "Вицепремиерът Валери Симеонов: Корея е едно от икономическите чудеса на света, България е отворена и обнадеждена за партньорство с корейския бизнес"}
{"url": "http://www.focus-news.net/news/2018/03/28/2504973/vitsepremierat-valeri-simeonov-balgariya-tryabva-da-tarsi-svoya-pat-za-razvitie-ne-samo-na-zapad-no-i-na-iztok.html", "text": "България трябва да търси своя път за развитие не само на Запад, но и на Изток. Това каза пред журналисти вицепремиерът по икономическата и демографска политика Валери Симеонов, предаде репортер на Агенция „Фокус“. Относно това защо Българо-корейски бизнес форум и подобни на него са от изключително важно значение за страната ни, Симеонов заяви: „България държи да развива икономиката си, държи да заеме подобаващото си място, ако може да се върне на част от старите си позиции в икономическо отношение, така че връзките с източните държави, с източните развити икономики са от голямо значение“. \r\n„С Корея имаме вече установени традиции, имаме едно много сериозно присъствие на автомобилното производство у нас, както и в редица други сектори. На този форум присъстват представители на едни от най-големите корейски фирми. България трябва да търси своя път за развитие не само на Запад, но и на Изток“, коментира вицепремиерът.\r\nМариела РУСЕВА", "date": "2018.03.28", "title": "Вицепремиерът Валери Симеонов: България трябва да търси своя път за развитие не само на Запад, но и на Изток"}
{"url": "http://www.focus-news.net/news/2018/03/28/2504939/srabski-ministar-samo-s-uchastieto-na-rusiya-v-dialoga-belgrad-prishtina-mozhem-da-osigurim-sigurnostta-na-srabskiya-narod-i-zashtitata-na-srabskite-interesi-v-kosovo.html", "text": "Дойде моментът, когато Сърбия трябва да повика Русия да се включи активно в процеса на разрешаване на косовския въпрос, заяви сръбският министър за иновации и технологическо развитие Ненад Попович, цитиран от скопското електронно издание „МКД“.\r\n„Само с включването на Русия в диалога можем да обезпечим сигурността на сръбския народ и защитата на сръбските интереси в Косово. До тогава и до изпълняването на задължението за формиране на Общност на сръбските общини, Сърбия трябва да прекрати диалога със сепаратистите“, заяви Попович и осъди категорично ареста и ескпулсирането на директора на канцеларията за Косово на сръбския парламент Марко Джурич.\r\nТой оцени, че „Сърбия няма по-искрен и близък съюзник от Русия“, което, според него, е доказал и разговорът на сръбския президент Александър Вучич с руския му колега Владимир Путин в понеделник вечерта.\r\n„Призовавам сръбския народ да се обедини около ръководството на страната и политиката на отбрана на държавния суверенитет, защото сега са ни нужни единство, солидарност и храброст“, заяви Попович.\r\nТой изтъкна, че за президента на Сърбия и сръбското правителство „Косово винаги е било, е и ще бъде сърцето на Сърбия“.\r\nПревод и редакция:", "date": "2018.03.28", "title": "Сръбски министър: Само с участието на Русия в диалога Белград – Прищина можем да осигурим сигурността на сръбския народ и защитата на сръбските интереси в Косово"}
{"url": "http://www.focus-news.net/news/2018/03/28/2504963/tass-posolstvoto-na-rusiya-v-moldova-opredeli-reshenieto-da-se-izgonyat-ruski-diplomati-kato-nedruzhestvena-proyava.html", "text": "Посолството на Русия в Молдова оцени като недружествена проява решението на правителството в Кишинев да изгони трима руски дипломати във връзка със събитията в Солсбъри, предава ТАСС.\r\n„Отчитайки абсурдността на обвиненията по адрес на споменатите лица, оценяваме тази проява като неоправдан и недружествен ход.Със сляпото следване на т.нар. европейска солидарност, Кишинев действа против здравия разум и собствените си интереси, поставяйки по този начин под съмнение искреността на скорошните заявления за стремеж към нормализация на руско-молдовските отношения“, се казва в разпространено в сряда заявление на руската дипломатическа мисия.\r\nПревод и редакция:", "date": "2018.03.28", "title": "ТАСС: Посолството на Русия в Молдова определи решението да се изгонят руски дипломати като „недружествена проява“"}
{"url": "http://www.focus-news.net/news/2018/03/28/2504974/natsionalniyat-sabor-na-balgarskiya-mladezhki-cherven-krast-shte-se-provede-v-gabrovo-ot-30-mart-do-1-april.html", "text": "От 30 март до 1 април 2018 г. в Габрово, ще се проведе Втората сесия на XIV Национален събор на Българския младежки Червен кръст. Това съобщиха от пресцентъра на БЧК. На форума ще присъстват близо 120 червенокръстци и представители на младежката организация от цялата страна.  Официалното откриване ще се състои в Актовата зала на Национална Априловска гимназия на 30 март 2018 г. от 16.30 часа с любезното домакинство на Областната организация на БЧК – Габрово. \r\nПо време на събора  ще бъдат обсъдени отчетите за дейността на организацията за изминалата 2017 г. и на Комисията по съответствието. Ще бъдат приети годишен план за дейността на БМЧК през 2018 г., междинен анализ за изпълнение на Стратегия за развитие на БМЧК до 2020 г. и промени в Статут на БМЧК.\r\nНа 31 март 2018 г. всички гости и делегати на Националния събор ще се включат в символично отбелязване на предстоящата 140 годишнина на Български Червен кръст, чрез пускането на 140 червени и бели балони, символизиращи основните цветове на емблемата на организацията.", "date": "2018.03.28", "title": "Националният събор на Българския младежки Червен кръст ще се проведе в Габрово от 30 март до 1 април"}
{"url": "http://www.focus-news.net/news/2018/03/28/2504977/smolyan-vazpomenatelna-plocha-za-zaginalite-prez-voynite-zhiteli-na-obshtinata-shte-bade-postavena-pred-voenniya-klub-v-grada.html", "text": "Възпоменателна плоча за увековечаване паметта на загиналите през войните 1885, 1912 - 13 г, 1915 - 18 г. жители на Смолянска община, околия Смолянска ще бъде поставена в площадното пространство пред Военен клуб – Смолян. Работи се по осъществяването на този проект, за който вече е осигурено финансиране. Това стана ясно по време на заседание на Областната комисия „Военни паметници”, съобщиха от пресцентъра на Областна администрация – Смолян. В него участваха заместник-областният управител Владимир Гърбелов, Радослав Симеонов – главен експерт „Военни паметници” към Министерството на отбраната, членове на комисията, кметове и представители от общините в област Смолян, представители на имащите отношение институции. По време на заседанието Радослав Симеонов запозна присъстващите с последните поправки в Закона за военни паметници. Той уточни разликата между военни и културни паметници и отбеляза, че Министерството на отбраната няма пряк ангажимент към изграждането и поддръжката на вторите.\r\nГлавен експерт Георги Георгиев от Областна администрация Смолян представи областния регистър и картотека на военните паметници на територията на областта. След разглеждане беше обсъдена актуализация на досега действащия регистър, според който на територията на област Смолян има 66 военни паметника. По общини те са: в Баните – 2, в Доспат – 6, в Девин – 6, в Златоград – 2, в Мадан – 1, в Рудозем – 6, в Смолян – 31, в Чепеларе – 11 и в Неделино – 1. При прегледа на състоянието на военните паметници в областта кметовете и представителите на общините предложиха реставриране или обновяване на някои от тях.", "date": "2018.03.28", "title": "Смолян: Възпоменателна плоча за загиналите през войните жители на общината ще бъде поставена пред Военния клуб в града"}
{"url": "http://www.focus-news.net/news/2018/03/28/2504975/shumen-nezakonno-pritezhavano-orazhie-i-boepripasi-sa-izzeti-ot-48-godishen-zhitel-na-selo-kliment.html", "text": "Незаконно притежавано оръжие и боеприпаси са иззети от 48-годишен жител на село Климент. Това съобщиха от ОДМВР-Шумен. Претърсването в дома на С.А. било предприето след получен сигнал, че мъжът притежава оръжие без разрешително. Около 15.00 часа на 27 март, по време на извършената проверка служители на РУ- Каолиново намерили две пушки, едната от които „Темел“ 12 калибър, а другата с неустановен модел и марка. Открити са 11 боеприпаси 12 калибър и един 16-ти. Незаконно притежаваните оръжия и боеприпаси са иззети. Срещу С.А. е започнато досъдебно производство.", "date": "2018.03.28", "title": "Шумен: Незаконно притежавано оръжие и боеприпаси са иззети от 48-годишен жител на село Климент"}
{"url": "http://www.focus-news.net/news/2018/03/28/2504979/stara-zagora-naslednik-na-chudomir-shte-otkrie-izlozhba-v-muzeya-na-fotografiyata-kazanlak.html", "text": "Фотоизложба „ Наследник на таланта“ на Петър Илинов, родственик на Чудомир, ще бъде открита в 18.00 часа тази вечер в Музея на фотографията в Казанлък, като част от програмата на Чудомирови празници 2018. Това каза за Радио „Фокус“ Стефан Папукчиев, директор на музея. Експозицията включва над 30 цветни фотоси, дело на Илинов. Работите са резултат от впечатленията му от неговите пътешествия по екзотични места из цял свят.\r\nПетър Илинов е правнук на брата на Димитър Чорбаджийски, Георги. Живее и работи в италианската столица Рим. Професионалните му занимания са свързани с математиката и компютърните науки. Ръководи фирма за консултации и мениджмънт по информационни технологии. Увлечен от художествената фотография още в детската си възраст, Илинов по-късно продължава да снима активно и дори води различни фотографски курсове. „Всеки от нас носи в себе си артистична дарба, чрез която е в състояние да предаде чувствата и емоциите си. За едни е музиката, за други – живописта, за мен – моят обектив“, казва Илинов. \r\nНа фотосите в изложбата са запечатани континентални и островни изгреви и залези,  студът с тюлените, пингвините и аржентинските китове, но и жарките брегове на Санторини и Италианската Ривиера - светът от Казанлък до най-южната Огнена земя. Това е втората изложба на Илинов в Казанлък, след тази през 2010-а година в залите на Литературно – художествен музей „Чудомир“.\r\nСлавяна ГАЙДАРОВА", "date": "2018.03.28", "title": "Стара Загора: Наследник на Чудомир ще открие изложба в Музея на фотографията - Казанлък"}
{"url": "http://www.focus-news.net/news/2018/03/28/2504982/silistra-82-godishna-zhena-e-stanala-zhertva-na-telefonna-izmama-sas-8-300-lv.html", "text": "82-годишна жена е станала жертва на телефонна измама със 8 300 лв. Това съобщиха от ОДМВР - Силистра. Вчера в дома си в областния град тя повярвала на обаждане, че съдейства на полицията в акция по залавяне на телефонни измамници и следвайки дадените указания поставила в торбичка спестяванията си в размер на 8 300 лв. и я хвърлила през прозореца. По случая е образувано досъдебно производство.", "date": "2018.03.28", "title": "Силистра: 82-годишна жена е станала жертва на телефонна измама със 8 300 лв."}
{"url": "http://www.focus-news.net/news/2018/03/28/2504981/sliven-zapochna-blagoustroyavaneto-na-dva-kvartala-v-grada-s-evropeyski-sredstva.html", "text": "Благоустрояване на два сливенски квартала ще бъде направено в Сливен с европейски средства. Проектът за градска среда е на стойност близо 2 млн. 200 хил. лв. Това съобщи ръководителят на дейностите Митка Кърлева, предаде репортер на Радио \"Фокус\" - Сливен. Община Сливен не участва със собствен финансов ресурс. Ще бъдат благоустроени кварталите „Република“ и „Клуцохор“ по поречието на река Асеновска. Предвижда се изграждането на спортни площадки, три площадки за детски игри, фитнес на открито, игрища за волейбол и велоалеи. Ще бъдат създадени паркови пространства и кътове за отдих, ще има и два нови фонтана. \"Предвижда се строителните дейности да приключат в края на юли тази година, а самият проект ще приключи на 13 януари 2019 година\", посочи Кърлева.\r\nДнес кметът на Сливен Стефан Радев направи първа копка на строителните дейности в кв. „Клуцохор“.\r\nЛюдмила ЙОРГОВА", "date": "2018.03.28", "title": "Сливен: Започна благоустрояването на два квартала в града с европейски средства"}
{"url": "http://www.focus-news.net/news/2018/03/28/2504985/blagoevgrad-bansko-shte-posreshtne-predstoyashtite-velikdenski-praznitsi-s-bogata-kulturna-programa.html", "text": "Банско ще посрещне предстоящите Великденски празници с богата културна програма, съобщиха от пресцентъра на Общината. Проявите ще започнат със спектакъла „Цветен Първи април”, който обединява двата празника – Цветница и Денят на хумора и сатирата - 1 април. Самодейците към читалище „Никола Вапцаров” – Банско са подготвили весела програма, представяща пролетните празници през призмата на характерния бански хумор и диалект, като салонът на културната институция ще бъде малък да побере всички зрители на 30 март.\r\nСтаналата любима за всички ученици в планинския град фолклорна обредност, свързана с Великден, ще се проведе на 5 април, Велики четвъртък,  в музей Велянова къща. Заедно с историците от Музеен комплекс – Банско и техните колеги от читалище „Никола Вапцаров”, децата на Банско ще замесят обредни хлябове и козунаци, ще боядисват яйца с натурални багрила и преди всичко ще се забавляват.\r\nФолклорната изпълнителка Ангелина Милева ще гостува на курортния град на големия християнски празник. С концерт на централния градски площад на 8 април от 11.30 часа младата народна певица и ученичка на тракийската народна певица Диана Иванова, ще поднесе пъстра китка от празнични фолклорни изпълнения. Както се полага на Великден, ще има весело Великденско надчукване с яйца, като победителят ще премери сили лично с кмета на Общината Георги Икономов. А както всяка година, за най-силното яйце има предвидена вкусна награда  – кошница с Великденски лакомства.", "date": "2018.03.28", "title": "Благоевград: Банско ще посрещне предстоящите Великденски празници с богата културна програма"}
{"url": "http://www.focus-news.net/news/2018/03/28/2504949/ramush-haradinay-kam-sarbiya-ne-izprobvayte-tarpenieto-ni.html", "text": "Премиерът на Косово Рамуш Харадинай, в изказване пред медиите в Прищина, призова Сърбия да спре да нарушава териториалния интегритет на Косово. Той направи коментарите си ден, след като косовската полиция арестува и депортира директора на канцеларията за Косово и Метохия на сръбския парламент Марко Джурич за това, че е навлязъл нелегално в територията на Косово, пише базираното в Прищина албанско електронно издание Gazeta Express.\r\nКоментирайки ареста на Джурич в Косовска Митровица, Харадинай заяви, че косовското правителство е предупредило Джурич да не влиза в Косово без разрешение, но той е предпочел да предизвика Прищина. „Явно е дошло времето да кажем ясно, че никой не трябва да изпробва търпението ни. Време е за диалог и трябва да седнем на масата за преговори. Видяхме какво се случва и до какво може да доведе липсата на комуникация“, заяви Харадинай.\r\n„Казвахме на Джурич да не влиза в Косово по различни канали в понеделник. Той можеше да влезе в Косово през всеки друг ден, но не и в понеделник“, продължи косовският премиер. \r\nВ коментар за оттеглянето на „Сръбска листа“ от неговото правителство след инцидента с Джурич, Харадинай заяви, че няма никакво намерение да си подава оставката, тъй като е получил подкрепа от други депутати за продължаване на дейността на правителството му.\r\nПревод и редакция:", "date": "2018.03.28", "title": "Рамуш Харадинай към Сърбия: Не изпробвайте търпението ни"}
{"url": "http://www.focus-news.net/news/2018/03/28/2504978/narodniyat-predstavitel-ot-pg-na-gerb-dimitar-gamishev-e-depoziral-ostavkata-si.html", "text": "Тези дни НАП е започнала данъчна проверка на народния представител от ГЕРБ Димитър Гамишев. Тази сутрин в офиса на ГЕРБ беше депозирана оставката му. Това каза от парламентарната трибуна народният представител от ПГ на ГЕРБ Спас Гърневски, предаде репортер на Агенция „Фокус“. „Това е с единствена цел да не пречи на проверката и да не се спекулира с името на ГЕРБ, както това непрекъснато се прави от опозицията“, заяви той. „Вие имате само един комунист - другите сте комунисти-социалисти“, обърна се Спас Гърневски към БСП. „За пореден път ГЕРБ дава пред гражданите ясно и точно послание как трябва да функционира една истинска демократична и отговорна за делата си партия. И при най-малкото съмнение в народни представители, те сами депозират оставката си, не чакат да приключат проверките и не се крият зад имунитети. Сами напускат организацията, за да не петнят името ѝ“, изтъкна депутатът от ГЕРБ. „Питаме кога вие ще бъдете на новото на ГЕРБ“, коментира той към БСП. \r\nБиляна ИВАНОВА", "date": "2018.03.28", "title": "Народният представител от ПГ на ГЕРБ Димитър Гамишев е депозирал оставката си"}
{"url": "http://www.focus-news.net/news/2018/03/28/2504987/plovdiv-zapochvat-bezplatni-ochni-pregledi-za-detsa-ot-detskite-gradini-v-rayon-severen.html", "text": "Започват безплатни очни прегледи за деца от детските градини в район „Северен” в Пловдив. Това съобщиха за Радио „Фокус“ – Пловдив организаторите на инициативата. До 4 април във всичките седем градини на район „Северен” ще бъдат прегледани по предварително изготвен график и след информирано съгласие от родителите всички общо 693 деца от вторите и третите групи. Инициативата се провежда под наслов „Весели очички”. Съвместно с Центъра за рехабилитация на слепи, организаторите се стремят да обхванат в профилактичната си дейност децата на целия град, които след две - три години ще бъдат ученици. Изследването се извършва автоматично, с апарат, без притеснения за децата, като се проверява роговицата на очите, прави се изследване за далекогледство и късогледство, сравняват се размерите на зеницата на двете очи.  Кметът на район „Северен“ в Пловдив инж. Ральо Ралев подкрепя инициативата и увери, че тя ще остане актуална и в бъдеще, защото дава шанс на родителите да бъдат своевременно информирани за очното здраве на техните деца.", "date": "2018.03.28", "title": "Пловдив: Започват безплатни очни прегледи за деца от детските градини в район „Северен”"}
{"url": "http://www.focus-news.net/news/2018/03/28/2504986/vitseprezidentat-iliyana-yotova-v-universiteta-na-lozana-promyanata-e-ot-klyuchovo-znachenie-za-badeshteto-na-es.html", "text": "„Европейски съюз? Докъде ЕС? Колко ЕС?“ – тези основни въпроси и възможните отговори коментира вицепрезидентът Илияна Йотова по време на публична лекция „Европейският проект: поглед от Българското европредседателство“ в Института по публична администрация в Университета на Лозана, съобщиха от прессекретариата на държавния глава. Вицепрезидентът гостува на университета по покана на „Фондация Жан Моне за Европа“. \r\n„Дебатът днес не е за или против Европа. Той е за това как да се промени ЕС, за да си върне доверието на европейските граждани“, подчерта вицепрезидентът пред присъстващите над 300 представители на дипломатическия корпус, преподаватели и студенти. Представители на българската общност в Швейцария също уважиха лекцията. „Промяната е от ключово значение за бъдещето на ЕС“, отбеляза Илияна Йотова. \r\nВицепрезидентът добави, че именно обединена Европа се справи с икономическата и финансова криза, но трудностите показаха, че тя няма изградени политики, механизми, инструменти за предотвратяване и посрещане на такива предизвикателства. „Брекзит е само един от примерите докъде доведоха недоверието и страхът на европейските граждани“, отбеляза Илияна Йотова. \r\nПо думите ѝ ЕС е далечен и неразбираем за европейските граждани. „Петте сценария от Бялата книга на Европейската комисия не осъществиха мисията си – не предизвикаха така необходимия разговор за бъдещето на европейския проект. При това разговор с гражданите, сред гражданите“, изтъкна Илияна Йотова. \r\nВицепрезидентът определи Многогодишната финансова рамка като ключов момент в дебатите за бъдещето на ЕС, в които активни трябва да бъдат националните правителства и местните власти. „Един от основните приоритети на Българското председателство е запазването на кохезионната политика. В Римската декларация, подписана през месец март миналата година, по настояване на президента Румен Радев бе включена политиката на сближаване. Не бива тя да бъде заменена с нов вид финансови инструменти или да компенсира недостига в бюджета на ЕС след напускането на Великобритания, или необходимостта от повече средства за сигурност и отбрана да става с намалено финансиране на други важни политики“, заяви Илияна Йотова. По думите ѝ съществен въпрос пред бъдещето на европейския проект са отношенията между „стари“ и „нови“ държави членки. „Разделянето на оси е контрапродуктивно и рискува разпадането на европейската конструкция“, отбеляза Илияна Йотова. \r\nВицепрезидентът е категорична, че на международната сцена Европа избра ролята на наблюдател, а не на лидер. Старият континент, който търпи последствията от конфликтите и кризите в различни точки на света, трябва да подпомогне с различни проекти африканските страни да задържат бягащите от бедност и конфликти, смята Илияна Йотова. „Бежанската и миграционната криза са етикетът на този мандат на европейските институции. Позицията на България е за по-сигурна охрана на външните граници, защото това означава сигурност и за гражданите във вътрешността на Европа“, подчерта вицепрезидентът. \r\nГраниците на Съюза засягат и големия въпрос за отношенията с Турция. „ЕС трябва да постигне консенсус – дали Турция е страна, бъдеща членка, която да е едновременно мост и гарант за отношенията с мюсюлманския свят, или една от т.нар. трети страни, с които при всяка криза изготвя отделни механизми на сътрудничество“, отбеляза Илияна Йотова. \r\nВицепрезидентът изтъкна, че България е направила смела крачка с определянето на евроинтеграцията на Западните Балкани като свой основен външнополитически приоритет по време на европредседателството. Гостите на лекцията оцениха високо тази политика на българската държава. „Най-важното – България успя да сложи в дневния ред на Европа този нестабилен и с нелека съдба регион“, заяви Илияна Йотова и изрази убеденост, че ЕС трябва да оцени пропуските в предишните разширявания и рисковете пред следващи. \r\nСигурността вицепрезидентът определи като най-голямото предизвикателство пред европейските граждани. В същото време Илияна Йотова отбеляза опасността при създаването на обща отбрана да се допуснат нови разделителни линии в Европа  и „нов Шенген с обособяването на отбранително ядро от държави“. Въпроса за двойните стандарти в ЕС Илияна Йотова постави остро на последвалата след лекцията оживена дискусия и посочи като пример недопускането на България и Румъния в Шенген. \r\nВицепрезидентът е убедена, че освен от промяна на политиките, Европейският съюз се нуждае и от институционална реформа. „Днес назначените станаха по-силни от избраните, бюрокрацията измести визионерството“, отбеляза Илияна Йотова, която определи Европейската комисия като политически оцветена не само заради избора на своя председател, но и на еврокомисарите. „Липсва активното участие на гражданите в посочването на европейските лидери. А държавите са само обекти, изпълняващи политики“, подчерта вицепрезидентът. \r\n„Обединена Европа по замисъла на основателите ѝ не означава лишаване от суверенитет, а още по-добра защита на националния интерес на държавите. Повече Европа означава повече права и социална защита, изравняване на социални стандарти“, заяви Илияна Йотова, според която с адекватна политика това трябва да го гарантират европейските лидери, за да спре отвръщането от европейската идея. „Защо в ЕС има наказателна процедура за бюджетен дефицит, а няма такава за голям процент безработица, за нарастваща бедност и по-страшното – за голям брой работещи бедни“, пита вицепрезидентът. \r\nКато последствие от грешните политики на Европейския съюз Илияна Йотова определи възхода на популистки и крайни настроения. „До това доведе регресът в защитата на основни права“, отбеляза вицепрезидентът. По думите ѝ най-трудна ще е битката с ксенофобията. \r\n„Истинското лечение на болна Европа ще бъде чрез общи усилия, с нови идеи и енергия. Трябва да загърбим двойните стандарти не само в отношенията между държавите членки, но и в самото говорене за Европа“, изтъкна Илияна Йотова. \r\nПреди лекцията президентът на „Фондация Жан Моне за Европа“ Пат Кокс и изпълнителният й директор Жил Грен показаха на вицепрезидента част от архивите на Жан Моне, основал влиятелния мозъчен тръст през 1978 г. В богатата библиотека, освен неговите, се съхраняват и още много документи от историята на европейския проект.", "date": "2018.03.28", "title": "Вицепрезидентът Илияна Йотова в Университета на Лозана: Промяната е от ключово значение за бъдещето на ЕС"}
{"url": "http://www.focus-news.net/news/2018/03/28/2504990/vidin-vremenno-e-ogranicheno-dvizhenieto-po-glaven-pat-e-79-vidin-montana-v-rayona-na-dunavtsi-poradi-otstranyavane-na-avariral-tezhkotovaren-avtomobil.html", "text": "Временно е ограничено движението по главен път Е-79 Видин – Монтана в района на Дунавци поради отстраняване на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут по общинската пътна мрежа през гр. Дунавци.", "date": "2018.03.28", "title": "Видин: Временно е ограничено движението по главен път Е-79 Видин – Монтана в района на Дунавци поради отстраняване на аварирал тежкотоварен автомобил"}
{"url": "http://www.focus-news.net/news/2018/03/28/2504989/dobrich-obshtinata-shte-initsiira-kulturno-sabitie-koeto-shte-sabere-tvortsi-na-kasometrazhni-filmi-ot-razlichni-strani.html", "text": "Община град Добрич ще инициира културно събитие, което ще събере творци на късометражни филми от различни страни. Идеята е заложена в Програмата за развитие на туризма в добруджанския град за тази година с одобрението на Общинския съвет, предаде кореспондентът на Радио „Фокус” – Варна. Става дума за провеждане на пленер за късометражен филм за Добрич. Ще бъдат поканени чуждестранни снимачни екипи. Те ще имат възможност да прекарат няколко дни в града и след това да пресъздадат в своите филми усещането си за града и неговата атмосфера. Средствата за тази инициатива са в размер на 10 350 лв. Преди около 6 - 7 години по поръчка на Община град Добрич бе направен рекламен филм, който акцентира на емблеми на добруджанския град. 3 000 лв. са предвидени по Програмата за развитие на туризма тази година за инициативата „Добруджанска черга от цветя“, 5 000 лв. – за Добрички петъчни празници, 1000 лв. – за кулинарно шоу на открито през юни. Общинският съвет гласува увеличение на средствата за провеждане на европейския конкурс за млади поп и рок певци „Сарандев“. Сумата е 20 000 лв. За летни концерти на открито на 6 и 13 юли, в които ще свири Духов оркестър – Добрич, с гостуващи музиканти, са предвидени 3 600 лева. И тази година Община град Добрич е предвидила 40 000 лв. за дейности по Програмата за развитие на туризма. Осигурява се финансиране за ремонт и оформяне на тротоари и път до „Римската баня“ и за нейната консервация.\r\nЖулиета НИКОЛОВА", "date": "2018.03.28", "title": "Добрич: Общината ще инициира културно събитие, което ще събере творци на късометражни филми от различни страни"}
{"url": "http://www.focus-news.net/news/2018/03/28/2504988/silistra-prodalzhava-denonoshtnoto-nablyudenie-na-nivoto-na-reka-dunav-v-oblastta.html", "text": "Във връзка с повишаването на нивото на река Дунав и съгласно компетенциите на регионалните органи в област Силистра са извършени няколко действия с цел недопускане на евентуални наводнения в област Силистра. Това съобщиха от Областна администрация - Силистра. След преминаване на 7-метровата граница замерването е на всеки час, а при необходимост и по-често – това става от служителите на Хидрометеорологична станция - Силистра. При последното голямо увеличение на нивото на река Дунав при Силистра през 2006 г. е измерено ниво от 777 см. Още на 19 март със заповед на областния управител на област Силистра на кметовете на общините Силистра, Тутракан, Главиница и Ситово е разпоредено денонощно да замерват нивото на река Дунав. При възникване на опасност от наводнение те трябва да оповестят населението от застрашените райони в съответствие с общинските планове за защита при бедствие – в раздел „Защита от наводнение“. При необходимост кметовете имат право да използват децентрализираната сиренно-оповестителна система. Задължени са също да обезопасят тръбните и шахтови кладенци за питейна вода, намиращи се в заливаемите тераси. Те са организирали групите си за 24-часово наблюдение, както и правят преглед на критичните места по дигите. При необходимост ще започне тяхното тампониране, надграждане и укрепване. Междувременно от писмо до областните управители от „Напоителни системи“ – клон Русе, става ясно, че са привели плановете си към първо ниво, в резултат на което са обновили аварийните си складове по места. Вече районът на Тутракан е процес на зареждане от тяхна страна с пясък, а служителите им замерват нивото и докладват по съответния ред. Оповестени и събрани са аварийните групи в областите Силистра и Русе, и се извършват обходи по дигите. Кметовете на общини определят критичните участъци, за да се знае къде е възможно да има нужда от реакция. Областна дирекция за Пожарна безопасност и защита на населението има задължението да прави организация при необходимост за своевременно раздаване на чували с пясък за надстрояване на диги. Това става след поискване от кметовете на общини и на ръководителите на застрашените инфраструктурни обекти и съоръжения на територията на област Силистра.", "date": "2018.03.28", "title": "Силистра: Продължава денонощното наблюдение на нивото на река Дунав в областта"}
{"url": "http://www.focus-news.net/news/2018/03/28/2504976/vitsepremierat-valeri-simeonov-sreshtata-es-turtsiya-vav-varna-e-mnogo-dobro-postizhenie-za-balgarskata-vanshna-politika-i-kato-tsyalo-za-stranata-ni.html", "text": "Срещата ЕС – Турция във Варна е много добро постижение за българската външна политика и като цяло за страната ни. Това каза пред журналисти вицепремиерът по икономическата и демографска политика Валери Симеонов относно срещата ЕС-Турция във Варна , предаде репортер на Агенция „Фокус“. На въпрос какви са изводите, които могат да се направят след срещата във Варна, Симеонов заяви: „След като се запозная с детайлите, ще могат да отговоря конкретно. Там имаше разговори, свързани с енергетиката, за които нямам информация, трябва да събера такава и тогава ще мога да кажа“. „Този форум беше едно много добро постижение за българската външна политика и като цяло за България като член на ЕС, като един посредник между Турция и ЕС. Това е повече от очевидно, никой не може да пренебрегне или омаловажи резултатите. Използва случая, за да поздравя премиера за постижението, което успя да постигне“, допълни Валери Симеонов. \r\nМариела РУСЕВА", "date": "2018.03.28", "title": "Вицепремиерът Валери Симеонов: Срещата ЕС – Турция във Варна е много добро постижение за българската външна политика и като цяло за страната ни"}
{"url": "http://www.focus-news.net/news/2018/03/28/2504980/vitsepremierat-valeri-simeonov-balgariya-ima-dostoyna-i-balansirana-pozitsiya-po-sluchaya-skripal.html", "text": "България има достойна и балансирана позиция в момента по случая „Скрипал“. Това каза пред журналисти вицепремиерът по икономическата и демографска политика Валери Симеонов във връзка със случая „Скрипал“, предаде репортер на Агенция „Фокус“. Относно това, че премиерът Бойко Борисов повика посланика на страната ни в Русия Бойко Коцев, както и че много държави отзоваха посланиците си във връзка със случая „Скрипал“ във Великобритания, Симеонов уточни: „Аз съм вицепремиер по икономическите и демографските въпроси. Нямам информация, секторът не ми е ресорен. Не мога да съм специалист по всичко като повечето политици в България“. Симеонов добави, че коментира неща, които са му известни и от които разбира. На въпрос действа ли България под натиск в този международен скандал, вицепремиерът отговори:  „Не, къде видяхте този натиск. България има достойна и балансирана позиция в момента“. \r\nМариела РУСЕВА", "date": "2018.03.28", "title": "Вицепремиерът Валери Симеонов: България има достойна и балансирана позиция по случая „Скрипал“"}
{"url": "http://www.focus-news.net/news/2018/03/28/2504993/montana-izzeti-sa-okolo-120-000-leva-ot-staklen-burkan-zakopan-v-saksiya-v-doma-na-lihvar-v-lom.html", "text": "Иззети са нерегламентирани 60 850 лв. и 29 865 евро от стъклен буркан, закопан в саксия в частен дом на 41-годишен мъж в гр. Лом. Това съобщиха от ОДМВР-Монтана. Парите са открити на 27 март, закопани в саксия с посадено отгоре растение, в частен дом в кв. „Момин брод”, обитаван от криминално проявеният и осъждан А.Р./41 г./. Открити са още множество документи, уличаващи А.Р. в извършване на незаконна лихварска дейност. От жилището са иззети паричните суми и документи, преносим компютър, тестер за банкноти и 2 мобилни телефони със сим-карти. В двора на стопанска постройка в непосредствена близост до кв.,,Момин брод\", стопанисвана от А.Р., е открит лек автомобил „Фиат Стило” с монтанска регистрация, собственост на жител на с. Трайково, общ. Лом. За автомобилът са намерени данни, че е оставен в залог срещу получена сума. А.Р. е задържан за 24 часа в РУ Лом.\r\nВ рамките на операцията криминалистите са претърсили и други два адреса – в селата Комощица и Василовци, обитавани от две жени на 32 и 43 години. Оттам са иззети множество документи - тетрадка с имена, адреси, дати, изписани отдадени и дължими суми пари, както и разплащателни документи, преносим компютър и мобилни телефони със сим-карти. \r\nПо случаите са образувани досъдебни производства в РУ- Лом, действията по разкриването на цялостната престъпна дейност на задържания продължават под ръководството на прокуратурата.", "date": "2018.03.28", "title": "Монтана: Иззети са около 120 000 лева от стъклен буркан, закопан в саксия в дома на лихвар в Лом"}
{"url": "http://www.focus-news.net/news/2018/03/28/2504983/pg-na-bsp-iska-premierat-boyko-borisov-da-obyasni-pred-parlamenta-zashto-e-izvikal-na-konsultatsii-balgarskiya-poslanik-v-moskva.html", "text": "ПГ на БСП иска премиерът Бойко Борисов да дойде в парламента и да обясни защо е извикал на консултации българския посланик в Москва. Това каза секретарят на ПГ на „БСП за България“ Кристиан Вигенин пред журналисти във връзка със случая „Скрипал“, предаде репортер на Агенция „Фокус“. „Притеснени сме от развиващата се дипломатическа криза, можем да я наречем война, която наподобява периода на Студената война. Това е повод всяка една политическа сила внимателно да се замисли какво се случва всъщност. На второ място не сме удовлетворени от непоследователната позиция на българското правителство, защото от последните дни станахме свидетели на разнопосочни изявления и действия“, каза Вигенин. Според него това в тази ситуация създава рискове за страната. „Ние настояваме министър-председателят да дойде в Народното събрание и да ни информира за ситуацията и за кризата, която се развива. Още повече, че България е председател на ЕС - съответно за позиция на България и неговите очаквания оттук нататък. Готови сме това да стане на закрито заседание, ако счита, че има информация, която е специфична и трябва да сподели само с народните представители“, допълни Вигенин. \r\nДеница КИТАНОВА", "date": "2018.03.28", "title": "ПГ на БСП иска премиерът Бойко Борисов да обясни пред парламента защо е извикал на консултации българския посланик в Москва"}
{"url": "http://www.focus-news.net/news/2018/03/28/2504991/iliya-raev-bchk-varna-obuchenite-spasiteli-v-balgariya-sa-dostatachno-no-te-tryabva-da-badat-dobre-obgrizhvani.html", "text": "Обучените спасители в България са достатъчно, но те трябва да бъдат добре обгрижвани. Това каза в интервю за Радио „Фокус“ – Варна Илия Раев, председател на Областния съвет на БЧК – Варна. По думите му отново преди предстоящия летен сезон ще се заговори за необходимостта от спасители, че няма достатъчно. „Но спасители има. Миналата година сме обучили около 200 нови спасители, това се прави всяка година. 610 души са с подновено право да практикуват дейността „Воден спасител“, посочи Илия Раев. Той коментира, че с този брой обучени кадри нуждата от спасители във Варна може да бъде покрита. За страната – от Резово до Дуранкулак, са необходими около 1300 спасители. „Спасители се обучават много, но възниква проблемът с концесионерите, които плащат по-малко от това, което един спасител получава в Гърция или Испания. Затова младите хора, завършили успешно курса за спасители на БЧК и получили сертификат, който важи за целия Европейски съюз, заминават за чужбина, където получават до 2000 евро месечно, което е много по-различно от 700 лева. Това трябва да се промени“, отбеляза Илия Раев. По отношение на възможността да бъдат внесени кадри от Украйна Илия Раев подчерта, че техният сертификат не се признава в България и ще бъде необходимо спасителите да преминат курс на обучение в БЧК. „Това ще обезцени труда на спасителите, ние трябва да бъдем загрижени за нашите родни кадри, които да получават добри заплати – между 1000 и 1400 лева. Ние им даваме по-малко пари и ги караме да вършат допълнителни дейности, които не са характерни за спасителите. Разковничето е възнаграждението на спасителите и вниманието към тях -да им се осигурява оборудването за спасителния пост, фланелки и гащета с емблемите на водното спасявате, както и вода. Трудът на спасителите трябва да бъде уважаван, защото той е грижа към хората да оцелеят и да ги опазим“, заяви Илия Раев.\r\nМарияна ВАЛЕНТИНОВА", "date": "2018.03.28", "title": "Илия Раев, БЧК – Варна: Обучените спасители в България са достатъчно, но те трябва да бъдат добре обгрижвани"}
{"url": "http://www.focus-news.net/news/2018/03/28/2504995/smolyan-uchenitsite-ot-ou-stoyu-shishkov-selo-taran-specheliha-obshtinskiya-krag-na-sastezanieto-za-bezopasnost-na-dvizhenieto.html", "text": "В СУ „Св. св. Кирил и Методий” - Смолян се проведе Национална викторина по безопасност на движението „Да запазим децата на пътя“. Организатори на събитието бяха Община Смолян, СБА, \"Пътна полиция\",  СУ „Св. св. Кирил и Методий“ - Смолян. Това съобщиха от пресцентъра на Общината.\r\nСъстезанието имаше за цел да провери до каква степен учениците са запознати с правилата на движение. То се проведе в три етапа, като всеки от тях даваше определен брой точки спрямо представянето на учениците. Това съобщи Александър Димитров, който отговаря за Спортните дейности в община Смолян.\r\nСъстезанието премина много забавно и оспорвано.По време на подреждането на пъзела и намирането на повредите на велосипеда, учениците показаха отлични умения за справяне в екстремна ситуация. Двама представители от Пътна Полиция Смолян бяха ангажирани с проверката на листовките. Тяхната констатация бе, че на фона на трудните въпроси, учениците са се справили повече от добре. Също така, те отбелязаха, че  професионални шофьори биха били доста затруднени с поставените въпроси, коментира Димитров.\r\nОбщина Смолян осигури  грамоти за всички участници, както и плакети за призьорите, които бяха раздадени на церемонията по награждаването.\r\nПърви се класира отборът на ОУ „Стою Шишков” – с.Търън, спечелил 114 точки. Той  ще  участва в  Областния  етап, който предстои през месец април т.г. \r\nВ надпреварата участваха ученици  от  смолянските училища  СУ „Св. св. Кирил и Методий”,  ОУ „Стою Шишков“, ОУ „Иван Вазов“, ОУ „Проф. д-р Асен Златаров“ , ОУ „Отец Паисий“ , ОУ „Юрий Гагарин“  и ОУ „Стою Шишков“-  с. Търън и  ОУ „Никола Й. Вапцаров“- с. Широка лъка.", "date": "2018.03.28", "title": "Смолян: Учениците от ОУ „Стою Шишков“ - село Търън спечелиха Общинския кръг на състезанието за безопасност на движението"}
{"url": "http://www.focus-news.net/news/2018/03/28/2504997/burgas-darzhavniyat-kuklen-teatar-specheli-nagrada-ikar-za-spektakala-parchentseto.html", "text": "Държавен куклен театър – Бургас получи признание за своята творческа дейност, спечелвайки награда „Икар“ от Съюза на българските артисти. Това съобщиха от Община Бургас. Отличието се присъжда за спектакъла „Парченцето“ и постижение в кукленото изкуство. Наградите бяха връчени за 13-и път по време на Международния ден на театъра 27 март.\r\nРежисьор на спектакъла е Веселин Бойдев, сценограф Ханна Шварц, а музиката е на Владо Ковачев. В постановката участват Александра Енева и Ивайло Енев.\r\nСпектакълът „Парченцето“ получи две номинации за приза. Първата бе за Владко Ковачев и неговата музика към постановката. Втората бе в категорията „Куклен спектакъл“.\r\n„Парченцето“ е по мотиви на Шел Силвърстийн. Спектакълът е предназначен за деца на възраст над 10 години.\r\nСюжетът на „Парченцето“ повежда зрителя през един свят, пълен с опасности. Той не знае защо е там и накъде върви. Зрителят трябва да се осланя единствено на своята интуиция. Тя го води и му помага да продължаваш по пътя си. За да стигне до…ДОКЪДЕ?\r\nКметът Димитър Николов поздрави творческия екип но Държавен куклен театър – Бургас за отличието.\r\n„Гордеем се с вас. Тази награда е признание за вашето майсторство и талант. Продължавайте все така да радвате бургаската публика и най-вече малките почитатели на театралното изкуство“, каза в своето поздравление Николов.", "date": "2018.03.28", "title": "Бургас: Държавният куклен театър спечели награда „Икар“ за спектакъла „Парченцето“"}
{"url": "http://www.focus-news.net/news/2018/03/28/2504998/ministar-ekaterina-zaharieva-pristigna-v-republika-yuzhna-afrika.html", "text": "Вицепремиерът и министър на външните работи Екатерина Захариева пристигна на летище „Оливър Тамбо” в Йоханесбург, Република Южна Африка (РЮА). Това съобщиха от пресцентъра на МВнР. В първия ден от визитата си тя ще е съпредседател на министерската среща в рамките на политическия диалог между Европейския съюз и Южноафриканската общност за развитие (САДК). \r\nЗахариева ще води европейската делегация в качеството си на външен министър на ротационния председател на Съвета на ЕС. От страна на САДК форматът ще се съпредседателства от госпожа Линдиве Сисулу, министър на външните работи и сътрудничеството на РЮА. \r\nСАДК е учредена през 1992 г. В нея участват 16 страни: Ангола, Ботсуана, Демократическа република Конго, Замбия, Зимбабве, Коморските острови, Лесото, Малави, Мавриций, Мозамбик, Намибия, Република Южна Африка, Свазиленд, Сейшелите и Танзания. \r\nДипломатическите отношения между Република България и Република Южна Африка са установени през февруари 1992 г. на равнище посланици и неотдавна бе отбелязана тяхната 25-а годишнина. \r\nЗа това сравнително кратко време са изградени отлични отношения. През 2001 г. РЮА подкрепя кандидатурата на България за непостоянен член на Съвета за сигурност на ООН за периода 2002-2003 г., а през 2006 и 2010 г. България гласува за избирането на РЮА за непостоянен член на Съвета за сигурност на ООН за периодите 2007-2008 г. и 2011-2012 г. \r\nПоследната визита на български външен министър в РЮА бе през 2009 г. Тогава министър Ивайло Калфин посети Претория в рамките на обиколка на шест африкански държави. През 2011 г. на посещение в София бе министърът международните отношения и сътрудничеството на РЮА госпожа Маите Нкоана-Машабане. \r\nДвете страни развиват интензивни търговско-икономически отношения. \r\nСтокообменът през 2016 г. е стигнал 96,7 млн. щатски долара, като България е с положително салдо от 56,3 млн. долара. За първите шест месеца на 2017 г. стокообменът е 43,3 млн. долара, от които 21,6 млн. долара са български износ за африканската страна. \r\nИзносът на България за РЮА през 2016 г. се води от слънчогледово и шафраново олио (с 40,6% от целия износ) и семена от слънчоглед (21,2%). Същата година сме внесли оттам предимно автомобилни превозни средства за транспорт на стоки (26,8%) и каменни въглища (16,3%). \r\nСъщевременно създадените в България добри условия за чуждестранни инвестиции доведоха да навлизането на няколко инвестиционни фонда от РЮА. През 2017 г. три търговски центъра в София – The Mall, Парадайз и Сердика Център, станаха собственост на фондове от РЮА срещу общо 636 млн. евро. Южноафрикански капитали преговарят за още три мола в София и притежават терени с разрешение за строеж на молове в Пловдив и Варна. \r\nСлед инвестицията на южноофриканската компания ALC в цех в Мусачево над 470 български работници произвеждат тапицерия за луксозни модели на BMW, която се изнася за германските фабрики на автомобилния гигант. \r\nРепублика Южна Африка проявява интерес и към възможностите и условията на българския туризъм, особено предвид наличието на четири годишни сезона у нас, добрата курортна и медико-санитарна база и достъпните цени. \r\nСпециален и важен мост между България и РЮА е сътрудничеството в образованието. Много южноафрикански граждани са завършили висше образование у нас, като някои от тях вече заемат важни позиции в родината си. В момента студенти от РЮА учат в Аграрния университет в Пловдив. Други 20 студенти се очакват в Тракийския университет в Стара Загора. \r\nСъщевременно в РЮА живеят между 25 000 и 30 000 българи, главно в Йоханесбург, Претория, Кейптаун и Дърбан. В страната има три български организации – на общностите в Претория и Йоханесбург, в Кейптаун и в Дърбан.", "date": "2018.03.28", "title": "Министър Екатерина Захариева пристигна в Република Южна Африка"}
{"url": "http://www.focus-news.net/news/2018/03/28/2504994/aleksandar-aleksandrov-sayuz-na-zarnoproizvoditelite-vidin-regionalni-protesti-shte-badat-organizirani-na-3-april-sreshtu-zakonoproekt-za-targoviya-s-neft-i-nefteni-produkti.html", "text": "Регионални протести ще бъдат организирани на 3 април срещу законопроект за търговия с нефт и нефтени продукти. Това каза за Радио „Фокус“ – Видин Александър Александров, председател на Видинския съюз на зърнопроизводителите. Той посочи, че решението е взето на заседание на Управителния съвет на Асоциацията на зърнопроизводителите в България. „Този законопроект ще повлияе негативно върху работата на земеделските производители при зареждане с горива. Това не се случва за първи път и преди година пак правихме такива демонстративни протести“, каза Александров. Той посочи земеделските стопани са изправени  пред извънредно тежък бюрократичен и финансов режим на регистриране. „Ние получаваме  отстъпка от акциза и имаме интерес всеки литър земеделско гориво да бъде на светло. За жалост лобисти се опитват да въведат режим. Идеята е хубава да се пребори контрабандата с горивата, но засяга и земеделските производители“, добави Александров. Той посочи, че закона е минал на първо четене и за съжаление оказаният лобистки натиск е бил голям. Според него идеята е била земеделските производители да бъдат изключени от обхвата на този закон.\r\nАнна ЛОЗАНОВА", "date": "2018.03.28", "title": "Александър Александров, Съюз на зърнопроизводителите - Видин: Регионални протести ще бъдат организирани на 3 април срещу законопроект за търговия с нефт и нефтени продукти"}
{"url": "http://www.focus-news.net/news/2018/03/28/2504992/v-sadebnata-palata-shte-se-provede-brifing-vav-vrazka-s-razsledvane-sreshtu-organizirana-prestapna-grupa-izvarshvashta-koruptsionni-prestapleniya.html", "text": "В Съдебната палата ще се проведе брифинг във връзка с разследване срещу организирана престъпна група, извършваща корупционни престъпления. Това съобщиха от пресцентъра на Прокуратура на Република България. Брифингът ще започне в 14.30 часа днес в Зала 2 на ет. 4 в Съдебната палата в София. Административният ръководител на Специализираната прокуратура г-н Иван Гешев, заместник- административният ръководител на Специализираната прокуратура г-н Димитър Петров и директорът на ГДБОП г-н Ивайло Спиридонов ще дадат информация относно разследването.", "date": "2018.03.28", "title": "В Съдебната палата ще се проведе брифинг във връзка с разследване срещу организирана престъпна група, извършваща корупционни престъпления"}
{"url": "http://www.focus-news.net/news/2018/03/28/2504999/blagoevgrad-proektat-za-aktualizatsiya-na-programata-za-kachestvoto-na-atmosferniya-vazduh-beshe-podlozhen-na-publichno-obsazhdane.html", "text": "Проектът на програма „Актуализация на програмата за качеството на атмосферния въздух на територията на Община Благоевград“ бе подложен на публично обсъждане в Благоевград. Това съобщиха от пресцентъра на Общината. Той се финансира чрез средства по Оперативна програма „Околна среда“ 2014-2020. Акцентите, заложени в Програмата, бяха представени от заместник-кмета по европейски проекти и програми на Община Благоевград Зорница Кралева, заместник-кмета по строителство и сигурност инж. Емилия Тунева, ръководителя на проекта Диана Стефанова, еколог на Община Благоевград и консултанта по програмата Евгения Андреевска, представител на фирмата, изпълнител по проекта. \r\nОсновната цел е да се актуализира съществуващата Програма за намаляване на вредни емисии в атмосферния въздух на фини прахови частици и полициклични ароматни въглеводороди на територията на Община Благоевград чрез изготвянето на комплексна програма за достигане на установените норми на замърсителите – фини прахови частици и полициклични ароматни въглеводороди. Специфичната цел на проектното предложение е намаляване замърсяването на атмосферния въздух чрез понижаване на количествата на ФПЧ10 и ПАВ.\r\nМерките, които се предвижда да бъдат взети на местно ниво, са свързани с газифициране на битовия сектор – поетапно увеличаване броя на домакинствата отопляващи се с газ от централен източник. Също така подмяна на стационарни индивидуални и многофамилни домакински горивни устройства на твърдо гориво, поставяне на филтри за ФПЧ10 на комините на горивни инсталации на твърдо гориво. Предвижда се обновяване на автобусите от градския транспорт, с автобуси, отговарящи най-малко на стандарт за вредни емисии ЕВРО 5, автобуси на газ и/или електро- и хибридни автобуси. Сред мерките са включени и въвеждане на зони с ниски емисии, редовно измиване на основните пътни артерии, благоустройство на крайпътните и междублокови пространства, озеленяване на свободните площи, поддържане в добро състояние на пътната настилка, контрол на строителните дейности на територията на общината. Срокът за изпълнение на проекта е 13 месеца, като началото бе поставено на 14 юни 2017 г. Общата стойност на проекта е 98 140,00 лв., от тях финансирането от Кохезионния фонд на ЕС е 83 419,00 лв., представляващи 85% от БФП и национално съфинансиране в размер на 14 721,00 лв., представляващи 15% от БФП “.\r\n  По време на общественото обсъждане присъстваха специалисти и граждани. Бяха поставени акценти и върху съдействието на гражданите при реализирането на проекта, които според направено проучване, са готови с лични средства също да участват в неговата реализация. Поставена бе кутия за мнения и предложения, в която всеки желаещ,имаше възможност да представи и своята гледна точка.", "date": "2018.03.28", "title": "Благоевград: Проектът за актуализация на програмата за качеството на атмосферния въздух беше подложен на публично обсъждане"}
{"url": "http://www.focus-news.net/news/2018/03/28/2505001/burgas-s-reditsa-sabitiya-v-grada-shte-bade-otbelyazana-sedmitsata-na-gorata.html", "text": "„Децата и гората на България за бъдещето на Зелена Европа“ е мотото на традиционната Седмица на гората през 2018 година, която официално се чества през първата пълна седмица на април месец. Това съобщиха от Община Бургас. Поради големия обществен интерес тази година в програмата отново са включени много допълнителни мероприятия, които ще започнат още на 30 март и ще продължат до 14 април из цялата страна. В различните събития, част от Седмицата на гората, са включени Изпълнителна агенция по горите, Регионалните дирекции по горите, структурите на шестте държавни горски предприятия, природните паркове и общинските горски структури.\r\nЕдно от мероприятията, което се радва на огромен интерес  от страна на подрастващото поколение, е Националната инициатива „Лесовъд за един ден“. Тя ще се проведе на 12 април 2018 г., от 10.00 часа на територията на община Приморско, тракийско мегалитно светилище „Бегликташ“. В рамките на инициативата сертифицирани експерти по горска педагогика от Регионална дирекция по горите – Бургас и горски служители на Дирекция „Управление и стопанисване на общински гори“ – гр. Приморско, ще демонстрират дейностите по опазване и грижа за природата. На децата от 2 „в“ и 4 „г“ клас на бургаското ОУ „Братя Миладинови“, ще се предостави възможност чрез интерактивни игри и занимателни беседи с лесовъдите, да научат повече за тяхната отговорната професия, горските екосистеми и процесите, които протичат в тях. Предвидено е и залесяване с едроразмерни фиданки, като в него участие ще вземат официални гости, ученици и журналисти. Преди да потеглят обратно за Бургас, за децата има и организирано посещение с беседа на Историческия музей на гр. Приморско.", "date": "2018.03.28", "title": "Бургас: С редица събития в града ще бъде отбелязана Седмицата на гората"}
{"url": "http://www.focus-news.net/news/2018/03/28/2505002/nimh-shte-zapochne-protses-na-zadarzhane-ili-plavno-ponizhenie-na-rechnite-niva-v-zapadnobelomorskiya-baseyn.html", "text": "Ще започне процес на задържане или плавно понижение на речните нива в Западнобеломорския басейн, сочи справка на сайта на Националният институт по метеорология и хидрология към Българската академия на науките (НИМХ към БАН). До 30 март ще останат високи, вследствие на продължаващо снеготопене. Повишения на водните нива ще има в долните течения на основните реки, в резултат на оттичане.", "date": "2018.03.28", "title": "НИМХ: Ще започне процес на задържане или плавно понижение на речните нива в Западнобеломорския басейн"}
{"url": "http://www.focus-news.net/news/2018/03/28/2505004/dobrich-ot-1-april-deynostite-po-remont-i-poddrazhka-na-ulichnoto-osvetlenie-v-grada-shte-se-osashtestvyavat-ot-op-komunalstroy.html", "text": "От 1 април дейностите по ремонт и поддръжка на уличното осветление в града ще се осъществяват от Общинското предприятие (ОП) „Комуналстрой“. Това счита за редно Общината, заяви кметът на Добрич Йордан Йорданов, предаде кореспондентът на Радио „Фокус” – Варна. Договорът на Общината с фирмата, която осъществява дейностите по ремонт и поддръжка на съоръженията за улично осветление изтича в края на месец март и от първи април тези дейности ще се осъществяват от Общинското предприятие. „Целите и очакваните резултати от приемането на изменението на Правилника за дейността на ОП „Комуналстрой“ са чрез увеличението на числения състав на предприятието да се реагира своевременно на възникнали аварии и възможности за осъществяване на планови ремонти по мрежите и съоръженията на уличното осветление“, посочи кметът. Финансовите средства, необходими за прилагане на новата уредба, са общо в размер на 30 373 лв. за периода от 1 април до края на 2018 година. Общинското предприятие „Комуналстрой“ е създадено през 2017 година  с основна цел изпълнение на текущи ремонти и поддръжка на общинско имущество (имоти и инфраструктура), както и на други неотложни или планирани строително-ремонтни и монтажни дейности на общински обекти. Предвид възникналата нужда от извършване на множество неотложни и планови ремонтни дейности на осветителните мрежи и съоръжения на територията на Общината и с оглед ограничения състав на персонала в Общинското предприятие вече е създадена нова щатна бройка служители на длъжност „електротехници за поддръжка на уличното осветление” с 3 нови места. Решението за това бе подкрепено на последното редовно заседание на Общинския съвет на Добрич.\r\nЖулиета НИКОЛОВА", "date": "2018.03.28", "title": "Добрич: От 1 април дейностите по ремонт и поддръжка на уличното осветление в града ще се осъществяват от ОП „Комуналстрой“"}
{"url": "http://www.focus-news.net/news/2018/03/28/2505008/plamen-slavov-mon-evropeyskite-stipendii-deystvat-motivirashto-na-85-ot-studentite.html", "text": "Европейските стипендии действат мотивиращо на 85% от студентите. Това каза за седмичното образователно предаване „Всички в час“ на Радио „Фокус“ ръководителят на проекта „Студентски стипендии – Фаза 1“ Пламен Славов за резултатите от социологическото проучване сред академичните среди, целящо добра обратна връзка. Той уточни, че почти 90% сред преподавателите и служителите във висшите училища са на мнение, че проектът има мотивиращ ефект върху студентите. „Средният успех за получаване на стипендия за специални отношения и такава за висок успех е различен. Стипендиите за успех се предоставят на т.нар. приоритетни професионални направления в сферата на техническите и точните науки, както и част от хуманитарните. Средният успех на класираните студенти е Много добър 5,45. А този за стипендиите за специални постижения, където право да кандидатстват имат студенти от всички специалности, е Отличен 5,59. Наблюдава се една устойчива тенденция – специалностите с най-висок брой студенти, получаващи стипендии, са едни и същи. При стипендиите за успех най-много са студентите от специалност „Компютърни системи и технологии“, „Предучилищна и начална училищна педагогика“, „Архитектура“, „Ветеринарна медицина“. По отношение на стипендиите за специални постижения, тук водещи са специалностите „Медицина“, „Право“, „Финанси“, „Медицинска сестра“ и „Компютърни системи и технологии“, обясни Пламен Славов. Той уточни, че предоставените стипендии за специални постижения са повече от броя на студентите, които ги получават, като уточни, че за този тип стипендия се изисква студентът да е показал засилен интерес в сферата си на обучение и да е направил нещо извън изискванията на университета, за да завърши – академична разработка, участие или призова награда.", "date": "2018.03.28", "title": "Пламен Славов, МОН: Европейските стипендии действат мотивиращо на 85% от студентите"}
{"url": "http://www.focus-news.net/news/2018/03/28/2505009/blagoevgrad-vodnite-kolichestva-na-rekite-v-baseyna-sa-okolo-i-nad-pragovete-za-visoki-vodi.html", "text": "Водните количества на реките в басейна са около и над праговете за високи води. Това сочи справка на сайта на Басейнова дирекция „Западнобеломорски район“. Продължава контролираното освобождаване на обем на язовир „Долна Диканя“, община Радомир, като се изпускат води от 5 куб. м/сек. Продължава контролираното изпускане на вода от язовир „Студена“, община Перник, в количество 2 куб. м/сек. През последното денонощие водните нива на реките в басейна са се повишили или са останали без съществени изменения. Регистрираните колебания в басейна са от -11 см до +28 см. По-значително изменения е регистрирано на река Струма при  Перник от -29 см до +53 см. Водните количества на реките в басейна са около и над праговете за високи води. 24-часовите дежурства в БД ”ЗБР” продължават. Оперативното звено към Басейнова дирекция „Западнобеломорски район“ в готовност да реагира при нужда. Няма подадена информация от граждани и фирми към 9.30 часа днес към териториалните звена на служба ПБЗН – Благоевград, Перник, Кюстендил и Смолян, Областните администрации и общините, за възникнали бедствени или аварийни ситуации вследствие негативното въздействие на водите.", "date": "2018.03.28", "title": "Благоевград: Водните количества на реките в басейна са около и над праговете за високи води"}
{"url": "http://www.focus-news.net/news/2018/03/28/2505007/veliko-tarnovo-politsiyata-izdirva-38-godishen-mazh-otkradnal-medikamenti-ot-velikotarnovskata-bolnitsa.html", "text": "Служители на полицейското управление в града издирват 38-годишен мъж от Горна Оряховица, откраднал медикаменти, за чието държане е необходимо разрешително, от манипулационна на отделение на великотърновската болница. Това съобщиха от Областна дирекция на МВР – Велико Търново. Деянието е извършено тази нощ, чрез отваряне на стъклена врата на заключен шкаф. От проведените незабавни действия по разследването е установено, че извършител на деянието е 38-годишния П. З. от Горна Оряховица, известен на полицията и осъждан. Местонахождението му е в процес на установяване. По случая е започнато досъдебно производство.", "date": "2018.03.28", "title": "Велико Търново: Полицията издирва 38-годишен мъж, откраднал медикаменти от великотърновската болница"}
{"url": "http://www.focus-news.net/news/2018/03/28/2505006/ministar-biser-petkov-dopalnitelni-40-lv-za-velikden-shte-poluchat-pensionerite-s-pensii-do-321-lv.html", "text": "Допълнителни 40 лв. за Великден ще получат пенсионерите с пенсии до 321 лв. Това каза пред журналисти министърът на труда и социалната политика Бисер Петков, предаде репортер на Агенция „Фокус“.\r\n„По предложение на министъра на финансите Владислав Горанов Министерски съвет одобри допълнителен трансфер в размер на 49,1 млн. лв. по Бюджета на държавното обществено осигуряване, с който ще се осигури изплащането на еднократни допълнителни суми към априлските пенсии на приблизително 1 227 000 български пенсионери. Като т.нар. великденски добавки в размер на 40 лв. ще получат всички пенсионери, чийто размер на изплащаната пенсия за месец април е до 321 лв. – това е линията на бедност за 2018 г.“, каза още министър Петков и обясни, че голяма част ще получат добавките и пенсиите си преди великденските празници.\r\n„По този начин се продължава възприетата практика за Коледа и Великден да бъдат подпомагани пенсионерите, чиито пенсии са под прага на линията за бедност“, припомни социалният министър.\r\nЦветилена СИМЕОНОВА", "date": "2018.03.28", "title": "Mинистър Бисер Петков: Допълнителни 40 лв. за Великден ще получат пенсионерите с пенсии до 321 лв."}
{"url": "http://www.focus-news.net/news/2018/03/28/2504984/fondat-za-edinstvo-na-pravoslavnite-narodi-balgariya-e-prinudena-da-sledva-v-rusloto-na-politikata-na-evropeyskiya-sayuz.html", "text": "Висшето ръководство на България все пак признава решаващия принос на Русия за освобождението на страната от османско робство в началото на XIX век и се отнася „с разбиране“ към недоволството на руската страна от опитите за лъжлива интерпретация на историята, заяви пред РИА Новости президентът на Фонда за единство на православните народи (ФЕПН) Валерий Алексеев, в коментар за нееднозначните реакции на българските чиновници за посещението на патриарх Кирил в София, като материалът на руската агенция е представен без редакторска намеса.\r\nПредстоятелят на Руската православна църква посети България в началото на март, където взе участие в празненствата по случай 140-ата годишнина от освобождението на страната от османско владичество чрез Руско-турската война от 1877-878 година. В хода на визитата се състоя среща на патриарха с българския президент Румен Радев, на която той рязко заяви за недопустимото изкривяване на факта, че именно Русия „е платила със своята кръв“ независимостта на страната. Първойерархът на РПЦ отбеляза, че го е „огорчило това, че официалната риторика на представителите на държавата, наравно с Русия, оказва се, същата роля (в освобождението на България) са играли Полша, Литва и Финландия“. В същото време, Кирил се е отзовал за Радев като за „интелигентен, православен и обичащ своята родина човек“.\r\nСлед визитата на патриарха, рязко изказване за него дойде от вицепремиера на България Валери Симеонов, който заяви, че Кирил „не е истински посланик на Иисус Христос“ и няма право да казва на България как и какво прави правилно. Изказванията на патриарх Кирил получиха резонанс и в българските медии.\r\nПрезидентът на ФЕПН Валреий Алексеев разказа пред РИА Новости, че през декември м.г., когато са започнали празненствата по случай 140-ата годишнина от освобождението на България, той е бил поканен в Плевен на тържества с участието на президента и висшите чиновници на тази страна. Руската страна е била представена, освен от Алексеев и от сенатори, депутати от Държавната дума и академици от РАН.\r\n„На приема в изказванията на един от представителите на българското правителство прозвуча вече известната мисъл за това, че в освобождението на страната са взели участие – както беше казано – литовци, поляци и фини. На това аз не пропуснах да отбележа, че ако размишляваме по този начин, то ни прегрешаваме пред историческата истина и обективността. Казах в общи линии същото, което и светейшият патриарх. Това не попречи на факта, че след няколко минути бях приет от президента на страната и ние проведохме няколко минути в разговор един на един“, заяви Алексеев.\r\nСпоред неговите думи, в хода на личната среща с държавния глава той отново „е обърнал внимание на тази неточност“. „Както ми се стори, това бе възприето с разбиране“, добави събеседникът на агенцията.\r\nСпоред мнението на Алексеев, упоменатата позиция, омаловажаваща ролята на Русия в освобождението на България, „се насажда изкуствено в българското общество и това се прави изключително отгоре: тази мисъл настойчиво „се инфилтрира в народното съзнание“. Този факт, както предполага президентът на ФЕПН, е свързан с това, че България е член на ЕС и просто е принудена да следва настоящата политика на Европейския съюз в отношенията с Русия.\r\n„Всичко това е привнесена конюнктура от Брюксел – това е изгодно на Брюксел. България е изключително бедна страна и на нея й е много трудно да се отдели от общата редица. Затова какво могат да направят... Не за първи път се опитват да ни откраднат победата. Всичко това влиза в набора от санкции – това е абсолютно очевидно. Просто има политически санкции, икономически санкции, а сега се появиха и историко-идеологически санкции“, заключи Алексеев.\r\nПревод и редакция:", "date": "2018.03.28", "title": "Фондът за единство на православните народи: България е принудена да следва в руслото на политиката на Европейския съюз"}
{"url": "http://www.focus-news.net/news/2018/03/28/2505010/telma-makedoniya-sadat-obvini-petima-dushi-za-nasilieto-v-makedonskiya-parlament-na-27-april-2017-a-godina.html", "text": "Пет лица са обвинени за насилието в македонския парламент на 27-и април м.г. и през нощта отново са затворени в следствения арест в Скопие, по решение на наказателния съд, предава скопският телевизионен канал „Телма“.\r\nСпоред информацията на телевизията, на 30 дни затвор са осъдени бившият директор на службата за вътрешна сигурност на Македония Митко Чавков, служителят в охраната на парламента Горан Гьошевски, служителите в македонското МВР Душко Лазаров и Оливер Поповски, както и служителят в разузнавателната служба на страната Мумир Пепич.\r\nОт пресслужбата на прокуратурата са заявили пред „Телма“, че произнасянето на обвинителния акт е нова процедура и е направено спрямо общо 16 души, като 12 от тях са под домашен арест, а на двама са наложени имуществени гаранции. „Телма“ научи, че двамата са Игор Дурловски и Йохан Търчуловски.\r\nПревод и редакция:", "date": "2018.03.28", "title": "„Телма“ (Македония): Съдът обвини петима души за насилието в македонския парламент на 27 април 2017-а година"}
{"url": "http://www.focus-news.net/news/2018/03/28/2505005/blagoevgrad-bez-problemi-se-izvarshva-preminavaneto-na-granichen-punkt-ilinden.html", "text": "Без проблеми се извършва преминаването на граничен пункт „Илинден“. Това съобщиха за Радио „Фокус“ – Пирин от Гранична полиция. На българо-гръцката граница трафикът е интензивен на изход, на  ГКПП „Кулата“ за товарни автомобили. На останалите пунктове по българо-гръцката и по българо-македонската граница движението е нормално.\r\nКристина МИТКОВА", "date": "2018.03.28", "title": "Благоевград: Без проблеми се извършва преминаването на граничен пункт „Илинден“"}
{"url": "http://www.focus-news.net/news/2018/03/28/2505013/v-sayuza-na-yuristite-v-balgariya-shte-se-provede-diskusionen-forum-posveten-na-zakona-za-chastnata-ohranitelna-deynost-na-29-mart.html", "text": "В Съюза на юристите в България ще се проведе дискусионен форум, посветен на Закона за частната охранителна дейност. Това съобщиха от пресцентъра на ПП АБВ. Той ще се състои на 29 март 2018 г. от 11.00 часа в заседателната зала на Съюза на юристите на ул. „Пиротска“ №7, ет.2. Форумът с работно заглавие: „Бизнес, хаос или сигурност – какво точно е новият Закон за частната охранителна дейност?“. Събитието ще бъде проведено и в подкрепа на искането на Президента на Рeпублика България и на Главния прокурор към Конституционния съд за установяване на противоконституционност на разпоредби от новия ЗЧОД. \r\nЗа участие са поканени народни представители, експерти, представители на браншови и неправителствени организации и други институции, които имат участие в изготвяне на нормативна уредба и пряко отношение към проблематиката на частната охранителна дейност.", "date": "2018.03.28", "title": "В Съюза на юристите в България ще се проведе дискусионен форум, посветен на Закона за частната охранителна дейност на 29 март"}
{"url": "http://www.focus-news.net/news/2018/03/28/2505014/plovdiv-zhitelite-na-selata-slatina-i-trivoditsi-sa-s-narusheno-vodopodavane-zaradi-avarii.html", "text": "Жителите на карловското село Слатина са без вода заради авария по водопреносната мрежа. Това съобщиха за Радио „Фокус“ – Пловдив от Отдел „Връзки с обществеността“ на водоснабдителното дружество за Пловдивска област. Не е посочен краен срок за отстраняване на възникналата авария. Без вода в рамките на деня са и жителите на село Триводици, като причината е липса на електрозахранване. Очаква се нормалното водоподаване да бъде възстановено до 16.30 часа. Поради профилактика на водопроводната мрежа е възможно да бъде нарушено водоподаването към абонатите в град Съединение. Профилактиката трябва да приключи преди 17.00 часа днес.\r\nЕкипите на водоснабдителното дружество работят и по отстраняването на аварии на територията на градовете Пловдив и Карлово. Без вода са живущите в района на ул. „Димитър Събев“ в Карлово. До 16.00 часа днес ще е нарушено водоподаването и към домакинствата в района на ул. „Люлебургас“, по бул. „Свобода“, също в района от Професионалната гимназия по електротехника и електроника до бул. „Васил Априлов“.\r\nТони МИХАЙЛОВ", "date": "2018.03.28", "title": "Пловдив: Жителите на селата Слатина и Триводици са с нарушено водоподаване заради аварии"}
{"url": "http://www.focus-news.net/news/2018/03/28/2505017/ekspertniyat-savet-po-imunoprofilaktika-kam-ministerstvo-na-zdraveopazvaneto-obsadi-nasoki-za-razvitie-na-natsionalniya-imunizatsionen-kalendar.html", "text": "Експертният консултативен съвет по надзор на имунопрофилактиката към министъра на здравеопазването обсъди възможните варианти за подобряване и развитие на националната имунизационна политика. Това съобщиха от пресцентъра на Министерството на здравеопазването. Целта е през следващите три години България да се доближи до най-добрите световни и европейски имунизационни практики. Експертният съвет обсъди насоките за стратегическо развитие, които ще предложи на  Ръководството на здравното министерство. Експертите предлагат намаляване на броя на приемите на ваксини срещу туберкулоза и пневмококови инфекции, в съответствие с препоръки на СЗО и синхронизиране с европейската имунизационна практика. Друго направление е разработване на национална програма за профилактика на сезонен грип. Основната цел е осигуряване достъпа до ваксина на лицата над 60 годишна възраст с риск от заболяване, съгласно препоръки на Европейския съвет от 2009 г. за достигане на над 75 % имунизационен обхват срещу сезонен грип при възрастни лица. В доклада си Експертният консултативен съвет ще представи възможността за включване в българския имунизационен календар на страната на имунизация срещу варицела в детска възраст. За целта ще бъде изготвен анализ на заболяемостта, тежестта на протичане на варицелата и наличната ваксинопрофилактика в Европейския съюз. Анализът ще бъде изготвен от Катедрата по инфекциозни болести, паразитология и тропическа медицина на МУ - София. След получаване на анализа и становищата на националните консултанти по различни медицински специалности, въпросът ще бъде подложен на широка обществена дискусия с участието на специалисти, родители, неправителствени организации и др. Евентуалната промяна в имунизационния календар за децата може да се случи най-рано през 2020 година.", "date": "2018.03.28", "title": "Експертният съвет по имунопрофилактика към Министерство на здравеопазването обсъди насоки за развитие на Националния имунизационен календар"}
{"url": "http://www.focus-news.net/news/2018/03/28/2505011/plovdiv-zadarzhani-sa-izvarshitelite-na-ubiystvoto-na-sofiyskiya-biznesmen-ventsislav-marinov-kray-narechenski-bani.html", "text": "Задържани са извършителите на жестокото убийство на софийския бизнесмен Венцислав Маринов, станало край Нареченски бани. Това съобщи на брифинг окръжният прокурор на Пловдив Румен Попов, предаде репортер на Радио „Фокус” - Пловдив. „Можем да твърдим, че убийството разкрито и убийците са задържани”, каза прокурорът. Това са баща и син Севдалин и Марин Боюклиеви, на 47 и 26 години. Прокурор Попов разкри факти около убийството, извършено с мотив неуредени финансови взаимоотношения между убития и семейство Буюклиеви, които са били съдружници в крайпътно заведения в Нареченски бани. На 21 март Венцислав Маринов посетил заведението, а по-късно близките му загубват комуникация с него, което било нетипично. Поради липса на какъвто и да е контакт по телефона и по интернет на 23 март те подали името на Венцислав в полицията, за да бъде обявен за издирване. На 26 март разследващите стигнали до следните факти. Около 17.00 часа на 21 март възникнал скандал първоначално между Венцислав и бащата в заведението, което се стопанисва от тримата. Започва ръкопашен бой, след който Венцислав е повален на земята и с удари е приведен в безпомощно състояние. Бащата и сина го издърпват в съседно помещение, където е бил държат завързан за краката, докато синът нанасял удари с твърд предмет по главата и тялото му. В резултат от ударите мъжът получава три черепно-мозъчни травми и една по-голяма в тила, от която е настъпила смъртта. Последвали са действия за прикриване на следите, между които увиване на главата с найлонова торба и привързване на тялото със завеса от заведението. След това тялото също е било увито и привързано с найлон и положено в бидон. Бидонът е бил затворен с метален капак от шахта и изхвърлен в река чепеларска, на около 5 км от Нареченски бани, в посока Смолян. Трупът е бил открит благодарение на извършените действия на пожарната служба, Криминална полиция Пловдив и ГД „Полиция”. Установена е била и захвърлената камера от заведението, която е заснела скандала до повалянето му на земята. Установено е и заличаване на следите с изгаряне на дрехи и изхвърляна на част от материалите, с които са си служили бащата и синът. Следите от кръв по пода са били бърсани с кислол.\r\nЦветана ТОНЧЕВА", "date": "2018.03.28", "title": "Пловдив: Задържани са извършителите на убийството на софийския бизнесмен Венцислав Маринов край Нареченски бани"}
{"url": "http://www.focus-news.net/news/2018/03/28/2505018/ministar-biser-petkov-pozdravyavam-kmeta-d-r-atanas-kambitov-za-kachestvenoto-upravlenie-na-sotsialnite-uslugi-v-blagoevgrad.html", "text": "Министърът на труда и социалната политика Бисер Петков пристигна в Благоевград, за да се увери в качеството на предоставяните социални услуги на местно ниво. Това съобщиха от пресцентъра на Община Благоевград. Той, заедно с кмета д-р Атанас Камбитов, изпълнителния директор на Агенцията за социално подпомагане Румяна Петкова и Виктория Харалампиева,  вр. и. д. на РД „Социално подпомагане в Благоевград“, посетиха Център за настаняване от семеен тип в квартал „Струмско“. Непосредствено след това беше проведена и работна среща в кабинета на кмета, на която присъства и областният управител Бисер Михайлов. \r\nМинистър Петков оцени високо работата на Община Благоевград, в лицето на д-р Камбитов, в посока развитие и постигане на устойчивост в социалната сфера.\r\n„Лично се убедих в грижата, която служителите на услугата полагат за хората в затруднено положение. Поздравявам кмета за качественото управление на социалните услуги в Благоевград. Политиката на Общината е много социална. Благодаря на кмета, че към средствата, които държавата отпуска за  делегирани държавни дейности, Общината допълва и с такива от Бюджета, с цел осигуряване на устойчивост“, коментира Бисер Петков. \r\nПо време на срещата в Благоевград бе коментирана и темата за възнагражденията на социалните служители. Кметът Камбитов подчерта, че за нелекия труд, те заслужават адекватно заплащане.\r\n „Трудът на социалните работници е много отговорен. Именно затова се налага Общините, в това число и Община Благоевград, да дофинансират тези дейности. Заплащането трябва да е адекватно, защото условията са много тежки, а част от потребителите са с много специфични потребности“, подчерта д-р Камбитов.\r\nВ рамките на визитата на социалния министър беше коментирано и изграждането на социалните жилища в IV микрорайон, бяха засегнати и теми, свързани с проект „Работа, който се финансира по Програма „Развитие на човешките ресурси“. В сградата на Община Благоевград бе проведена и среща със социалните структури на областно ниво, на която присъства и зам.-кметът по култура и хуманитарни дейности Христина Шопова.", "date": "2018.03.28", "title": "Министър Бисер Петков: Поздравявам кмета д-р Атанас Камбитов за качественото управление на социалните услуги в Благоевград"}
{"url": "http://www.focus-news.net/news/2018/03/28/2505003/volen-siderov-obedineni-patrioti-neobhodimo-e-da-napravim-koalitsionen-savet-s-gerb-za-da-izrazim-palnotsenno-mnenie-po-sluchaya-skripal.html", "text": "За да изразим пълноценно мнение по случая е необходимо да направим коалиционен съвет - ГЕРБ и „Обединени патриоти“, на който да се представи информация за позициите на всички държави в Европа. Да направим пълноценен анализ и да вземем правилно решение. Това каза пред журналисти в Народното събрание председателят на ПГ на „Обединени патриоти“ Волен Сидеров за случая „Скрипал“, предаде репортер на Агенция „Фокус“. „Нужно е колкото може по-бързо да направим коалиционен съвет, за да излезем с единно мнение като коалиция. По принцип сме говорили с премиера Бойко Борисов да направим такъв съвет, но трябваше да мине срещата във Варна. Надявам се до края на седмицата това да се случи“, изтъкна председателят на ПГ на „Обединени патриоти“. „Случаят „Скрипал“ щеше да бъде забравен досега, ако в Русия не беше тази много смазваща победа на Путин. Случаят беше създаден, за да дискредитира Путин за изборите - това не се случи“, заяви той. Според него случаят е сплотил руските избиратели, а не обратното. „Това е един случай типично изработен в мозъчен щаб на определени служби. Предполагам, че те са от англоезичния свят“, коментира Волен Сидеров. „До момента водим балансирана политика, за което поздравявам министър-председателя. Не ме интересува кой ще каже, че го хваля - това е правилната политика“, изтъкна депутатът. „България трябва на много прецизни аптекарски везни да поддържа баланса в отношенията. Не трябва да се бърза с резки движения, да се правят дипломатически ходове с отзоваване на посланици“, поясни председателят на ПГ на „Обединени патриоти“. „Знам, че има натиск отвън, но не трябва да правим резки движения с мотив, че случаят не е изяснен. Няма твърди доказателства за ролята на Русия в него“, коментира той. „В момента сме обект в геополитическа игра. Важно е да запазим балансираната роля, която досега имахме“, каза още Волен Сидеров.\r\nБиляна ИВАНОВА", "date": "2018.03.28", "title": "Волен Сидеров, „Обединени патриоти“: Необходимо е да направим коалиционен съвет с ГЕРБ, за да изразим пълноценно мнение по случая „Скрипал“"}
{"url": "http://www.focus-news.net/news/2018/03/28/2505012/tsvetan-tsvetanov-gerb-dimitar-gamishev-nyama-da-bade-rakovoditel-na-obshtinskata-struktura-v-gotse-delchev.html", "text": "Димитър Гамишев няма да бъде ръководител на общинската структура в Гоце Делчев. Това каза председателят на ПГ на ГЕРБ Цветан Цветанов пред журналисти след като стана ясно, че депутатът Димитър Гамишев е подал оставка, предаде репортер на Агенция „Фокус“ . Попитан дали Гамишев ще бъде сменен като координатор на ГЕРБ – Гоце Делчев, Цветанов заяви, че в момента тече процес на отчетно-изборни събрания. „Мога да ви дам пълна гаранция, че Гамишев няма да бъде ръководител на общинската структура“, заяви той. Цветанов обясни, че днес Димитър Гамишев е депозирал оставката си като народен представител. „Подадена е оставката, тя е в деловодството. Оттук нататък е технология, за да мине за гледане през пленарна зала и да бъде приета“, коментира председателят на ПГ на ГЕРБ.  Той поясни, че още вчера е имал възможност на разговаря с депутата след заседанието на парламентарна група. „Днес той също искаше да разговаря с мен и каза, че иска да си подаде оставка“, каза Цветанов. Той обясни, че Гамишев е поискал да си подаде оставката, тъй като не е предполагал какво може да се разрази като отзвук. Според него Гамишев е показал  достойна постъпка от гледна точка на морала. Цветанов каза, че депутатът го е информирал, че при влизането си в политиката е решил да се освободи от бизнеса си. „Тогава е прехвърлил фирмата си“, посочи Цветанов. По думите му Гамишев е познавал човека, на когото е прехвърлил фирмата си, но не като малоимотен и не е предполагал, че по този начин ще се изтълкува и спекулира в публичното пространство. Цветанов и допълни, че от разговора му с Гамишев е станало ясно, че когато е прехвърляна фирмата не е имала задължения. \r\nДеница КИТАНОВА", "date": "2018.03.28", "title": "Цветан Цветанов, ГЕРБ: Димитър Гамишев няма да бъде ръководител на общинската структура в Гоце Делчев"}
{"url": "http://www.focus-news.net/news/2018/03/28/2505022/varna-apelativniyat-sad-potvardi-zamyanata-na-nakazanie-dozhivoten-zatvor-s-lishavane-ot-svoboda-za-30-godini-na-mazh-ubil-rodnata-si-mayka.html", "text": "Състав на Варненския апелативен съд потвърди днес определение на Окръжен съд – Варна, с което наказанието „доживотен затвор“ наложено на Кирил Ангелов, убил преди 21 години умишлено и с особена жестокост родната си майка, е било заменено с наказание „лишаване от свобода“ за срок от тридесет години. Това съобщиха от пресцентъра на Апелативна прокуратура - Варна. Пресслужбата на Апелативен съд – Варна уточнява, че към настоящия момент осъденият мъж е изтърпял близо 20 години и 9 месеца, а чл. 38а ал. 3 НК предвижда възможност наказанието доживотен затвор да бъде заменено с лишаване от свобода за срок от 30 години, ако осъденият е изтърпял не по- малко от 20 години.\r\nПрипомняме, че през далечната 1998 г. Варненският окръжен съд е присъдил на Ангелов смърт чрез разстрел затова, че умишлено е убил родната си майка по особено мъчителен начин и с особена жестокост, за да прикрие друго престъпление. Година по-късно Варненският апелативен съд е изменил тази присъда като определил на Ангелов наказание доживотен затвор при специален режим. Присъдата е влязла в сила през м. юли 1999 г., след като ВКС е потвърдил решението на апелативния съд. През годините режимът на търпяното наказание на осъдения мъж е бил променян след оценка на риска, правена от специална комисия по ЗИН(Закон за изтърпяване на наказанията). Едва през 2009 г. режимът е бил заменен на строг, което позволило осъденото лице да бъде настанено в общите части на затвора. Експертите, които правят комплексната оценка на затворника, намират, че рискът за рецидив при него е намалял към долната граница на средното ниво, поради настъпили през годините положителни промени в нагласите. \r\nВарненският окръжен съд е дал мотивиран и положителен отговор на въпросите, свързани понижения риск от повторяемост на противоправното поведение на осъдения. Първата съдебна инстанция е намерила, че за изминалите 20 години Ангелов се е променял в положителна посока. У него се наблюдавал „траен стремеж към добро поведение и преосмисляне на житейските грешки, участие в групови дейности с религиозна насоченост, старание и ангажираност към поставените задачи. Станал е по-зрял, възприемчив и самокритичен.“ След 2009 година затвърникът не е наказван, 19 пъти е бил награждаван, а от 6 години работи като строител. Становището на затворническата администрация, също е в полза на замяна на наказанието доживотен затвор с наказание лишаване от свобода.\r\nСлед комплексната оценка на всички събрани факти, Варненският апелативен съд намира, че Окръжен съд - Варна правилно, законосъобразно и мотивирано е заменил доживотния затвор на осъдения Кирил Ангелов с наказание „лишаване от свобода“ за срок от 30 години. „Фактът, че за него ще настъпи право за условно предсрочно освобождаване е въпрос на нова, бъдеща преценка на риска и не е обект на анализ в това съдебна производство“, счита въззивният съд. \r\nОпределението на Апелативен съд – Варна, с което се потвърждава замяната на наказанието „доживотен затвор“ наложено на Кирил Ангелов, убил преди 21 години родната си майка, с наказание „лишаване от свобода“ за срок от 30 години е окончателно.", "date": "2018.03.28", "title": "Варна: Апелативният съд потвърди замяната на наказание доживотен затвор с лишаване от свобода за 30 години на мъж, убил родната си майка"}
{"url": "http://www.focus-news.net/news/2018/03/28/2505000/veliko-tarnovo-otstraniha-predsrochno-golyamata-avariya-na-magistralniya-vodoprovod-v-svishtov-vazmozhni-sa-novi-prekasvaniya-na-vodata-zaradi-drugi-problemi.html", "text": "Отстраниха предсрочно голямата авария на стария довеждащ магистрален водопровод в Свищов. Дейностите са приключили около 24.00 часа вчера, съобщиха за Радио „Фокус“ – Велико Търново от водоснабдителното дружество в старата столица. От там уточниха и, че  възможни са нови прекъсвания на водата, заради други проблеми. Поради неизпълнени гаранционни условия по довеждащата водопроводна мрежа на град Свищов от фирмата изпълнител от Велико Търново, днес  възникна нова авария на стария довеждащ магистрален водопровод за града и има опасност отново да бъде нарушено водоснабдяването. Този път засегнати освен Свищов вероятно ще са и селата Вардим и Царевец.\r\nЛуиза ТРАНЧЕВА", "date": "2018.03.28", "title": "Велико Търново: Отстраниха предсрочно голямата авария на магистралния водопровод в Свищов, възможни са нови прекъсвания на водата, заради други проблеми"}
{"url": "http://www.focus-news.net/news/2018/03/28/2505020/veliko-tarnovo-do-30-mart-shte-prodalzhat-geolozhkite-sondazhi-v-podnozhieto-na-tsarevets.html", "text": "До края на седмицата ще продължат геоложките сондажни дейности, свързани с предстоящото укрепване на свличането на земна маса в подножието на Царевец. Това съобщиха от пресцентъра на Община Велико Търново. Във всеки от дните до 30 март (включително) улица „Св. Климент Охридски“ във Велико Търново ще бъде временно затворена за времето 9.00 до 16.30 часа, или до приключване на работата. Ограничението се отнася за участъка от площад „Цар Асен I“ до кръстовището край църквата „Св. Четиридесет мъченици“. \r\nПоради ремонтните дейности на улица „Читалищна“, която също е затворена за движение, два са вариантите за обходни маршрути в двете посоки между Велико Търново и Арбанаси – през Южния пътен възел, кв. „Света гора‘ и обиколния път зад Царевец, или през с. Шереметя. \r\nСондажите налагат временни промени и в движението на градския транспорт. За периодите, в които ул. „Св. Климент Охридски“ е затворена, автобусна линия №5 няма да преминава през старата градска част. Крайна спирка на автобусни линии с номера 50 и 110 ще е площад „Цар Асен I”.\r\nСлед края на геоложкото изследване, по улица „Св. Климент Охридски“ ще бъде въведена временна организация на трафика. В стеснението, където е пропадналият тротоарен участък, движението ще се осъществява в една лента и ще бъде регулирано със светофар. Монтирани ще бъдат пътни знаци, които да осигурят безопасното преминаване на пешеходци.\r\nПроектирането на укрепителните дейности започва през следващата седмица. Щом бъде готов, проектът веднага ще бъде внесен за съгласуване със съответните държавни институции, а реализацията му ще стартира непосредствено след получаването на положителни становища. \r\nПрез следващата седмица започва и частичен ремонт на асфалтовата настилка по обходния път зад крепостта Царевец.", "date": "2018.03.28", "title": "Велико Търново: До 30 март ще продължат геоложките сондажи в подножието на Царевец"}
{"url": "http://www.focus-news.net/news/2018/03/28/2505016/burgas-zarnoproizvoditeli-ot-oblastta-shte-se-vklyuchat-v-natsionalniya-protest-na-3-april-sreshtu-zakonoproekta-za-targoviya-s-neft-i-nefteni-produkti.html", "text": "Бургаските зърнопроизводители се включват в националния протест на 3 април, съобщи за Радио “Фокус“ - Бургас Николай Киров, председател на Съюза на зърнопроизводителите в града. Те ще блокират със земеделски машини пътя Бургас - Карнобат и ще заредят символично гориво на бензиностанция. Поводът за недоволството е законопроектът за търговия с нефт и нефтени продукти. „Искат отново да вкарват земеделските производители в допълнителни разходи за фискални апарати, с това да има по 20 000 лева депозит за това, че ползват гориво, машините трябва да са със специални разрешения  и да бъдат с цистерни. Ние сме против да има контрабанда, но не за сметка на крайния потребител. Ние зареждаме от доставчици на горива с всички документи, така че при нас нарушения няма. Не всяко населено място има бензиностанция, за да може хората да зареждат и затова искаме да имаме облекчения при тези режими, които искат да въведат“, каза още Киров. По думите му, ако се въведе промяната в Закона, тя ще бъде непосилна за дребните и средните земеделци. Предложението на зърнопроизводителите е горивото да е оцветено. Законопроектът е разгледан на първо четене в Комисията по земеделието и храните в НС.\r\nМария РУСЕВА", "date": "2018.03.28", "title": "Бургас: Зърнопроизводители от областта ще се включат в националния протест на 3 април срещу законопроекта за търговия с нефт и нефтени продукти"}
{"url": "http://www.focus-news.net/news/2018/03/28/2505024/obshtina-vidin-podsloni-v-tsentara-za-vremenno-nastanyavane-chetiri-litsa-chiito-domove-sa-postradali-ot-visokite-podpochveni-vodi.html", "text": "Три жени, едната от които с внучето си, са изведени от видинския квартал „Нов път“, тъй като домовете им са пострадали от високите подпочвени води. Това съобщиха от пресцентъра на Община Видин. Инициативата е на кмета на Община Видин Огнян Ценков, който вчера посети квартала и разпореди мерки за справяне със ситуацията с наводнени улици и дворове на къщи там.\r\nЛицата ще останат в Центъра за временно настаняване в град Видин, докато се отводнят имотите и обстановката се нормализира.", "date": "2018.03.28", "title": "Община Видин подслони в Центъра за временно настаняване четири лица, чиито домове са пострадали от високите подпочвени води"}
{"url": "http://www.focus-news.net/news/2018/03/28/2505026/kmetat-na-blagoevgrad-d-r-atanas-kambitov-kam-studenti-ot-aub-vashite-uspehi-sa-nasha-gordost.html", "text": "Кметът на община Благоевград д-р Атанас Камбитов бе сред официалните гости на традиционен прием в АУБ. Събитието се организира по повод дипломирането на XXIV випуск на учебното заведение. Приемът бе открит от президента на АУБ д-р Стивън Съливан. Той изрази своята признателност към кмета на Благоевград д-р Камбитов. Това съобщиха от пресцентъра на Община Благоевград.\r\nОт своя страна кметът на д-р Атанас Камбитов подчерта важността на добрите взаимоотношения между Общината и университета.\r\n„За мен и моя екип винаги е много приятно да споделя този момент с ръководството, преподавателите и студентите на АУБ. Предполагам, че няма да изненадам никого, ако за поредна година кажа, че Университета и Общината работят много добре. Заедно се справяме с проблемите и  преодоляваме предизвикателства. \r\nПреди 5-6 години говорихме, че е започнем да изграждаме парка на терена на бившите казарми. В началото имаше недоверие, скептицизъм, но той вече е факт и ще продължим да го облагородяваме. Следващата стъпка на Община Благоевград е да стане собственик на останалите 120 дка от военното поделение, за което водим необходимите преговори с МО. Така върху тази земя, заедно с придобитите вече 62 дка, ще изградим огромен парк за развлечение, отдих и спорт, който ще бъде в непосредствена близост до общежитията на АУБ. Нашите проблеми са и наши, Вашите успехи са наша гордост “, заяви пред студенти от АУБ д-р Камбитов. \r\nСред официалните гости бяха още заместник-кметовете на  Община Благоевград, председателят на ОбС – Благоевград, политици, общественици, представители на бизнеса, на културни и образователни институции. \r\nПо време на приема гостите имаха възможността да станат свидетели на специално подготвено представление на студентския фолклорен клуб „Самодива“.\r\nАмерикански университет в България e oснован е през 1991 и в него се обучават около 1 000 студента от над 40 държави, идващи от 5 континента (към пролетен семестър 2017). Около 50% от студентите са чуждестранни.\r\nВъзпитаниците на университета заемат лидерски позиции във водещи международни компании, в правителства и държавни администрации, и в значими неправителствени организации по света. Те за пореден път са сред най-добре реализиралите се в България, според рейтинговата система на Министерство на образованието.", "date": "2018.03.28", "title": "Кметът на Благоевград  д-р Атанас Камбитов към студенти от АУБ: Вашите успехи са наша гордост"}
{"url": "http://www.focus-news.net/news/2018/03/28/2505025/veliko-tarnovo-spad-na-bezrabotitsata-v-oblastta-otchita-direktsiya-byuro-po-truda-prez-fevruari.html", "text": "Спад на безработицата отчита Дирекция „Бюро по труда“ през месец февруари. Това каза пред журналисти директорът на институцията Обрешко Нечев, предаде репортер на Радио „Фокус“ – Велико Търново. Общият брой на записаните в Дирекцията лица през миналия месец е бил 2 353. Те са разпределени, както следва: в община Велико Търново – 1 644, в община Елена – 425 и в община Златарица – 284. „Спрямо предходния месец се наблюдава спад на безработицата със 123 души или това са 5%. В сравнение с месец февруари на 2017 година се наблюдава спад с 290 души или 11%. Регистрираните заети лица, желаещи да сменят работата си, са 51, регистрирани учащи се – 18, а регистрираните, търсещи работа лица, придобили право на пенсия – 18“, добави директорът. Той отбеляза, че безработицата в региона е с 2.1 пункта по-ниска от тази за страната, която е 7%, както и с 2.1 пункта по-ниска от тази за Великотърновска област. За предходния месец входящия поток в Бюрото по труда наброява 298 човека, които са със 163-ма по-малко, спрямо януари. Най-много новорегистрирани безработни има във Великотърновска община – 227, за община Елена – 51 лица и за община Златарица – 20 лица. Изходящият поток за месец февруари е 421 души,като ръстът, спрямо януари, е  със 146 души. От тях  91% са постъпили на работа, 5% са отпаднали поради наложена санкция от Дирекцията във връзка с неизпълнение плана за действие, отказ от предложено им работно място и други и 4% са отпаднали поради причини като смяна на местожителство, пенсиониране и други. За предходния месец изходящият поток бележи превес над входящия.\r\nЛуиза ТРАНЧЕВА", "date": "2018.03.28", "title": "Велико Търново: Спад на безработицата в областта отчита Дирекция „Бюро по труда“ през февруари"}
{"url": "http://www.focus-news.net/news/2018/03/28/2505021/kathimerini-redzhep-taiyp-erdogan-e-povdignal-vaprosa-za-osemte-turski-voennosluzheshti-na-sreshtata-vav-varna-tvardi-hyuriet.html", "text": "Турският президент Реджеп Таийп Ердоган е повдигнал въпроса за осемте турски военнослужещи, които избягаха в Гърция след неуспешния опит за преврат в Турция през юли 2016 година по време на срещата на върха ЕС – Турция в българския град Варна, предава електронното издание на гръцкия вестник Kathimerini, като се позовава на публикация в турското издание Hurryiet.\r\nЕрдоган е разкрил детайли от разговорите си пред репортерите на самолета на връщане към Турция след срещата на върха, пише турското издание.\r\nТой е заявил, че са обсъдени отношенията и с Гърция, и с Кипър, както и въпросът за двамата гръцки войници, които в момента са в затвор в Одрин, след като пресякоха турската граница край река Марица миналия месец, като Ердоган е посочил, че този въпрос е в ръцете на турското правосъдие.\r\n„Те ми казаха ‚вие сте голяма страна, с голям президент, моля те направи така, че двамата войници да бъдат освободени‘, а аз им казах, че не стоя по-високо от правосъдието и че делото се разглежда, а ние чакаме присъдата“, заяви Ердоган.\r\n„Казах им, че губят толкова много време за гръцките войници, а изобщо не разглеждат въпроса около екстрадицията на осемте турски военнослужещи, които бяха замесени в преврата и избягаха в Гърция“, е добавил турския президент.\r\n„Тези, които изобщо не си отвориха устата по този въпрос, сега говорят, че трябва двамата гръцки войници да бъдат освободени“, е заявил Ердоган, според цитата на репортера на гръцката Skai Манолис Костидис, според когото турският президент е добавил, че „двата случая не са свързани“.\r\nПревод и редакция:", "date": "2018.03.28", "title": "Kathimerini: Реджеп Таийп Ердоган е повдигнал въпроса за осемте турски военнослужещи на срещата във Варна, твърди „Хюриет“"}
{"url": "http://www.focus-news.net/news/2018/03/28/2505029/burgas-v-grada-shte-se-provede-premierata-na-avtobiografichnata-kniga-na-prof-stefan-danailov-romanat-na-moya-zhivot.html", "text": "Премиера на автобиографичната книга „Романът на моя живот“ от проф. Стефан Данаилов ще се състои на 31 март 2018 г. от 11.00 часа в конферентна зала на Гранд хотел и СПА „Приморец“. Това съобщиха от Община Бургас.  Произведението ще бъде представено от съавтора му Георги Тошев, като събитието включва и прожекция на филма, посветен на Маестрото – „Монолог“. На бургаската премиера ще присъства и самият професор Стефан Данаилов.", "date": "2018.03.28", "title": "Бургас: В града ще се проведе премиерата на автобиографичната книга на проф. Стефан Данаилов „Романът на моя живот“"}
{"url": "http://www.focus-news.net/news/2018/03/28/2505028/penka-petkova-istorik-yuriy-venelin-e-edin-ot-horata-koito-stoyat-v-osnovata-na-kulturno-duhovnite-promeni-v-balgariya-prez-vazrazhdaneto.html", "text": "Юрий Венелин е един от хората, които стоят в основата на културно-духовните промени в България през Възраждането. Връзката му със страната ни се осъществява благодарение на Васил Априлов, основоположник на модерното образование. Това каза за Радио „Фокус“ – Велико Търново Пенка Петкова, преподавател по история в Априловската гимназия. Юрий Венелин е украински учен, славист, роден през 1802 година. Голяма част от живота му преминава в Русия, където създава научни трудове, които позволяват на българите да преоткрият себе си. „Прочитайки неговите съчинения и най-вече трудът му „Някогашните и сегашните българи“, Васил Априлов , който по това време е в Одеса, започва да преоткрива българския си корен. Тъй като той е човек, който е учил в гръцко училище, завършил е във Виена и фактически някак си, напускайки родното си място – Габрово, започва да се ориентира по-скоро към гръцката култура, която в началото на 19 век е по-популярна, звучи по – престижно. В тази връзка откривайки или почитайки Юрий Венелин, Васил Априлов се връща обратно към българския си корен и неговото съчинение за някогашните и сегашните българи, го провокира той да направи нещо за своя български род и за всички българи“, обясни Пенка Петкова. Тя добави, че така се поставя началото на модерното образование у нас – с откриването на  първото светско училище, в което  се преподава на новобългарски и се учат светски науки. То стои в основата на образователната система на българите през цялото Възраждане. „В този смисъл Юрий Венелин, свързвайки се с Васил Априлов, позволява на българите да преоткрият себе си, своето минало и да заобичат своя род на ново“, каза още преподавателят по история.\r\nЮрий Венелин умира много млад, на 31 години, в московска болница на 28 март 1839 година.\r\nЛуиза ТРАНЧЕВА", "date": "2018.03.28", "title": "Пенка Петкова, историк: Юрий Венелин е един от хората, които стоят в основата на културно-духовните промени в България през Възраждането"}
{"url": "http://www.focus-news.net/news/2018/03/28/2505031/", "text": "Полското правителство е подписало договор за закупуване на американска система за противовъздушна и противоракетна отбрана (ПВО/ПРО) „Пейтриът“, предава ТАСС.\r\nЦеремонията се състоя в сряда в полската столица Варшава.\r\nКакто предава кореспондентът на ТАСС, подпис под документа, в присъствието на президента на страната Анджей Дуда и министър-председателя Матеуш Моравецки, е сложил министърът на отбраната Мариуш Блащак.\r\n„Сега над Висла е безопасно благодарение на това, че днес ние подписваме договор за закупуване на съвременна система, проверена в различни части на света, която обезпечава сигурността ни“, заяви Блащак преди подписването на договора. Според неговите думи е важно, че в рамките на контракта ще има трансфер на технологии.\r\n„Тази система се закупува за полската армия, защото в Полша са разместени и войските на НАТО и САЩ. Тази система ще осигури безопасността и интеграцията на полската армия с армията на САЩ“, добави Блащак. „Ще платим за системата 4 млрд 750 милиона долара. Това е добра цена“, информира министърът.\r\nПолша закупува „Пейтриът“ за създаващата се национална система за ПРО „Висла“. Първите доставка трябва да бъде осъществена през 2022 година, а следващите до 2024 година.\r\nКакто се съобщи по-рано, първите две фази предвиждат придобиването на 16 пускови установки, 208 ракети, четири радиолокационни станции с радари. САЩ са се съгласили също да интегрират полските комплекси в системата IBCS, предвиждаща създаването на комплексна автоматизирана система за управление на войските на бойното поле.\r\nПревод и редакция:", "date": "2018.03.28", "title": "ТАСС: Полша подписа договор за закупуване на американски системи за ПРО „Пейтриът“"}
{"url": "http://www.focus-news.net/news/2018/03/28/2505023/tsvetan-tsvetanov-gerb-sreshtata-vav-varna-beshe-golyam-uspeh-tay-kato-liderite-na-evropa-i-prezidentat-na-turtsiya-sednaha-na-edna-masa-vapreki-protivorechiyata.html", "text": "Срещата във Варна беше голям успех, тъй като лидерите на Европа и президентът на Турция седнаха на една маса, въпреки противоречията. Това каза председателят на ПГ на ГЕРБ Цветан Цветанов пред журналисти във връзка със срещата във Варна с Ердоган, предаде репортер на Агенция „Фокус“. „За нас е важно с Турция като наш съсед да имаме добри добросъдски отношения и да запазим нулев ръст на миграционния поток към страната ни. Това трябва да го направим всички политици, обедини в едно. Да уважаваме съседа си, да защитаваме националните приоритети, националния суверенитет. Когато правиш национална политика, трябва да носиш съответната отговорност. Премиерът Борисов доказа, че може да носи тази отговорност“, посочи Цветанов.  Попитан кога ще е следващата среща и в какъв формат, Цветанов коментира, че тук се говори за среща, която да бъде между европейските лидери с българско участие. „За мен е важно, че ледовете са стопени. Има много ясен знак, че диалогът може да спомогне за нормализиране на отношенията между ЕС и Турция, а ние имаме национален интерес този диалог да продължи, въпреки различията, които имаме“, допълни Цветанов. \r\nДеница КИТАНОВА", "date": "2018.03.28", "title": "Цветан Цветанов, ГЕРБ: Срещата във Варна беше голям успех, тъй като лидерите на Европа и президентът на Турция седнаха на една маса, въпреки противоречията"}
{"url": "http://www.focus-news.net/news/2018/03/28/2505027/tsvetan-tsvetanov-gerb-absolyutno-nesastoyatelno-e-tochno-bsp-da-govoryat-za-moral.html", "text": "Абсолютно несъстоятелно е точно БСП да говорят за морал. Това каза председателят на ПГ на ГЕРБ Цветан Цветанов пред журналисти след като стана ясно, че депутатът Димитър Гамишев е подал оставка, предаде репортер на Агенция „Фокус“. „Бих искал да се обърна към колегите от БСП, които веднага избързаха да коментират, да изведат отново някаква тема, с която да могат да се заиграват“, каза Цветанов и определи това като популизъм. Той посочи, че след декларацията на Спас Гърневски в зала се е видяло къде са БСП. „Когато говорят за морал, дали те са проявили подобен във всичките си действия в 44-ия парламент. Знаете, че има много разследвания, които текат. В момента има един съдебен процес, който е за купуване на гласове. Смятаме, че това е най-голямото престъпление, което може да извърши един кандидат за народен представител, за да може да си осигури обществена подкрепа не с политики“, посочи Цветанов. Той заяви, че не може да вини никого, защото все пак няма и окончателна присъда. „Когато излизаш и даваш морална оценка за политическия си опонент, все пак трябва да погледнеш самия себе си“, заяви той. \r\nЦветанов даде пример със скандалите от последните седмици и визира публикацията в социалните мрежи на депутата от БСП Таско Ерменков за Крим. „След това излиза с пояснение, че той го е направил на домашния си компютър по къси гащи. Не смятам, че трябва да бъде подминато, когато един политик има подобно обяснение за една изключително важна тема“, каза Цветанов. Той обърна внимание и на изказванията на Корнелия Нинова в Кърджали и коментара й за изказването на турския президент Реджеп Ердоган за душевните граници на Турция. „Първо тази тема не е на дневен ред, никой по никакъв начин не я е провокирал. Просто БСП искат да се заиграват със страховете на хората“, посочи Цветанов. \r\nСпоред него няма и народен представител, който да е приватизирал дружество по начин, който го е направила Корнелия Нинова. „Няма заместник-министър, който да е помогнал политическия си съратник с приватизацията на нещо голямо. Некоректно е те да говорят, че са моралният съдник. Това е поредният опит да ни отклонят от това ,което се случва в политически план в страната ни, като председател на ЕС“, допълни председателят на ПГ на ГЕРБ. \r\nДеница КИТАНОВА", "date": "2018.03.28", "title": "Цветан Цветанов, ГЕРБ: Абсолютно несъстоятелно е точно БСП да говорят за морал"}
{"url": "http://www.focus-news.net/news/2018/03/28/2505035/blizo-90-ot-traditsionno-konsumirani-ot-balgarite-plodove-i-zelenchutsi-se-vnasyat-ot-drugi-darzhavi.html", "text": "Евродепутатът Момчил Неков се срещна в Брюксел с браншови представители на български производители на плодове и зеленчуци във връзка с обсъждане на бъдещата обща селскостопанска политика (ОСП) и подпомагането на сектор „Плодове и зеленчуци“ в България. Това съобщиха от пресофиса на Момчил Неков.\r\nВ срещата участие взеха представители на Българска асоциация на производителите на оранжерийна продукция; Национален съюз на малките и семейни ферми и производители в България; Българска асоциация на организациите на производители на плодове и зеленчуци; Асоциация български пипер; Национален съюз на градинарите в България и Българска асоциация „Биопродукти“.  \r\nПо време на срещата с Момчил Неков производителите изтъкнаха, че Сектор „Плодове и зеленчуци“ в България се е свил многократно, като някои традиционно консумирани от българите плодове и зеленчуци биват внасяни до близо 90% от други държави. Те заявиха, че има небалансираност в българското земеделие относно подкрепата, която се предоставя на българските производители в различните сектори. Реално липсва стратегия за сектор „Плодове и зеленчуци“, който създава добавена стойност, ангажира работна ръка и има положителен ефект върху селските райони. Браншовиците отбелязаха и непоследователност в политиката на ЕС и България, поради което производителите биват ощетявани. \r\n Относно новата ОСП българските производители на плодове и зеленчуци, заявиха, че е необходим нов модел на субсидии - сегашната система за единно плащане на площ не отразява нуждите и разходите на секторите. \r\nМомчил Неков се ангажира с подкрепа и съдействие, както и да представи проблемите и вижданията на българските производители на плодове и зеленчуци на европейско ниво.\r\nБългарските производители на плодове и зеленчуци са на посещение в Брюксел за срещи с различни представители на сектор „Земеделие и развитие на селските райони“, като основен акцент в разговорите е бъдещето на ОСП.", "date": "2018.03.28", "title": "Близо 90% от традиционно консумирани от българите плодове и зеленчуци се внасят от други държави"}
{"url": "http://www.focus-news.net/news/2018/03/28/2505034/stara-zagora-praznik-na-detskata-prikazka-se-provede-detska-gradina-prolet.html", "text": "Празник на детската приказка организираха днес в Детска градина №13 „Пролет“ в Стара Загора. Това съобщиха от пресцентъра на Община Стара Загора. Децата от четвърта група посрещнаха членове на Общински детски съвет по повод 2-ри април - Международен ден на детската книга.\r\nПенка Чавдарова, началник на отдел „Образование“ в Община Стара Загора, разказа на децата, че празникът съвпада с рождения ден на датския писател Ханс Кристиан Андерсен, който е създал едни от най-великолепните приказки на всички времена. Малчуганите от детската градина се надпреварваха да кажат кой каква приказка знае от Андерсен. Всички вкупом заявиха, че обичат да слушат приказки, които им четат родителите, баби и дядовци. След това един от членовете на Съвета на децата Едислав Кундев прочете приказката „Който не работи, не трябва да яде“. Малчуганите слушаха с интерес и сами стигнаха до поуката от приказката.\r\nШестгодишната Анастастия разказа приказката за тримата братя и златната ябълка. Имаше и още много желаещи да разкажат любимата си приказка. Батковците и какичките прочетоха различни гатанки, свързани с герои от детски приказки, които децата трябваше да разпознаят. Шестгодишните веднага се включиха в предизвикателството и бързо разпознаха Снежанка, Пепеляшка, златната ябълка и т.н. С песнички и танци те поздравиха своите нови приятели от Общински детски съвет.  Накрая получиха подарък емблематичната детска книжка „Зайченцето бяло“, която да четат сами или с помощта на възрастните. Празникът завърши с обещание за нови срещи и съвместни инициативи.", "date": "2018.03.28", "title": "Стара Загора: Празник на детската приказка се проведе Детска градина „Пролет“"}
{"url": "http://www.focus-news.net/news/2018/03/28/2505032/sofiya-dvizhenieto-se-izvarshva-samo-v-izprevarvashtata-lenta-ot-km-12-do-km-13-v-posoka-burgas-na-am-trakiya-poradi-remontni-deynosti.html", "text": "Движението се извършва само в изпреварващата лента от км 12 до км 13 в посока Бургас на АМ \"Тракия\", поради ремонтни дейности на пътната настилка. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.03.28", "title": "София: Движението се извършва само в изпреварващата лента от км 12 до км 13 в посока Бургас на АМ \"Тракия\", поради ремонтни дейности"}
{"url": "http://www.focus-news.net/news/2018/03/28/2505038/prognozata-za-demografskoto-razvitie-na-balgariya-e-za-namalenie-na-naselenieto-s-okolo-20-do-2040-g.html", "text": "В изпълнение на решение на Народното събрание правителството представя на парламента Прогноза за демографското развитие на България за периода 2015-2040 г. Документът е изготвен от Института за изследване на населението и човека при БАН на базата на сравнителна съпоставка на официални прогнозни данни на Евростат, НСИ, ООН и Световната банка. Tова съобщиха от правителствената информационна служба.\r\nОсновният извод в проучването е, че се очертават сходни на сегашните тенденции в демографското развитие на страната през следващите няколко десетилетия. Прогнозираното намаление на населението в периода до 2040 г. е значително – около 20-25% според различните проекции. Независимо от предвижданото намаление на смъртността, което засяга в различна степен мъжете и жените, структурата на населението по пол ще остане стабилна. Делът на младите хора до 20 г. ще се запази, докато на възрастните над 65 г. ще нарасне значително. Това определя и прогнозирано намаление на броя и дела на населението в активна възраст. Намалението на населението на териториален принцип обхваща почти всички области, без столицата, и се очаква този процес да продължи в течение на целия период.\r\nВ общоевропейски план България не е единствената страна с прогнозирано намаляващо население, се посочва в проучването. Според целевия вариант на проекцията на Евростат се очаква това да се случи в още 11 страни – Литва, Латвия, Румъния, Гърция, Хърватска, Португалия, Полша, Унгария, Естония, Италия и Словакия. Към тях условно биха могли да се присъединят Словения и Чехия, в които броят на населението се очаква да остане без промени до 2040 г. Това води до извода, че в почти половината страни от ЕС се очаква намаление на населението.\r\nПрогнозните резултати от различните проекции свидетелстват, че въпреки очакваното подобрение в показателите за смъртност и раждаемост, населението на страната вероятно е достигнало до етапа на т. нар. „инерция на обратния растеж“. Поради действието й, дори периодните нива на фертилност да се увеличат до равнището, необходимо за просто демографско възпроизводство – процес, който не се очаква в близко бъдеще, прогнозите са абсолютният брой на населението да продължи да намалява.\r\nТези трайни демографски тенденции и предизвикателства са отчетени и адресирани в стратегическите и оперативни документи за провеждане на демографската политика в България.", "date": "2018.03.28", "title": "Прогнозата за демографското развитие на България е за намаление на населението с около 20% до 2040 г."}
{"url": "http://www.focus-news.net/news/2018/03/28/2505033/plovdiv-blizkite-na-ubitiya-ventsislav-marinov-sami-namirat-ohranitelnata-kamera-koyato-e-zasnela-skandala-v-zavedenieto-kray-narechenski-bani.html", "text": "Близките на убития Венцислав Маринов сами намират охранителната камера, която е заснела скандала в заведението край Нареченски бани и я предават на полицията. Това съобщи на брифинг директорът на ОДМВР - Пловдив старши комисар Атанас Илков, предаде репортер на Радио „Фокус” - Пловдив. „В периода 21 - 25 март близките на убития правят безуспешни опити да се свържат с него, но телефонът му е изключен. Това не е типично за Венцислав и затова те са провокирани да обявят в полицията за изчезването му”, каза Илков. На 23 март в 9 РУ в София те подават сигнала. Започват съвместни издирвателни мероприятия. На по-късен етап се установява и видеозаписа от камера в заведението, от който полицията придобива данни за скандала и вече има сериозни основания да смята, че е извършено тежко престъпление спрямо Венцислав. По-късно установяват и мястото, където е изхвърлен трупа, над село Косово в река Чепеларска.\r\nРоднините сами отиват в заведението на третия ден от изчезването на Венцеслав, тъй като са знаели за неговите бизнес взаимоотношения с бащата и сина Боюклиеви. Те намират камерата и я вземат. „Тъй като тя е с определени кодове я отнасят в София на човек, който може да отвори записа и да се покаже какво се случва на него“, каза Илков.\r\nОкръжният прокурор Румен Попов поясни, че камерата е била свалена от стената, където обикновено стои, а мястото е било замазано със строителни материали, за да няма следа. Роднините я намират изхвърлена в стопанска постройка в двор, където са събрани строителни отпадъци.\r\nОт Прокуратурата направиха уточнение и за това, че убитият не е дължал пари, а е имал съмнения, че се злоупотребява с паричните средства и обороти, които се реализират в търговския обект.\r\nЦветана ТОНЧЕВА", "date": "2018.03.28", "title": "Пловдив: Близките на убития Венцислав Маринов сами намират охранителната камера, която е заснела скандала в заведението край Нареченски бани"}
{"url": "http://www.focus-news.net/news/2018/03/28/2505037/pregled-na-mezhdunarodnite-novini-do-13-chasa-agentsiya-fokus.html", "text": "Непрекъсваща поредица от кървави нападения с хладно оръжие през последните седмици засили още повече тревогите от нарастващите престъпления от този тип, извършени от бежанци. Фактът че получилите убежище тийнейджъри са най-честите извършители на подобни престъпления наля вода в мелницата на крайно-десните критици на настоящото германско правителство, пише германската редакция на електронното издание The Local.\r\nВъв вторник сутринта, животът на 24-годишна жена продължава да виси на косъм, след като тя бе намушкана в събота в град Бугведел в Долна Саксония. След направената й спешна спешна операция, тя бе поставена в изкуствена кома.\r\nЖената и нейното гадже са влезли в разправия с трима тийнеджъри от Сирия. Когато ситуацията започва да излиза от контрол, жената се опитва да се намеси, но един от младите бежанци вади нож и я пронизва.\r\nВ същия ден, 15-годишен ученик е наръган по време на масов бой на около 20 тийнеджъри в Бохум. 16-годишен сириец е арестуван по случая. \r\nЕдин ден по-рано, на централната гара във Визбаден спор прераства в побой между две групи мъже. Един от тях вади нож и наръгва трима от противниците си. Оказва се, че нападателят е от Афганистан.\r\nСерията от кървави инциденти през уикенда включва и две убийства чрез наръгване, а поне едно от тях е мотивирано от ревност.\r\n„Ножовете стават все по-дълги, а нападателите все по-млади. Броят на нападения с нож, извършени от получили убежище нараства постоянно“, констатира Алис Вайдел, един от лидерите на парламентарната група на „Алтернатива за Германия“, чрез съобщение във Фейсбук.\r\nГоворителят на германския полицейски съюз Дитмар Шлиф заяви пред ДПА във вторник, че все повече млади бежанци се движат с ножове.\r\n„Ставаме свидетели на опасна тенденция – сега за части от секундата може да се развие заплашваща живота ситуация“, заяви той.\r\n„Трябва да сме наясно, че подобни атаки се случват изключително често и трябва да знаем кой е най-честият им извършител, за да можем да реагираме по-адекватно“, когато това се случи, добави Шлиф.\r\n***Президентът на САЩ Доналд Тръмп и германският канцлер Ангела Меркел са разговаряли по телефона относно мерките срещу нечестните търговски практики на Китай, особено що се отнася до кражбата на интелектуална собственост, съобщиха от Белия Дом, пише европейската редакция на вестник Politico.\r\n„Президентът и канцлерът са се съгласили да обединят силите си срещу нечестните икономически практики на Китай и нелегалното присвояване на интелектуална собственост“, гласи съобщението на Белия Дом, в което се подчертава, че разговорът е бил с цел да се „препотвърдят сътрудническите отношения между“ двете страни.\r\nВ хода на разговора, лидерите са обсъдили как да бъде „изгладено игралното поле по отношение на митническата политика“, се казва още в заявлението.\r\nВ отделен разговор, Тръмп и френския му колега Еманюел Макрон са обсъдили „търговската практика между САЩ и Европейския съюз и последващите стъпки в отговор на нечестните търговски практики на Китай“, съобщиха от Белия Дом чрез отделно съобщение.\r\n„Политико“ коментира, че двата разговора са се провели след серия мерки в сферата на търговията срещу Китай, включително налагането на по-високи мита за внос на стомана и алуминий в САЩ. Европейският съюз е един от няколкото търговски партньори, за които Тръмп се съгласи да отложи увеличението на митата върху стоманата и алуминия до 1 май, давайки им време да предприемат необходимите мерки, които биха им позволили да ги избегнат.\r\n*** Дойде моментът, когато Сърбия трябва да повика Русия да се включи активно в процеса на разрешаване на косовския въпрос, заяви сръбският министър за иновации и технологическо развитие Ненад Попович, цитиран от скопското електронно издание „МКД“.\r\n„Само с включването на Русия в диалога можем да обезпечим сигурността на сръбския народ и защитата на сръбските интереси в Косово. До тогава и до изпълняването на задължението за формиране на Общност на сръбските общини, Сърбия трябва да прекрати диалога със сепаратистите“, заяви Попович и осъди категорично ареста и ескпулсирането на директора на канцеларията за Косово на сръбския парламент Марко Джурич.\r\nТой оцени, че „Сърбия няма по-искрен и близък съюзник от Русия“, което, според него, е доказал и разговорът на сръбския президент Александър Вучич с руския му колега Владимир Путин в понеделник вечерта.\r\n„Призовавам сръбския народ да се обедини около ръководството на страната и политиката на отбрана на държавния суверенитет, защото сега са ни нужни единство, солидарност и храброст“, заяви Попович.\r\nТой изтъкна, че за президента на Сърбия и сръбското правителство „Косово винаги е било, е и ще бъде сърцето на Сърбия“.\r\n*** Премиерът на Косово Рамуш Харадинай, в изказване пред медиите в Прищина, призова Сърбия да спре да нарушава териториалния интегритет на Косово. Той направи коментарите си ден, след като косовската полиция арестува и депортира директора на канцеларията за Косово и Метохия на сръбския парламент Марко Джурич за това, че е навлязъл нелегално в територията на Косово, пише базираното в Прищина албанско електронно издание Gazeta Express.\r\nКоментирайки ареста на Джурич в Косовска Митровица, Харадинай заяви, че косовското правителство е предупредило Джурич да не влиза в Косово без разрешение, но той е предпочел да предизвика Прищина. „Явно е дошло времето да кажем ясно, че никой не трябва да изпробва търпението ни. Време е за диалог и трябва да седнем на масата за преговори. Видяхме какво се случва и до какво може да доведе липсата на комуникация“, заяви Харадинай.\r\n„Казвахме на Джурич да не влиза в Косово по различни канали в понеделник. Той можеше да влезе в Косово през всеки друг ден, но не и в понеделник“, продължи косовският премиер. \r\nВ коментар за оттеглянето на „Сръбска листа“ от неговото правителство след инцидента с Джурич, Харадинай заяви, че няма никакво намерение да си подава оставката, тъй като е получил подкрепа от други депутати за продължаване на дейността на правителството му.\r\n***Очакват се позитивни стъпки в отношенията между Европейския съюз и Турция, заяви турския външен министър Мевлют Чавушоглу, цитиран от Hurryiet.\r\n„Ще гледаме за конкретни стъпки“, посочи Чавушоглу, като добави, че ролята на ЕС не е толкова голяма без Турция и описа разговорите във Варна като „откровени“.\r\nСпоред неговите думи, разговорите в българското черноморско пристанище са включвали теми като турската военна операция „Маслинова клонка“ в сирийския район Африн, Ерусалим, Кипър и бежанския въпрос.\r\nОсвен това той подчерта, че турския президент Реджеп Таийп Ердоган е изложил ясно очакванията на Анкара спрямо Брюксел.\r\n„Трябва да продължим напред на основата на взаимно уважение“,посочи Чавушоглу.\r\nСпоред турския външен министър, повечето страни-членки на ЕС искат Турция да се присъедини към Съюза и виждат потенциалната й роля в него.\r\nВ заключение той посочи, че срещата във Варна може да е била повратна точка.\r\n*** Пет лица са обвинени за насилието в македонския парламент на 27-и април м.г. и през нощта отново са затворени в следствения арест в Скопие, по решение на наказателния съд, предава скопският телевизионен канал „Телма“.\r\nСпоред информацията на телевизията, на 30 дни затвор са осъдени бившият директор на службата за вътрешна сигурност на Македония Митко Чавков, служителят в охраната на парламента Горан Гьошевски, служителите в македонското МВР Душко Лазаров и Оливер Поповски, както и служителят в разузнавателната служба на страната Мумир Пепич.\r\nОт пресслужбата на прокуратурата са заявили пред „Телма“, че произнасянето на обвинителния акт е нова процедура и е направено спрямо общо 16 души, като 12 от тях са под домашен арест, а на двама са наложени имуществени гаранции. „Телма“ научи, че двамата са Игор Дурловски и Йохан Търчуловски.\r\n*** Полското правителство е подписало договор за закупуване на американска система за противовъздушна и противоракетна отбрана (ПВО/ПРО) „Пейтриът“, предава ТАСС.\r\nЦеремонията се състоя в сряда в полската столица Варшава.\r\nКакто предава кореспондентът на ТАСС, подпис под документа, в присъствието на президента на страната Анджей Дуда и министър-председателя Матеуш Моравецки, е сложил министърът на отбраната Мариуш Блащак.\r\n„Сега над Висла е безопасно благодарение на това, че днес ние подписваме договор за закупуване на съвременна система, проверена в различни части на света, която обезпечава сигурността ни“, заяви Блащак преди подписването на договора. Според неговите думи е важно, че в рамките на контракта ще има трансфер на технологии.\r\n„Тази система се закупува за полската армия, защото в Полша са разместени и войските на НАТО и САЩ. Тази система ще осигури безопасността и интеграцията на полската армия с армията на САЩ“, добави Блащак. „Ще платим за системата 4 млрд 750 милиона долара. Това е добра цена“, информира министърът.\r\nПолша закупува „Пейтриът“ за създаващата се национална система за ПРО „Висла“. Първите доставка трябва да бъде осъществена през 2022 година, а следващите до 2024 година.\r\nКакто се съобщи по-рано, първите две фази предвиждат придобиването на 16 пускови установки, 208 ракети, четири радиолокационни станции с радари. САЩ са се съгласили също да интегрират полските комплекси в системата IBCS, предвиждаща създаването на комплексна автоматизирана система за управление на войските на бойното поле.", "date": "2018.03.28", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/03/28/2505030/petar-pishtalov-sobstvenik-na-konete-v-osogovska-planina-konete-veche-sa-pod-pryak-moy-kontrol-te-ne-sa-bili-tam-sluchayno.html", "text": "Конете вече са под пряк мой контрол, те не са били там случайно. Това каза пред журналисти Петър Пищалов, собственик на конете в Осоговска планина, предаде репортер на Радио „Фокус” – Кюстендил. Според Петър Пищалов е имало хора, които са знаели още преди около месец къде се намират конете. Преди 10 дни конете са били преместени на сегашното място, където някои от тях са умрели. „Попитайте тези хора, които още преди десет дни са ги преместили, и са ги оставили там да умрат. Тези които са изчакали да умрат и са започнали да пускат тези извратени истории. Как може да си правиш реклама със смъртта и с мъката на животните, как може да не му отнесеш една сламка храна, а да го оставиш това животно да умира”, каза Петър Пищелов. По думите му той е в България, защото иска тази държава да върви, а в същото време най-близки хора се опитват да правят подобни неща. „Жалко за хората, а в случая – жалко за животните. Тези коне ги гледам от толкова време, всяка година умират по един - два коня, всяка година вълците ми изяждат по 20 кончета, всяка година хора убиват животните ми, но какво да направя. Целта е да те унищожат по всякакъв начин и да отидеш в чужбина, защото аз покрай мен съм създал работа на още 100 човека”, каза Петър Пищалов.\r\nВенцеслав ИЛЧЕВ", "date": "2018.03.28", "title": "Петър Пищалов, собственик на конете в Осоговска планина: Конете вече са под пряк мой контрол, те не са били там случайно"}
{"url": "http://www.focus-news.net/news/2018/03/28/2505040/pazardzhik-52-godishen-mazh-ot-septemvri-e-ubil-bashta-si-pri-bitov-skandal.html", "text": "Мъж, убил баща си, е задържан от служители на полицейското управление в Септември. Това съобщиха за Радио „Фокус“ – Пазарджик от ОДМВР - Пазарджик. Сигнал за случилото се е подаден рано тази сутрин в дежурната част на управлението. Незабавно на мястото са насочени полицейски екипи и линейка на „Спешна помощ“. Пристигайки униформените установили, че в основата на тежкото битово престъпление е стар конфликт между 52-годишен мъж и възрастните му родители. Мъжът системно злоупотребявал с алкохол и проявявал агресивно поведение към тях. Рано тази сутрин скандалът се разразил отново, като се спречкал първо с майка си, а после и с баща си. В резултат на солидно употребения алкохол мъжът взел дървен прът и ударил с него 77-годишния си баща в областта на главата. Възрастният мъж починал на място. На местопроизшествието е извършен оглед от дежурна група при РУ - Септември, иззети са веществени доказателства имащи отношение към извършеното тежко престъпление. Мъжът е задържан за срок от 24 часа. За случая незабавно е уведомена Окръжната прокуратура в Пазарджик, образувано е дознание.", "date": "2018.03.28", "title": "Пазарджик: 52-годишен мъж от Септември е убил баща си при битов скандал"}
{"url": "http://www.focus-news.net/news/2018/03/28/2505019/tsvetan-tsvetanov-gerb-premierat-borisov-polaga-usiliya-da-se-izyasnyat-vsichki-vazmozhni-fakti-po-sluchaya-skripal-i-togava-pravitelstvoto-da-vzeme-saotvetnoto-reshenie.html", "text": "Премиерът Борисов полага усилия да се изяснят всички възможни факти по случая „Скрипал“ и тогава правителството да вземе съответното решение. Това каза председателят на ПГ на ГЕРБ Цветан Цветанов пред журналисти във връзка със случая „Скрипал“, предаде репортер на Агенция „Фокус“. Във връзка със случая „Скрипал“, Цветанов заяви, че солидарността към Великобритания е много ясно изразена на Съвета, на който е присъствал премиерът Борисов.  „От тази гледна точка премиерът полага максимални усилия да могат да се изяснят всички възможни факти и тогава правителството да вземе съответното решение. България трябва да бъде солидарна с евроатлантическите държави, защото това е гаранция за нашия просперитет и успех като защита на националния суверенитет“, каза Цветанов.\r\nДеница КИТАНОВА", "date": "2018.03.28", "title": "Цветан Цветанов, ГЕРБ: Премиерът Борисов полага усилия да се изяснят всички възможни факти по случая „Скрипал“  и тогава правителството да вземе съответното решение"}
{"url": "http://www.focus-news.net/news/2018/03/28/2505041/odobren-e-otchet-za-deynostta-na-saveta-za-koordinatsiya-pri-upravlenie-na-sredstvata-ot-es.html", "text": "Правителството одобри отчета за дейността през 2017 г. на Съвета за координация при управление на средствата от Европейския съюз, съобщиха от правителствената информационна служба.\r\nСъветът е създаден с цел осигуряване на съгласуваност и допълване между националните политики и отделните програми, финансирани със средства от ЕС. Той отговаря за координация на мерките, които се финансират с европейски средства и са насочени в изпълнение на правителствената политика за икономическо, социално и териториално развитие на страната.\r\nПрез изминалата година в рамките на Съвета са обсъдени и съгласувани проекти за изменения на оперативни програми, приети са Индикативните годишни работни програми на програмите за 2017 г. Одобрен е проект на Решение на Министерския съвет за определяне на Управляващ и на Сертифициращ органи по Програмата за морско дело и рибарство за програмен период 2014-2020 г. Разгледани са ключови въпроси, отнасящи се до ефективното управление и контрол на средствата от европейските структурни и инвестиционни фондове.", "date": "2018.03.28", "title": "Одобрен е отчет за дейността на Съвета за координация при управление на средствата от ЕС"}
{"url": "http://www.focus-news.net/news/2018/03/28/2505039/stara-zagora-tretata-veriga-maratoni-v-balgariya-shte-zapochne-v-grada-na-1-april.html", "text": "На Цветница Стара Загора отново ще даде старт на третата верига от маратони в България. Това съобщиха от пресцентъра на Общината. Състезанията в Стара Загора, Варна и София отново са обединени под мотото \"Бягането като начин на живот\", като стартът на първото от тях е насрочен за 1 април, от 10.00 часа. \r\nНад 400 са регистрираните участници в трите дистанции – класическата от 42,195 км, полумаратон 21км и 10.5 км. Всеки участник ще получи рекламна тениска, а успешно завършилите дистанциите 42км, 21км и 10.5км ще получат и медал за участие, като спомен от събитието.\r\nЗаради реконструкцията на централния булевард в областния град, стартът и финалът ще бъдат от бул. \"Цар Симеон Велики\" 126 - пресечката с ул. \"Кольо Ганчев\") в началото на парк \"Александър Стамболийски\" (Алана). Там ще бъде изграден информационен център и пункт за получаване на стартов пакет, както и специална сцена за награждаването на призьорите и за забавната част, съпътстваща състезанията. \r\nМаршрутът продължава на изток по бул. \"Цар Симеон Велики\", след което състезателите преминават по бул. \"Никола Петков\". В района на магазин \"Метро\" правят обратен завой и по същия маршрут се насочват към Община Стара Загора. Участниците в маратона пробягват 4 обиколки, в полумаратона 2 обиколки, а в дистанцията 10.5 км. - 1 обиколка. Дистанциите по трасето ще бъдат обозначени съответно с червени цифри, сини и зелени цифри.\r\nВ Маратон Стара Загора 2018 се допускат участници от страната и чужбина за всички разстояния, като за 42.195 км право на участие имат само тези, които са навършили 18 години до деня на състезанието (родени 1999г. и преди).\r\n\"Вярваме, че точно на Цветница Маратонът ще направи нашия прекрасен град още по-колоритен и празничен. За трета поредна година организираме тази ставаща емблематична за Стара Загора проява. Надявам се в неделя централният булевард отново да бъде залят от празнично настроение, хората да приветстват атлетите и да прекарат един хубав пролетен ден\", заяви зам.-кметът Красимира Чахова, която в първото издание бе сред участниците и завърши успешно кратката дистанция на 10 километра, като дори спечели златото в своята възрастова група. \r\nУточняват се имената на елитните атлети от чужбина, които по традиция отново ще придадат класа на състезанието. До края на седмицата ще станат ясни и българските участници. Тази година успоредно с Маратон Стара Загора ще се състои и Националният шампионат по полумаратон, като на практика надпреварата ще събере най-добрите в тази дисциплина у нас. \r\nСъстезателите получават стартов номер с електронен чип за измерване на времето на пробяганото разстояние. Осигурена е медицинска помощ, освежителни и подкрепителни пунктове са разположени по трасето и на финала.", "date": "2018.03.28", "title": "Стара Загора: Третата верига маратони в България ще започне в града на 1 април"}
{"url": "http://www.focus-news.net/news/2018/03/28/2505044/", "text": "Правителството направи промени в нормативни актове, които се отнасят до работата на Съвета за координация в борбата с правонарушенията, засягащи финансовите интереси на Европейския съюз (Съвет АФКОС). Това съобщиха от правителствената информационна служба.\r\nС допълнения в Правилника за организацията и дейността на Съвета се регламентира възможност за неприсъствено приемане на решения. По този начин се постига по-голяма гъвкавост за своевременно реагиране по въпроси от компетентността на Съвета.\r\nИзмененията в ПМС 18/2003, с което е създаден Съветът АФКОС, са свързани с актуализиране на състава му предвид новата структура на Министерския съвет и поради промени в органите за управление на средствата по програми, финансирани със средства от ЕС през новия програмен период.", "date": "2018.03.28", "title": "Съветът АФКОС ще може да взема решения и неприсъствено"}
{"url": "http://www.focus-news.net/news/2018/03/28/2505045/fond-za-strategicheska-kultura-rusiya-balgariya-chaka-kompensatsii-za-trakiyskite-bezhantsi-ot-turtsiya-ot-ankara-malchat.html", "text": "Българските власти смятат, че Турция трябва да изплати компенсации за българските бежанци, изгонени от Източна Тракия през 1913 година (единственото европейско владение на Турция, към днешна дата), пише в материал, публикуван от електронното издание на списание „Фонд за стратегическа култура“, представен без редакторска намеса.\r\nНяколко часа преди началото на срещата на върха ЕС – Турция във Варна, по време на тържествено мероприятие по случай Деня на Тракия, българският президент Румен Радев призова да бъде поставен въпросът за справедливите компенсации за тракийските бежанци пред Анкара. Той също заяви, че вмешателството на Турция във вътрешните работи на България е недопустимо, независимо дали е в религиозната сфера или избирателния процес. Според думите на българския президент, София очаква от европейските лидери да проявят разбиране и да защитят българските интереси, тъй като българските проблеми са и проблеми на Европа.\r\nНа свой ред българският премиер Бойко Борисов потвърди, че е обсъждал с турския президент Реджеп Таийп Ердоган въпросът за изплащането на обезщетения на тракийските бежанци, но и Турция има насрещни претенции към България. Те се касаят за недвижимата собственост на българския мюфтият, възраждането на исляма в България, пенсиите на преселенците и съвместното управление на водните ресурси. В крайна сметка е постигната договореност за създаване на специална българо-турска комисия.\r\nЛюбопитно е, че премиерът Борисов смята въпроса за компенсациите за изгонените от Тракия българи въпрос на двустранните отношения, докато президента Радев настоява, че проблемите на България са и европейски проблеми, обръщайки се за поддръжка от Европа.\r\nПревод и редакция:", "date": "2018.03.28", "title": "„Фонд за стратегическа култура“ (Русия): България чака компенсации за тракийските бежанци от Турция (от Анкара мълчат)"}
{"url": "http://www.focus-news.net/news/2018/03/28/2505015/premierat-boyko-borisov-provede-telefonni-razgovori-s-aleksis-tsipras-i-s-nikos-anastasiadis-za-postavenite-vaprosi-po-vreme-na-liderskata-sreshta-es-turtsiya-vav-varna.html", "text": "Министър-председателят Бойко Борисов информира премиера на Гърция Алексис Ципрас и президента на Кипър Никос Анастасиадис в телефонни разговори за поставените въпроси по време на лидерската среща ЕС-Турция във Варна на 26 март. Това съобщиха от правителствената информационна служба. На заседанието на Европейския съвет в Брюксел на 22 и 23 март българският премиер пое ангажимент да съдейства откритите теми между Гърция и Кипър, от една страна, и Турция, от друга, да бъдат дискутирани с президента Ердоган.\r\nБорисов посочи, че е поставил въпросите за задържаните гръцки войници, за напрежението в Източното Средиземноморие и в Егейско море, както и за Кипърския въпрос в рамките на двустранната си среща с турския президент, а след това те са били обсъдени и по време на работната вечеря с участието на председателите на Европейския съвет и на Европейската комисия Доналд Туск и Жан-Клод Юнкер. Той каза също, че лидерите на ЕС са настояли за положителна развръзка до Великден по случая с двамата гръцки войници, задържани на турска територия. Относно въпросите, касаещи Кипър, турският президент ги е информирал, че ще се търси решение съгласно международното право. В телефонните си разговори от днес Бойко Борисов посочи, че развитието по темата ще продължи да бъде следено с внимание и от България, и от Брюксел. Според българския министър-председател възстановяването на доверието и спокойствието в региона в момента е от критична важност. \r\nПремиерът Алексис Ципрас и президентът Никос Анастасиадис изразиха благодарност към Бойко Борисов за това, че тези въпроси са били обсъдени на срещата във Варна.", "date": "2018.03.28", "title": "Премиерът Бойко Борисов проведе телефонни разговори с Алексис Ципрас и с Никос Анастасиадис за поставените въпроси по време на лидерската среща ЕС-Турция във Варна"}
{"url": "http://www.focus-news.net/news/2018/03/28/2505047/prezidentat-rumen-radev-shte-poseti-natsionalnata-akademiya-za-teatralno-i-filmovo-izkustvo-krastyo-sarafov.html", "text": "Президентът Румен Радев ще посети днес Националната академия за театрално и филмово изкуство „Кръстьо Сарафов“ по повод 70-годишнината на висшето училище. Това съобщиха от прессекретариата на държавния глава. От 18.20 часа държавният глава Румен Радев ще проведе среща с ректора на Академията проф. д-р Станислав Семерджиев. От 19.00 часа президентът ще наблюдава постановката „Кино-театър „Българан“ на абсолвентите от специалност „Актьорско майсторство за куклен театър“ с ръководител проф. Румен Рачев.", "date": "2018.03.28", "title": "Президентът Румен Радев ще посети Националната академия за театрално и филмово изкуство „Кръстьо Сарафов“"}
{"url": "http://www.focus-news.net/news/2018/03/28/2505046/mariya-yaneva-fondatsiya-iskam-bebe-sterilitetat-ne-e-mrasna-duma-a-problem-koyto-meditsinata-v-21-vek-e-reshila.html", "text": "Стерилитетът не е мръсна дума, а проблем, който медицината в 21 век е решила. Това каза за Радио „Фокус“- Пирин Мария Янева, председател на Фондация „Искам бебе“. „Фондацията е част от най-голямата европейска организация, която е пациентска. На тазгодишния ни конгрес, когато отчетохме дейността на клиниките по репродуктивна медицина и успеваемостта, която имаме, всичките ни колеги станаха на крака и ни адмирираха - имаме над 20 % успеваемост. Това е един изключителен успех“, каза Янева. По думите й благодарение на тази колаборация, която се е създала между клиниките и държавата, България е на едно от първите места в Европа по успеваемост. „Стартира и гореща национална телефонна линия на Фондация „Искам бебе“, на която телефонна линия ние установихме, че повечето млади пациенти, които стартират в момента и се запознават с този проблем се страхуват и притесняват да говорят за това. Това е и нашата инициатива да обясним и да помогнем на пациента да се справи с тези проблеми. Ако не застане  лице в лице с проблема няма как и да си помогне“, обясни Янева.\r\nЛора КАЛЧЕВА", "date": "2018.03.28", "title": "Мария Янева, Фондация „Искам бебе“: Стерилитетът не е мръсна дума, а проблем, който медицината в 21 век е решила"}
{"url": "http://www.focus-news.net/news/2018/03/28/2505048/v-perioda-2014-2016-g-v-balgariya-sa-spesteni-nad-3500-gwh-energiya.html", "text": "В периода 2014 - 2016 г. в България са спестени 3532,2 GWh енергия, с което са изпълнени 42,4% от националната цел за енергийни спестявания до 2020 г. Това е посочено в годишния отчет за изпълнение през 2016 г. на Националния план за действие по енергийна ефективност 2014-2020 г., одобрен от правителството, съобщиха от правителствената информационна служба.\r\nПостигнатите енергийни спестявания са в резултат от приноса на задължените лица и от изпълнението на енергоспестяващи мерки във всички икономически сектори, се посочва в отчета. Направените енергийни спестявания допринасят пряко за повишаване конкурентоспособността на икономиката и стимулират икономическия растеж и създаването на нови работни места. Те намаляват търсенето на конвенционални горива от внос и така оказват благоприятен ефект върху намаляването на търговския дефицит.\r\nВ отчета е посочено още, че много от мерките, заложени в Националния план за действие по енергийна ефективност, могат да бъдат оценени едва след края на неговото действие. Очаква се реалният ефект от изпълнението на плана да бъде по-висок от отчетения досега.", "date": "2018.03.28", "title": "В периода 2014 - 2016 г. в България са спестени над 3500 GWh енергия"}
{"url": "http://www.focus-news.net/news/2018/03/28/2505043/dimitar-gamishev-gerb-sam-vzeh-reshenie-da-podam-ostavka-ostavam-lider-na-obshtinskata-organizatsiya-na-partiyata-v-gotse-delchev.html", "text": "Оставам лидер на общинската организация на ГЕРБ в Гоце Делчев. Това каза пред журналисти в Народното събрание подалият оставка депутат от ГЕРБ Димитър Гамишев в отговор на въпрос ще остане ли лидер на общинската организация на ГЕРБ в Гоце Делчев, предаде репортер на Агенция „Фокус“. „Сам взех решение да подам оставката си. Говорих с Цветан Цветанов и го убедих, че е по-добре така“, заяви той. Попитан обадил ли му се е лично премиерът Бойко Борисов депутатът коментира: „Не, никой не ми е звънял“. Димитър Гамишев посочи, че не си тръгва огорчен от политиката.\r\nБиляна ИВАНОВА", "date": "2018.03.28", "title": "Димитър Гамишев, ГЕРБ: Сам взех решение да подам оставка, оставам лидер на общинската организация на партията в Гоце Делчев"}
{"url": "http://www.focus-news.net/news/2018/03/28/2505036/kyustendil-sobstvenikat-na-bedstvashtite-kone-v-osogovska-planina-ne-e-imal-zakonovo-pravo-da-gi-otglezhda-tam.html", "text": "Собственикът на бедстващите коне в Осоговска планина не е имал законово право да ги отглежда там. Това каза пред журналисти Петър Пищалов, собственик на конете, предаде репортер на Радио „Фокус” – Кюстендил. „Законово право нямах, но имах моралното право да са там, защото там има перфектни условия за тези коне. Тези коне за втора година ги карам, това в момента е лятното пасище, но дори и да са на лятното пасище, за коня няма проблем, той няма да се остави. Конят няма сам да отиде на това място, на което е в момента”, каза Петър Пищалов. По думите му той не е сигнализирал компетентните органи, че е загубил стадото с коне, защото не е имал право животните да бъдат в Осоговска планина. „Аз съм закарал тези коне там, за да имат добри условия за живот. Аз не съм ги закарал тези коне, да гледам как в момента хората се гаврят с тях”, каза Петър Пищалов. Той е прекарал нощта при откритите коне. Към момента има 26 коня живи. Други три коня са починали. „Надявам се да са умрели само тези, а може и да са още повече, защото аз не зная какво е ставало”, каза Пищалов. Според него освен наличните 26 коня, има още животни в планината. Възможно е да има още коне в друго стадо, които не са открити, но скоро ще се появят. Планира се откритите коне да се свалят от планината. „Има добри хора, които ми се обадиха и ми предложиха подслон и храна за животните”, каза Пищалов. \r\nВенцеслав ИЛЧЕВ", "date": "2018.03.28", "title": "Кюстендил: Собственикът на бедстващите коне в Осоговска планина не е имал законово право да ги отглежда там"}
{"url": "http://www.focus-news.net/news/2018/03/28/2505051/burgas-mashtaben-remont-zapochva-v-sgradite-na-obrazovatelniya-kampus-v-koyto-shte-se-pomeshtava-novoto-uchilishte-po-kompyutarno-programirane-i-inovatsii.html", "text": "Мащабен ремонт започва в сградите на образователния кампус, в който ще се помещава новото училище по компютърно програмиране и иновации. Това съобщиха от Община Бургас. Реконструкцията започна от масивната четириетажна постройка на общежитието, което ще се преобрази напълно преди тази есен да подслони бъдещите IT специалисти и техните преподаватели.\r\nСтроителните дейности включват поставяне на топлоизолация на стени, хидроизолация на покрива, подмяна на старата и амортизирана дограма и ново енергоефективно осветление. Ще бъдат ремонтирани още отоплителната и електрическата инсталации. Освен въвеждането на всички необходими мерки за енергийна ефективност, ще бъдат обновени и обзаведени всички вътрешни помещения. Те ще се превърнат в модерни самостоятелни стаи за ученици и апартаменти за гостуващи и постоянно пребиваващи преподаватели и компютърни специалисти от страната и чужбина.\r\nОсновен ремонт ще претърпи още столовата за хранене на приземния етаж на сградата. На първия етаж на сградата ще бъдат обособени още фитнес и общи зони за отдих и почивка. Общежитието е една от общо четирите сгради, ползвани в момента от Техническата гимназия в к-с „Меден рудник“, които с обширния двор тази есен ще се превърнат в най-модерния образователен кампус в целия Югоизточен регион на страната.\r\nРемонт ще бъде извършен още на сградите на физкултурния салон, учебната фирма по програмиране и на помещенията в учебния корпус, които ще се превърнат в съвременни учебни зали, лаборатории, езикови кабинети и модерен компютърен център.\r\nПросторният двор и алеите на бъдещия кампус също ще бъдат обновени и ще предоставят повече зелени пространства и зони за спорт, релакс и лекции на открито.\r\nСъздаването на Професионална гимназия по програмиране и иновации е по идея на кмета Димитър Николов, в отговор на необходимостта от ново професионално образование в последните години, ориентирано към потребностите на бизнеса.\r\nВ IT гимназията ще се изучава интензивно чужд език в професионално направление „Компютърни науки“, специалности „Програмно осигуряване“ и „Приложен програмист“. Във всяка от тях ще се изучават почти всички съвременни програмни езици Java, C, C++, JavaScript, .NET. Освен разработване на софтуер, хардуерен дизайн, киберсигурност и облачни технологии, учениците ще придобиват знания и умения в технологиите на бъдещето – роботика и изкуствен интелект.\r\nУчилището по програмиране ще отвори врати още тази есен. В него могат да кандидатстват ученици от цялата страна, завършили седми клас през учебната 2017/2018 г. Първият прием за учебната 2018/2019 г. ще бъде обявен за общо 104 ученици, разпределени в 4 паралелки със срок на обучение 5 години като идеята е в следващите 2 учебни години броят им да се увеличава.\r\nПовече за гимназията по компютърно програмиране и условията за прием за учебната 2018/2019 година може да намерите  или на електронната поща на училището: codingburgas@gmail.com.", "date": "2018.03.28", "title": "Бургас: Мащабен ремонт започва в сградите на образователния кампус, в който ще се помещава новото училище по компютърно програмиране и иновации"}
{"url": "http://www.focus-news.net/news/2018/03/28/2505052/pravitelstvoto-otpusna-11-hil-lv-za-rehabilitatsiya-na-voennoinvalidi-i-voennopostradali.html", "text": "Правителството одобри допълнителни разходи по бюджета на държавното обществено осигуряване в размер на 11 063 лв. Това съобщиха от правителствената информационна служба. Средствата са предвидени в централния бюджет за разплащане на извършени през четвъртото тримесечие на 2017 г. разходи от правоимащи лица по Закона за военноинвалидите и военнопострадалите за предоставени дейности и услуги в базите на „Профилактика, рехабилитация и отдих“ ЕАД.", "date": "2018.03.28", "title": "Правителството отпусна 11 хил. лв. за рехабилитация на военноинвалиди и военнопострадали"}
{"url": "http://www.focus-news.net/news/2018/03/28/2505042/petar-pishtalov-sobstvenik-na-konete-v-osogovska-planina-zashto-horata-otkrili-konete-ne-sa-kazali-na-men-ili-ne-sa-uvedomili-vlastite.html", "text": "Защо хората открили конете, не са казали на мен или не са уведомили властите. Това попита пред журналисти Петър Пищалов, собственик на конете в Осоговска планина, предаде репортер на Радио „Фокус” – Кюстендил. Според Пищалов конете са били на място, което е тяхно местообитание, но са свалени и десет дни са оставени в район, където няма храна. „Те са взети от „Чучките”, там конете могат да намерят храна, там се пазят от хищници. Взети са от там и са отведени в долината, аз я нарекох „Долината на смъртта”. Какъв е този човек, който ще ги намери, ще отиде при тези коне и без позволение на собственика ще ги премести на място, където те нямат абсолютно никакъв шанс да оцелеят, а след това ще мълчи и ще прави гавра с труповете\", каза Петър Пищалов. По думите му в животновъдния му обект в село Буново е умряла една крава. Това е станало по време на раждане, защото не е имало кой да ѝ помогне, а самият той тогава е бил при конете си в Осоговска планина. Петър Пищалов даде обяснения пред разследващите органи по образуваното досъдебно производство за смъртта на неустановен брой коне.\r\nВенцеслав ИЛЧЕВ", "date": "2018.03.28", "title": "Петър Пищалов, собственик на конете в Осоговска планина: Защо хората открили конете, не са казали на мен или не са уведомили властите"}
{"url": "http://www.focus-news.net/news/2018/03/28/2505054/nimh-registrirani-sa-kolebaniya-v-nivata-na-vodite-v-zapadnobelomorskiyat-baseyn-ot-minus-32-sm-do-plyus-25-sm.html", "text": "През последното денонощие водните нива във водосбора на река Места са се понижили, а в по-голяма част от водосбора на река Струма са се повишили, сочи справка на сайта на Националният институт по метеорология и хидрология към Българската академия на науките (НИМХ към БАН). Регистрираните колебания в басейна са от минус 32 см до плюс 25 см. По-значително изменения е регистрирано на река Струма при Перник от минус 32 см до плюс 22 см. Водните количества на реките в басейна са около и над праговете за високи води. Днес и утре все още ще има покачване на водните нива на реките в целия басейн в резултат на снеготопене. По–значителни ще бъдат повишенията на речните нива в средните и долни части от водосбора на река Струма и в притоците ѝ река Лебница и река Струмешница. От 29 март ще започне процес на задържане или плавно понижение на речните нива в басейна, но от 01 април в резултат на валежи ще има краткотрайно повишение на речните нива в басейна.", "date": "2018.03.28", "title": "НИМХ: Регистрирани са колебания в нивата на водите в Западнобеломорският басейн от минус 32 см до плюс 25 см"}
{"url": "http://www.focus-news.net/news/2018/03/28/2505055/pravitelstvoto-odobri-otchet-za-izpalnenieto-na-plana-za-deystvie-za-podobryavane-na-investitsionnata-sreda.html", "text": "Правителството одобри отчета за напредъка в изпълнението на Плана за действие с мерки, адресиращи основните проблемни области, които възпрепятстват нарастването на инвестициите. Отчетът се представя от министъра на финансите на всеки три месеца. Разгледаният днес е за изпълнението към 15 февруари 2018 г. Това съобщиха от правителствената информационна служба.\r\nВ рамките на последния тримесечен отчетен период е приета Наредба за управление на строителните отпадъци и за влагане на рециклирани строителни материали. Преразгледано е съдържанието на Плана за управление на строителните отпадъци, като отпада изискването за изготвянето на такъв план при строителство на сгради с малка площ и за присъединителни елементи на линейни инфраструктурни обекти. Това води до облекчаване на административната тежест за бизнеса, ангажиран в тази сфера.\r\nСпециална работна група към АПИ изготви методики с критерии за ранжиране на пътните отсечки, които се нуждаят от рехабилитация, и на новите пътища. Чрез изпълнението на тези две мерки се създават предпоставки за осигуряването на ефективно и ефикасно разходване на ограничения финансов ресурс, като същевременно се адресира нуждата на бизнеса от подобряване на транспортната свързаност в страната.\r\nНАП е предприела редица дейности, насочени към подобряване на бизнес средата и облекчаване на стопанските субекти. От началото на февруари приходната агенция стартира прием на плащания с дебитни и кредитни карти за публични задължения през ПОС терминали, като за направените картови плащания задължените лица не дължат такси за превод. Облекчени са и административните процедури и изисквания, свързани с деклариране и плащане на задължения на физически лица, в резултат на което се намаляват разходите им по деклариране на доходи и данъци чрез опростяване на формуляри и процеси. Осигурен е, също така, достъпът на други институции до бази данни и информационни системи на НАП. За целите на комплексното административно обслужване компетентните органи изискват и получават служебно информация за наличие или липса на задължения на лицата, с изключение на задължения по невлезли в сила актове, както и разсрочени, отсрочени или обезпечени задължения. Така се опростява взаимодействието с други администрации. Изграждат се и диференцирани канали за услуги спрямо потребностите на клиентите и с фокус върху използването на съвременни технологии. Това допринася за подобряване на обслужването, повишаване на дела на ползваемостта на електронните услуги и намаляване на разходите на задължените лица.\r\nНаправени бяха и изменения в РМС 411/2016, с което е приет Планът за действие с мерките, адресиращи основните проблемни области, възпрепятстващи нарастването на инвестициите. Те се отнасят до актуализиране на мерките и на органите, отговорни за изпълнението им, съобразно новата структура на Министерския съвет.", "date": "2018.03.28", "title": "Правителството одобри отчет за изпълнението на Плана за действие за подобряване на инвестиционната среда"}
{"url": "http://www.focus-news.net/news/2018/03/28/2505057/news-front-rusiya-veroyatnostta-ne-e-dokazatelstvo-balgarskiyat-premier-izkaza-svoeto-otnoshenie-kam-sluchaya-skripal.html", "text": "Българският премиер Бойко Борисов заяви, че очаква ескалация на напрежението през следващите седмици, но при това уточни, че версията на Великобритания е построена върху „вероятности и няма никакви доказателства“. Той подчерта, че България „не може да се присъедини към подобни действия“, визирайки предходно заявление, че България има намерение да изгони руски дипломати в солидарност с Великобритания по случая Скрипал, пише руската новинарска агенция News Front.\r\n„Засега съществува „вероятност“, но няма никакви доказателства. Нашата страна не може да се присъедини към такива действия, както смятат да направят някои страни“, заяви Борисов.\r\n„Спомних си за времето, когато срещу Саддам Хюсеин беше предявено обвинение в използване на химическо оръжие, а след това Тони Блеър се извини. Последствията от това и до ден днешен са чудовищни“, добави българският премиер.\r\n„За съжаление, сега времето е много по-сложно от времената на Студената война. По времето на Студената война имаше ясно определени разделителни линии, много по-ясни принципи, към които се придържаха двата световни играча, съществуваха някакви правила. Днес отношенията между всички играчи са изострени, поради което не мога да си позволя да бъда оптимист. Когато масово се гонят дипломати, когато ЕС отзовава своя посланик от Москва – такива действия едва ли ще донесат повече мир, спокойствие и разбирателство. Няма нищо по-страшно от войната“, заяви българският премиер Бойко Борисов.\r\nПревод и редакция:", "date": "2018.03.28", "title": "News Front (Русия): “Вероятността не е доказателство“ – българският премиер изказа своето отношение към случая Скрипал"}
{"url": "http://www.focus-news.net/news/2018/03/28/2505049/plovdiv-izvarshitelite-na-ubiystvoto-na-sofiyskiya-biznesmen-kray-narechenski-bani-mozhe-da-poluchat-do-20-godini-zatvor.html", "text": "Извършителите на убийството на софийския бизнесмен край Нареченски бани може да лежат в затвора до 20 години. Това съобщи на брифинг наблюдаващият прокурор Анна Викова, предаде репортер на Радио „Фокус” - Пловдив. От вчера те са задържани за 72 часа. Предявено им е обвинение за умишлено убийство, като наказанието за това е от 10 до 20 години лишаване от свобода. „Разследването е на ранен етап и въпреки извършените над 6 претърсвания и изземвания, 4 огледа, следствени експерименти, свидетелски показания и назначени съдебно-медицински и други експертизи на веществени доказателства, активната фаза на разследването продължава”, каза прокурор Викова. По думите ѝ при събиране на по-различен обем от доказателства това обвинение като правна квалификация може да бъде променено. Убитият и баща и син Севдалин и Марин Буюклиеви са имали общо търговско дружество, като Венцислав Маринов е бил управител.\r\nБащата е криминално проявен, но е бил реабилитиран.\r\nЦветана ТОНЧЕВА", "date": "2018.03.28", "title": "Пловдив: Извършителите на убийството на софийския бизнесмен край Нареченски бани може да получат до 20 години затвор"}
{"url": "http://www.focus-news.net/news/2018/03/28/2505059/pravitelstvoto-predostavi-na-dva-universiteta-pravoto-na-upravlenie-na-darzhavni-imoti.html", "text": "Правителството прие решения, с които предоставя на два университета правото на управление на държавни имоти, съобщиха от правителствената информационна служба. За филиала във Видин на Русенския университет „Ангел Кънчев“ това са двата етажа от учебната сграда, които в момента ползва съвместно с Професионалната техническа гимназия „Васил Левски“. Решението ще позволи на висшето училище да влага средства за подобряване на материално-техническата база за обучение на студентите и на цялостната визия на сградата. \r\nЗа нуждите на Техническия колеж в Казанлък, който е в структурата на Техническия университет – София, се предоставят сгради с отпаднала необходимост за ПГ „Иван Хаджиенов“. По този начин ще се осигури материална база за обучението на студентите от професионално направление „Машинно инженерство“.\r\nСградите, ползвани от Професионалната гимназия по селско стопанство в с. Белозем, община Раковски, стават общинска собственост. Решението е мотивирано от преобразуването в общинско на учебното заведение, което досега е било към Министерството на земеделието, храните и горите.\r\nИсторическият обект „Паметник на трите поколения“ в Перушина ще бъде обновен по проект на местната власт. За целта с решение на Министерския съвет теренът, върху който е изграден монументът, се прехвърля в собственост на общината. Мемориалният комплекс се намира в землището на града и е с площ 3,4 дка. Община Перущица ще кандидатства с проект по Програмата за развитие на селските райони за превръщане на обекта в част от туристическа дестинация, която включва също Раннохристиянската базилика „Червената църква“, Историческия музей в Перущица, Даново училище и църквата „Св. Архангел Михаил“.\r\nНа община Варна се прехвърля собствеността върху терен от 21 дка и построените в него 12 сгради, за да се създаде възможност общината да кандидатства за финансиране по ОП „Региони в растеж“. Намеренията на местната власт са в имота на ул. „Петко Стайнов“ №7 да бъде обособен приют за настаняване на бездомни и социално слаби лица, кризисен център за деца, център за обществена подкрепа и областен екип по приемна грижа.\r\nЗа изпълнение на функциите им две институции получават правото на управление върху имоти и части от имоти. В Хасково Държавната агенция за метрологичен и технически надзор ще ползва помещения в административната сграда на бул. „България“ №152, а в Търговище Областната дирекция „Земеделие“ – офис в административната сграда на ул. „Христо Ботев“ в града, в която се намират и други структури на Министерството на земеделието, храните и горите.\r\nОт частна в публична държавна собственост се променя статутът на триетажен самостоятелен обект в сграда на ул. „Калиакра“ в Добрич. Решението ще позволи на Министерството на правосъдието да изгради нов арест и работни помещения за служителите от местното звено на пробационната служба. Към момента арестът се помещава в сграда на Областната дирекция на МВР, в която условията не отговарят на изискванията.\r\nЗа частна държавна собственост е обявен управляван от НКЖИ терен от 1,7 дка в столичния район „Надежда“. Имотът няма функционално и технологично значение за сигурността и осъществяването на железопътните превози и е загубил характеристиките на публична държавна собственост.\r\nС друго решение Министерският съвет възложи на НАП да продаде по реда на Данъчно-осигурителния процесуален кодекс имущество, което е отнето в полза на държавата с влезли в сила съдебни решения по 13 случая. Предложението е на Междуведомствения съвет за управление на отнето имущество.", "date": "2018.03.28", "title": "Правителството предостави на два университета правото на управление на държавни имоти"}
{"url": "http://www.focus-news.net/news/2018/03/28/2505050/dimitar-gamishev-gerb-firmata-mi-nyamashe-zadalzheniya-v-momenta-na-prehvarlyaneto.html", "text": "В момента на прехвърлянето фирмата ми нямаше задължения. Нямаше никакви задължения, можете да видите от справката. Това каза пред журналисти в Народното събрание подалият оставката депутат от ГЕРБ Димитър Гамишев, предаде репортер на Агенция „Фокус“. „Когато прехвърлих фирмата си имаше купувач. Имало е човек, който се е интересувал от фирмата и я е купил“, коментира той. „Този човек нито е циганин, нито е малоимотен. По каква причина е купил и други фирми мен не ме интересува“, посочи Димитър Гамишев. „Подадох оставката си и мисля, че така е правилно. Подал съм си оставката и не искам никой да злоупотребява с ГЕРБ“, заяви той. „Искам всички да знаят, че това се е случило преди 2 години. Допитал съм се до адвокати и консултанти. Друго е защо сега се повдига въпросът“, изтъкна депутатът. „Трябва да си зададете въпроса защо сега - изборите минаха. Това се говореше и по времето, когато бях кандидат за народен представител“, коментира Димитър Гамишев. „Ако аз съм направил нещо като народен представител и съм злоупотребил с влияние - ок. Друго е гражданинът Гамишев и има институции, които могат да го следят. Нека всичко по проверката на НАП да мине, да излезе наяве какво се е случило“, каза още той.\r\nБиляна ИВАНОВА", "date": "2018.03.28", "title": "Димитър Гамишев, ГЕРБ: Фирмата ми нямаше задължения в момента на прехвърлянето"}
{"url": "http://www.focus-news.net/news/2018/03/28/2505056/kyustendil-v-nay-kratki-srokove-obshtina-dupnitsa-shte-obyavi-obshtestvena-porachka-za-restavratsiya-na-pametnik-na-kulturata-tyurmeto-v-grada.html", "text": "В най-кратки срокове Община Дупница ще обяви обществена поръчка за реставрация на Паметник на културата „Тюрмето” в града. Това каза пред Радио „Фокус” – Кюстендил Христо Апостолов, експерт към Община Дупница. По думите му обществената поръчка за реставриране на паметника на културата ще бъде обявена до две седмици. „В бюджета за тази година са заделени 100 000 лева за ремонта на известната още като Джамията сграда в центъра на града. През миналата година бяхме искали оферти от лицензирани фирми за ремонта и получихме ориентировъчната сума след направен оглед, която е нужна за ремонта на Паметник на културата „Тюрмето”, за да бъде съхранена сградата и да се спре разрушаването”, каза Христо Апостолов. По думите му проектите вече са готови, има и разрешително за предстоящите дейности, предстои обновяване на техническото задание и обявяване на обществена поръчка. „Опитахме се да осигурим средства по програма на Американското посолство през миналата година за по-мащабен ремонт, но след като не получихме отговор, средствата бяха заложени в бюджета на Община Дупница”, каза Апостолов.\r\nВенцеслав ИЛЧЕВ", "date": "2018.03.28", "title": "Кюстендил: В най-кратки срокове Община Дупница ще обяви обществена поръчка за реставрация на Паметник на културата „Тюрмето” в града"}
{"url": "http://www.focus-news.net/news/2018/03/28/2505060/nsi-natrupanite-pensionni-prava-v-balgariya-kam-nachaloto-na-2015-g-sa-144-145-mln-lv.html", "text": "Натрупаните пенсионни права в България към началото на 2015 г. са 144 145 млн. лв. Това сочи статистика на Националния статистически институт (НСИ). Таблицата „Пенсионни права в социалното осигуряване“ е задължителна за всички държави членки на Европейския съюз, и се публикува за първи път през 2018 г. с данни за 2015 година. Тя е част от Европейската система от сметки 2010 (ЕСС 2010) и има за цел да установи пълно и последователно покритие на пенсионните права в държавите членки. \r\nВ таблицата „Пенсионни права в социалното осигуряване“ се отчитат всички съществуващи пенсионни схеми в страната и се представят всички натрупани до момента пенсионни права в социалното осигуряване,  като се дава възможност за по-добър анализ и международна сравнимост на пенсионните системи между държавите. \r\nПенсионните права са финансови активи, които настоящите, както и бъдещите пенсионери, притежават по отношение на съответните пенсионноосигурителни схеми. Натрупаните пенсионни права в България към началото на 2015 г. (крайно салдо за 2014 г.) са 144 145 млн. лв.; от тях 135 985 млн. лв. са към Държавното обществено осигуряване (I стълб), a 8 160 млн. лв. са към Допълнителното задължително пенсионно осигуряване и Допълнителното доброволно пенсионно осигуряване (II и III стълб). \r\nНатрупаните пенсионни права в България към края на 2015 г. са 149 879 млн. лв. (169% от БВП); от тях 140 546 млн. лв. са към Държавното обществено осигуряване (I стълб), а 9 333 млн. лв. са към Допълнителното задължително пенсионно осигуряване и Допълнителното доброволно пенсионно осигуряване (II и III стълб).\r\nОбщото увеличение на пенсионните права през 2015 г. е в размер на 4% (5 734 млн. лв.) спрямо началото на периода. Увеличение от 3% (4 561 млн. лв.) има в пенсионните права на осигурените в Държавното обществено осигуряване, докато пенсионните права на осигурените в  Допълнителното задължително пенсионно осигуряване и Допълнителното доброволно пенсионно осигуряване нарастват с 14% (1 173 млн. лева). Прехвърлянето на пенсионни права между схемите (от Допълнителното задължително пенсионно осигуряване към Държавното обществено осигуряване) за 2015 г. възлиза на 42 млн. лева. \r\nДанни за пенсионните права ще бъдат изчислявани и публикувани на всеки три години, като следващите публикации ще бъдат за тригодишен период.", "date": "2018.03.28", "title": "НСИ: Натрупаните пенсионни права в България към началото на 2015 г. са 144 145 млн. лв."}
{"url": "http://www.focus-news.net/news/2018/03/28/2505058/dimitar-belorechkov-sayuz-na-ptitsevadite-v-balgariya-veche-ima-povishenie-na-tsenata-na-yaytsata-v-targovskite-verigi-vav-vrazka-s-velikdenskite-praznitsi.html", "text": "Цената на яйцата вече е увеличена от търговските вериги. Това каза в интервю за Агенция „Фокус” Димитър Белоречков, председател на Съюза на птицевъдите в България. „Днес имах възможност да погледна няколко супермаркета и цените на яйцата в някои от тях са увеличени доста. Най-завишени са яйцата от Полша, тъй като там цената е по-висока“, коментира Белоречков.\r\n„Всеки месец предварително веригите заявяват количеството яйца и се определят цените на производител. Така че цената  и количеството на яйцата, които получаваме този месец са уговорени още от предния. Оттук нататък самата верига определя цените, на които ще продава“, обясни Белоречков. По думите му обаче цените за следващия месец, когато е и самият Великден,  те ще бъдат определени с много договаряния между производителите и веригите. \r\n„Цените вече са качени от веригите, така че не може да се очаква че цените ще бъдат по-ниски от това, което е тази седмица. Обратното – те трябва да са по-високи, тъй като нашите производители ще поискат поне малко да качат цените за този период. Но това е въпрос, който всяка една фирма решава, заедно с веригата“, коментира Белоречков. Той добави, че на пазара има малки производители и фирми, които още от сега продават яйцата по 40- 50 ст.\r\nПо думите му в сравнение с миналогодишния период, разлика в цената у нас няма да има, а яйцата ни продължават да бъдат по-евтини от много страни в Европейския съюз.\r\nВиктория КРЪСТЕВА", "date": "2018.03.28", "title": "Димитър Белоречков, Съюз на птицевъдите в България: Вече има повишение на цената на яйцата в търговските вериги във връзка с Великденските празници"}
{"url": "http://www.focus-news.net/news/2018/03/28/2505062/pravitelstvoto-shte-izpalni-resheniyata-na-evropeyskiya-sad-po-pravata-na-choveka-po-pet-dela-sreshtu-balgariya.html", "text": "Министерският съвет ще изпълни пет решения на Европейския съд по правата на човека (ЕСПЧ) по дела срещу България. Изпълнението включва изплащането на общо 57 310 лв. обезщетения за претърпени имуществени и неимуществени вреди, както и разходи и разноски на жалбоподателите. Това съобщиха от правителствената информационна служба\r\nДелото „Варадинов срещу България“ е заради невъзможността през 2008 г. да бъде обжалвана пред съд наложена по Закона за движение по пътищата глоба в размер на 50 лв. Разпоредбата е отменена през 2012 г. ЕСПЧ приема, че самото установяване на нарушението представлява достатъчно обезщетение и присъжда само разноски по делото в размер на 300 евро. \r\nПо делото „Кормев срещу България“ жалбоподателят повдига оплаквания, че осъждането му се дължи единствено на показания, изтръгнати с изтезание на друг обвиняем по същото дело, както и че условията в следствения арест и в затвора в Стара Загора са лоши. ЕСПЧ намира нарушение на правото на справедлив процес поради отказа на националните съдилища да разгледат аргумента за приложено полицейско насилие при получаването на самопризнания, само защото те са били подкрепени от други доказателства по делото. Според ЕСПЧ това означава на разследващите да се даде зелена светлина да подлагат обвиняеми и свидетели на изтезание, за да получат показания. Признати са и оплакванията по отношение на лошите материални условия. Присъденото обезщетение е 10 477 евро за неимуществени вреди, разходи и разноски по делото.\r\nОплакванията по делото „Лебоа срещу България“ са от лошите материални условия в местата за лишаване от свобода и от невъзможност жалбоподателят да осъществява лични контакти с посетители и да провежда телефонни разговори в началото на задържането си. Съдът не приема оплакванията от битовите условия, но констатира нарушение на правото на личен живот на г-н Лебоа, тъй като не са му били предоставени правилата, уреждащи реда за достъп до телефон и правото на посещения в следствения арест. Присъдено му е обезщетение и разноски по делото в размер на 1400 евро.\r\nПо делото „Ванчев срещу България“ оплакванията на жалбоподателя се отнасят до изтърпяно в повече наказание, присъдено в тази връзка обезщетение в производство по Закона за отговорността на държавата и общините за вреди и задължението за заплащане на съдебни разноски по воденото дело. Санкцията се отнася до размера на съдебните такси в производството по ЗОДОВ преди промените от 2008 г. – казус, по който ЕСПЧ се е произнасял многократно. Присъденото обезщетение и разходи по делото са в размер 11 500 евро.\r\nПо делото „Крушев срещу България“ жалбоподателят се оплаква от наложените му три административни наказания – имуществени санкции в размер на 5000 лв. всяка, извършени за административни нарушения по ЗУТ, които съгласно тогава действащото законодателство не са подлежали на съдебен контрол. Поради установеното от ЕСПЧ право на достъп до съд е определено обезщетение и присъдени разноски в размер на 5355 евро.", "date": "2018.03.28", "title": "Правителството ще изпълни решенията на Европейския съд по правата на човека по пет дела срещу България"}
{"url": "http://www.focus-news.net/news/2018/03/28/2505063/ministarat-na-ikonomikata-shte-sapredsedatelstva-mezhdupravitelstvenite-komisii-s-kazahstan-mongoliya-i-turtsiya.html", "text": "С промяна в решение от 2017 г. правителството определи министъра на икономиката за председател на българската част в смесените междуправителствени комисии за икономическо, промишлено, търговско и техническо сътрудничество с Казахстан, Монголия и Турция. Досега съпредседатели на тези комисии от българска страна са били министърът на регионалното развитие и благоустройството, заместник-министър на земеделието, храните и горите и министърът на енергетиката. Това съобщиха от правителствената информационна служба\r\nПромяната е мотивирана с равнището на развитие на търговско-икономическите отношения с тези страни и анализ на потенциала им, а целта е приоритетите в работата на трите смесени комисии да бъдат фокусирани върху сферата на икономиката, промишлеността и инвестициите.\r\nМеждуправителствените комисии са създадени по силата на двустранни договорености за развитие на взаимното търговско, икономическо и научно-техническо сътрудничество. В рамките на сесиите им се обсъждат и приемат решения за развитие на отношенията в приоритетни за страните области и се решават открити въпроси и проблеми.", "date": "2018.03.28", "title": "Министърът на икономиката ще съпредседателства междуправителствените комисии с Казахстан, Монголия и Турция"}
{"url": "http://www.focus-news.net/news/2018/03/28/2505067/evropeyski-parlament-predstavyane-na-initsiativata-run4eu-evropeyskoto-byagane.html", "text": "На 30 март 2018 г. от 10.00 ч. в Дома на Европа (ул. „Г. С. Раковски“ № 124) в София ще бъде дадено началото инициативата RUN4EU – първото безплатно щафетно бягане за ученици и училищни отбори. \r\nRUN4EU е инициатива на Спортен клуб „Бегач“, Представителството на Европейската комисия и Бюрото на Европейския парламент в България. Тя се провежда в партньорство със спортен клуб „Приорити спортс“, Столичната община и „София 2018 – Европейска столица на спорта“. Основен фокус на инициативата e активният начин на живот сред младите, както и значението му за децата в училищна възраст в България. \r\nОрганизаторите на кампанията RUN4EU отправят предизвикателство към българските ученици, техните учители и родители и ги приканват да се включат в първото безплатно щафетно бягане за ученици и училищни отбори, което ще се проведе в столицата на 13 май, като част от първия „Kaufland София полумаратон“, организиран от клуб „Бегач“ и „Kaufland“. \r\nПодробности за събитието RUN4EU и съпътстващата го кампания ще дадат основните организатори: \r\n‒         Еленко Еленков – председател на спортен клуб „Бегач“; \r\n‒         Весела Банчева – член на борда на спортен клуб „Бегач“; \r\n‒         Бойко Благоев – ръководител на отдел „Комуникации“ в Представителството на Европейската комисия в България; \r\n‒        Магдалена Христова – спортен клуб „Приорити спортс“. \r\nДата и час: 30 март 2018 г. (петък) от 10.00 ч.\r\nАдрес: Дом на Европа, ул. „Г. С. Раковски“ № 124, София \r\nУебсайт на инициативата RUN4EU \r\nБезплатна регистрация за ученическата щафета RUN4EU \r\nRUN4EU във Facebook", "date": "2018.03.28", "title": "Европейски парламент: Представяне на инициативата RUN4EU – европейското бягане"}
{"url": "http://www.focus-news.net/news/2018/03/28/2505065/kyustendil-obezopasena-e-dupka-poyavila-se-mezhdu-fuga-na-most-nad-reka-banshtitsa-v-grada.html", "text": "Обезопасена е дупка, появила се между фуга на мост над река Банщица в града. Това каза пред Радио „Фокус” – Кюстендил Ивайло Чалъков, експерт „Отбранителна и мобилизационна подготовка” към Община Кюстендил. По думите му дупката се е отворила на улица „Петър Ников”, при кръговото кръстовище. „Дупката е между самия устой на моста и пътното платно. Мястото е обезопасено с пътен знак и сигнална лента. Експерти трябва да дадат своето становище и дупката да бъде запълнена”, каза Ивайло Чалъков. Според него до момента в Община Кюстендил обстановката е спокойна, има нормално оттичане на реките. В село Търновлак се наблюдава дере, което трябва да бъде почистено. Възстановена е дигата на река Соволска Бистрица. Почистена е паднала земна маса по пътя за село Дворище. Остава свличането на земна маса по пътя Слокощица – Ново село.\r\nВенцеслав ИЛЧЕВ", "date": "2018.03.28", "title": "Кюстендил: Обезопасена е дупка, появила се между фуга на мост над река Банщица в града"}
{"url": "http://www.focus-news.net/news/2018/03/28/2505066/pravitelstvoto-odobri-rezultatite-ot-zasedaniya-na-saveta-na-es.html", "text": "Правителството одобри резултатите от участието на българската делегация в неформалното заседание на Съвета на Европейския съюз по конкурентоспособност (индустрия и научни изследвания). То беше проведено в периода 31 януари – 2 февруари в София и на него бяха обсъдени теми за новите тенденции в индустриалното развитие, цифровизацията на индустрията и човешкото измерение, както и конкурентните предимства за европейската икономика. Това съобщиха от правителствената информационна служба\r\nВ изказванията си министрите посочиха, че дългосрочният подход към индустриалната политика трябва да се базира на развитие на конкурентните предимства на европейската икономика, а именно – ключовите активи, добрата физическа и цифрова инфраструктура, иновативния потенциал, добре функциониращите пазари, предвидимата и последователна регулаторна среда и др. От решаващо значение е ЕС да развива потенциала си за иновации и да го превърне в пазарни продукти, които да създадат реални предимства за европейските предприятия и потребители.\r\nЗаседанието на Съвета на ЕС по околна среда беше проведено на 5 март в Брюксел. На него министрите обмениха мнение за изпълнението на Плана за действие за кръговата икономика. Обсъдени бяха инициативите, залегнали в Европейската стратегия за пластмасите в кръговата икономика и взаимодействието на законодателството в областта на химикалите, продуктите и отпадъците. Мерките ще ограничат отрицателното въздействие на пластмасите върху околната среда.", "date": "2018.03.28", "title": "Правителството одобри резултатите от заседания на Съвета на ЕС"}
{"url": "http://www.focus-news.net/news/2018/03/28/2505053/kyustendil-transportirano-e-novo-kolichestvo-hrana-do-konete-v-osogovska-planina.html", "text": "Транспортирано е ново количество храна до конете в Осоговска планина. Това съобщи за Радио „Фокус” – Кюстендил доброволецът Елица Димитрова. По думите ѝ е направена организация за качването в планината на нови количества сено, жито, царевица и друга храна. Направени са четири курса до конете. В близост до животните има заслон, където е оставане храна на склад. Конете постепенно се възстановяват.\r\nВенцеслав ИЛЧЕВ", "date": "2018.03.28", "title": "Кюстендил: Транспортирано е ново количество храна до конете в Осоговска планина"}
{"url": "http://www.focus-news.net/news/2018/03/28/2505064/mariya-yaneva-fondatsiya-iskam-bebe-za-izminalata-godina-sa-rodeni-edva-59-000-balgarski-detsa.html", "text": "За изминалата година са родени едва 59 000 български деца. Това каза за Радио „Фокус“ - Пирин Мария Янева, председател на Фондация „Искам бебе“. „На фона на Втората световна война, през която са родени 117 000, ние си дадохме сметка, че на 140 000 пациенти, които искат, но не могат да имат деца, трябва да им бъдат увеличени възможностите. Оттам се стигна и до нашата инициатива, която от тази година е вече факт - увеличаване на опитите по Фонд „Ин витро“, като пациентът може да получи и четвърти опит“, каза Янева. По думите ѝ те са успели да извоюват и възможността на онкоболни пациенти, които се борят с тежкото заболяване, да замразят яйцеклетки и при успешно развитие на оздравяване от болестта - да успеят да имат и свои дечица. „Прокарахме също възможността на всички пациенти, които искат да замразят ембриони, това също да бъде поето от държавата. И не на последно място и пак по наша инициатива е да се увеличи контролът на клиниките по репродуктивна медицина, съответно и сключване на договорите им с Центъра по асистирана репродукция. Също така хората, които имат генетични проблеми, да получат възможност за финансиране на ин витро процедура. Една от най-големите ни победи е, че държавата откликна на тези наши искания и дори министър Горанов предостави безлимитни средства за финансиране на ин витро процедури. През изминалата година на пациентите се налагаше да чакат, за да получат заповед от фонда в рамките на девет месеца до една година, сега с тези безлимитни средства пациентът ще успява в рамките на два, максимум три месеца, да вземе заповедта и да стартира ин витро процедура. Вие знаете, че за пациентът с репродуктивни проблеми се оказва, че времето е най- лошият фактор, който играе значителна роля в успеваемостта“, каза още Янева.\r\nЛора КАЛЧЕВА", "date": "2018.03.28", "title": "Мария Янева, Фондация „Искам бебе“: За изминалата година са родени едва 59 000 български деца"}
{"url": "http://www.focus-news.net/news/2018/03/28/2505061/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.03.28", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/28/2505072/pravitelstvoto-utvardi-nov-model-na-finansirane-na-detskite-gradini-i-uchilishta.html", "text": "Нов модел на разпределение на средствата от държавния бюджет за образователните институции беше утвърден от правителството с промени в Наредбата за финансирането на институциите в системата на предучилищното и училищното образование. Това съобщиха от правителствената информационна служба\r\nСредствата вече ще се разпределят между бюджетите на първостепенните разпоредители не само въз основа на броя на децата и учениците и стандартите за дете и ученик, но и на база брой групи/паралелки, брой институции и стандарти за група/паралелка и институция. Този механизъм осигурява по-висок финансов ресурс на малките детски градини и училища, защото размерът на финансирането вече не е обвързан само с броя на децата и учениците.\r\nСредствата по стандартите за брой институции, брой групи/паралелки и брой деца/ученици се коригират с регионален коефициент, чийто размер се определя според броя на населението в общинския център и отдалечеността му от град с население над 100 000 жители и от областен град. При прилагането на този коефициент малките и отдалечени общини получават допълнителни средства.\r\nВъвежда се и механизъм, чрез който се осигуряват допълнителни средства за работа с деца и ученици от уязвими групи. Предвижда се възможност паралелките в училищата, които получават допълнително финансиране за работа с деца и ученици от уязвими групи и в училищата с паралелки за придобиване на квалификация по защитените от държавата специалности, както и такива, за които се очаква недостиг на пазара на труда, да бъдат формирани с по-малък брой ученици.\r\nПроменя се и редът за допълнително финансиране на защитените детски градини и училища поради промяната в общия механизъм на финансиране на институциите.\r\nПрилагането на този акт ще се осигури в рамките на разчетените със Закона за държавния бюджет за 2018 г. средства за функция „Образование“.", "date": "2018.03.28", "title": "Правителството утвърди нов модел на финансиране на детските градини и училища"}
{"url": "http://www.focus-news.net/news/2018/03/28/2505068/udalzhava-se-srokat-za-izpalnenie-na-merkite-po-plana-za-deystvie-za-predotvratyavane-pridobivaneto-po-davnost-na-imoti-chastna-darzhavna-ili-obshtinska-sobstvenost.html", "text": "С пет години – до 22 септември 2022 г., се удължава срокът за изпълнение на мерките по Плана за действие с мерки за предотвратяване придобиването по давност на имоти – частна държавна или общинска собственост. Това съобщиха от правителствената информационна служба\r\nВ този срок ръководителите на ведомства и кметовете на общини и райони следва да предприемат действия по възстановяване владението върху имоти – частна държавна или общинска собственост в случай, че установят тяхно неправомерно владение от трети лица. Мерките включват и недопускане на ново неоснователно завземане, както и съставяне на актове за държавна или общинска собственост за всички имоти, за които няма съставени.\r\nПромяната е във връзка с влезлия в сила на 31.12.2017 г. Закон за изменение на Закона за собствеността, според който, с цел защита на държавния и обществен интерес, се удължава срокът за спиране на придобивната давност по отношение на имотите – частна държавна или общинска собственост, до 31 декември 2022 г.", "date": "2018.03.28", "title": "Удължава се срокът за изпълнение на мерките по Плана за действие за предотвратяване придобиването по давност на имоти – частна държавна или общинска собственост"}
{"url": "http://www.focus-news.net/news/2018/03/28/2505071/konsortsiumat-mezhdu-haynan-i-plovdiv-earport-invest-e-opredelen-za-kontsesioner-na-letishte-plovdiv.html", "text": "Консорциумът между „Хайнан“ и „Пловдив Еърпорт Инвест“ е определен за концесионер на летище Пловдив след проведена процедура. С решението си правителството упълномощава министъра на транспорта, информационните технологии и съобщенията да сключи концесионния договор в двумесечен срок от влизането в сила на Решението. Това съобщиха от правителствената информационна служба\r\nКонцесията е за 35 години, като за този срок концесионерът се задължава да реализира инвестиции в обекта в размер на 79 083 000 евро. Средствата са за ремонт, поддържане и рехабилитация на съществуващата инфраструктура, както и изграждане на нови съоръжения.\r\nСлед изтичането на гратисния период от 48 месеца, за всяка календарна година концесионерът ще извършва плащане, което се състои от фиксирана и променлива част. Фиксирана част е в размер на 600 000 лева без ДДС, а променлива част представлява 6% от общия размер на нетните приходи от всички дейности за съответната година, свързани с ползването на обекта на концесията.\r\nПроцедурата за отдаване на концесия на летище Пловдив е открита на 16 януари 2017 г. На 18 май 2017 г. са отворени получените оферти от трима участници: ДЗЗД „Силк роуд Пловдив Еърпорт“; „Консорциум Летище Пловдив“; Обединение (Консорциум) между „Хайнан“ и „Пловдив Еърпорт Инвест“. След разглеждане на документите е установено, че ДЗЗД „Силк Роуд Пловдив Еърпорт“ не отговаря на критериите за подбор и дружеството е отстранено от процедурата. На 27 юли 2017 г. са отворени публично предложенията и обвързващите предложения на „Консорциум Летище Пловдив“ и на Обединение (Консорциум) между Хайнан и Пловдив Еърпорт Инвест. Отстраненият участник ДЗЗД „Силк Роуд Пловдив Еърпорт“ обжалва решението и процедурата е временно спряна до 1 март 2018 г., когато Върховният административен съд отхвърля жалбата като неоснователна, след което процедурата отново е стартирана. Комисията пристъпва към оценяване на участниците и класира на първо място Обединение (Консорциум) между „Хайнан“ и „Пловдив Еърпорт Инвест“.\r\nЕдиният от участниците в Обединението, определено за концесионер, HNA Group (Хайнан Груп) към момента разполага с приблизително $145 милиарда активи, над $90 милиарда приходи годишно и с над 410 000 служители по цял свят. Дейностите на компанията са в различни сфери, като основно са съсредоточени в авиацията, технологиите, туризъма, финансите, иновациите и логистиката. Хайнан Груп управлява 14 авиокомпании с над 1250 самолета, като оперира 13 летища и над 1000 вътрешни и международни линии. Годишно компанията превозва над 100 милиона пътника до над 260 града.", "date": "2018.03.28", "title": "Консорциумът между „Хайнан“ и „Пловдив Еърпорт Инвест“ е определен за концесионер на летище Пловдив"}
{"url": "http://www.focus-news.net/news/2018/03/28/2505069/tanya-georgieva-pg-peyo-yavorov-petrich-temata-za-narkomaniyata-e-mnogo-aktualna-v-nasheto-vreme-i-zatova-preventsiyata--e-izklyuchitelno-vazhna-v-uchilishtata.html", "text": "Темата за наркоманията е много актуална в нашето време, затова превенцията ѝ е изключително важна в училищата. Това коментира за Радио „Фокус“ – Пирин Таня Георгиева, директор на ПГ „Пейо Яворов“ – Петрич, във връзка с това защо училището е станало домакин на беседа за опасностите, които крият наркотиците, организирана от местната организация на Български червен кръст. По думите ѝ употребата на психоактивни вещества придобива все по-мащабни размери, като най-тревожен е фактът, че нараства броя на младите хора, които употребяват и са станали жертва на наркотиците. „Освен това рязко намалява възрастта за употреба на подобни вещества. Ето защо все по-голяма е потребността от превенция на проблема“, коментира Георгиева. Тя отбеляза, че в гимназиите е особено важно да се говори за опасностите, които крие употребата на наркотици, тъй като децата са от 8 до 12 клас. „Това е възраст, в която любопитството към употребата на подобни вещества е много голямо. Затова ръководството на училището реши да е партньор в една такива инициатива, която обхваща 8 и 9 клас“, подчерта Георгиева. Тя каза още, че инициативата, която е била проведена в училището не е за пръв път. „Подобна беседа имахме и миналата година, точно защото превенцията срещу този бич е изключително важна. Ние сме отворени към всяка подобна инициатива, която ще бъде презентирана и осъществена не само от Български червен кръст, но и от всяка друга дори Неправителствена организация (НПО)“, добави Георгиева.\r\nСпоред нея превенцията е изключително важна, защото само чрез нея могат да бъдат избегнати много сериозни проблеми. Таня Георгиева обясни, че гимназията, която ръководи, има много сериозни традиции по отношение извършването на превантивни дейности. „Към училището имаме сформиран Ученически съвет, план и групи, които са за превенция на всички зависимости, включително и на агресията и тормоза“, каза още Георгиева и допълни, че това са едни сериозни проблеми, с които се сблъскват не само училищата, но и семействата. „Именно затова партньорството между училището и семейството трябва да бъде взаимно, да бъде и от двете страни, за да се постигат успехи“, подчерта Георгиева.\r\nЛивия НИНОВА", "date": "2018.03.28", "title": "Таня Георгиева, ПГ „Пейо Яворов“ – Петрич: Темата за наркоманията е много актуална в нашето време и затова превенцията ѝ е изключително важна в училищата"}
{"url": "http://www.focus-news.net/news/2018/03/28/2505073/plovdiv-5-400-kasa-tsigari-i-blizo-2-kg-naryazan-tyutyun-sa-izzeti-pri-proverka-na-chasten-imot-v-popovitsa.html", "text": "5 400 къса цигари и близо 2 кг нарязан тютюн са иззети при проверка на частен имот в Поповица. Това съобщиха от ОДМВР - Пловдив. 45-годишен мъж е задържан в хода на специализирана операция за пресичане на нелегалното съхранение и разпространение на безакцизни стоки. Срещу мъжа е образувано бързо производство, след като във вторник служители от полицейския участък в Садово открили в дома му 5 400 къса цигари и близо 2 килограма нарязан тютюн без български бандерол.", "date": "2018.03.28", "title": "Пловдив: 5 400 къса цигари и близо 2 кг нарязан тютюн са иззети при проверка на частен имот в Поповица"}
{"url": "http://www.focus-news.net/news/2018/03/28/2505074/afp-rusiya-prodalzhava-da-e-otvorena-za-sreshta-na-varha-putin-tramp.html", "text": "От Кремъл заявиха, че президентът на Русия Владимир Путин продължава да е готов за среща на върха с американския си колега Доналд Тръмп въпреки масовата експулсация на руски дипломати от западните страни във връзка със случая Скрипал, предава AFP.\r\n„Това зависи от американската страна, но руската страна продължава да е отворена“, заяви прессекретарят на Кремъл Дмитрий Песков.\r\n„Путин е готов и руската страна е готова за взаимно изгодни взаимоотношения с всички страни, включително САЩ, до толкова, доколкото нашите опоненти и партньори са готови за това“, добави говорителят на Путин.\r\nПревод и редакция:", "date": "2018.03.28", "title": "AFP: Русия „продължава да е отворена“ за среща на върха Путин – Тръмп"}
{"url": "http://www.focus-news.net/news/2018/03/28/2505070/parlamentat-reshi-v-tsentralnata-chast-na-sofiya-da-se-stroyat-sgradi-do-50-metra.html", "text": "Народните представители приеха окончателни промени в Закона за устройството и застрояването на Столична община, предаде репортер на Агенция „Фокус“. Промените включват ограничения във височината на сградите: за централна градска част - 50 метра, с изключение на имотите в зоната на новия делови център; за територията, ограничена от Околовръстния път, южна строителна граница на София, бул. „Цар Борис Трети“ - 15 метра; за останалата част - 75 метра. Първоначалното предложение беше- за централна градска част до 50 метра; в рамките на Околовръстния път - 75 метра; извън Околовръстния път - 15 метра; в останалата част на града - 125 метра. Отпадна и предложението за територии за много високо строителство - Околовръстния път при ж.к. „Люлин“ и по бул. „Цариградско шосе“ от кръстовището на 7-ми км до р. Искър.\r\nДепутатите въведоха минимална озеленена площ: за детски градини- 50%;  за училища- 20%; за висши училища 30%; за лечебни заведения- 30%; за заведения за социални услуги- 30%. С промените се конкретизираха границите на районите „Витоша“, „Овча купел“, „Люлин“, „Панчарево“. \r\nБиляна ИВАНОВА", "date": "2018.03.28", "title": "Парламентът реши в централната част на София да се строят сгради до 50 метра"}
{"url": "http://www.focus-news.net/news/2018/03/28/2505075/parlamentat-prie-protsedurni-pravila-za-popalvane-na-sastava-na-natsionalnoto-byuro-za-kontrol-na-srs.html", "text": "Парламентът прие процедурни правила за попълване на състава на Националното бюро за контрол на СРС, предаде репортер на Агенция „Фокус“. „За“ правилата гласуваха 94 народни представители, „против“ – 5 и „въздържали се“ - 5, с което текстовете бяха приети. Депутатите ще избират член и заместник-председател на Бюрото, тъй като на 15 март 2018 г. парламентът освободи Георги Гатев от тези постове. До това се стигна поради несъвместимост с длъжността, като причината за това бе отнетият му достъп до класифицирана информация.  Предложенията за кандидатите за член и заместник-председател на Националното бюро за контрол на специалните разузнавателни средства се правят от парламентарни групи. Предложенията се внасят в деловодството на парламента в 10-дневен срок от приемането на тези правила от Народното събрание.  Изслушването на кандидатите се провежда в 7-дневен срок от публикуване на кандидатите на открито заседание на Комисията, което се излъчва в реално време чрез интернет страницата на Народното събрание. Комисията изслушва кандидатите по поредността им в списъка. Изборът на кандидат ще се извършва от Народното събрание. За избран ще се смята този, който е получил най-много гласове „за“. Когато някой от кандидатите не получи необходимите гласове се провежда повторно гласуване, в което участват двамата кандидати. За избран се смята този с най-много гласове „за“. Ако и при повторното гласуване никой от кандидатите не получи необходимите гласове, Народното събрани еприема решение за откриване на нова процедура за избор. \r\nДеница КИТАНОВА", "date": "2018.03.28", "title": "Парламентът прие процедурни правила за попълване на състава на Националното бюро за контрол на СРС"}
{"url": "http://www.focus-news.net/news/2018/03/28/2505076/skalnooblitsovachnite-materiali-v-ploshtta-golemiya-vrah-obshtina-mezdra-shte-badat-prouchvani.html", "text": "„Йотов Стоун” ЕООД ще проучва скалнооблицовъчни материали в площта „Големия връх”, разположена в землищата на селата Върбешница и Горна Кремена, община Мездра, реши правителството. Това съобщиха от правителствената информационна служба\r\nРазрешението за проучване се предоставя за 2 години. За този срок титулярът ще вложи близо 155 хил. лв. в проучвателните дейности, които ще се осъществяват при спазване на ограниченията на законодателството, заплащане на нормативно определената такса за площ и представяне на банкова гаранция за обезпечаване на задълженията по опазване на околната среда и земите.", "date": "2018.03.28", "title": "Скалнооблицовъчните материали в площта „Големия връх“, община Мездра, ще бъдат проучвани"}
{"url": "http://www.focus-news.net/news/2018/03/28/2505077/podobryava-se-efektivnostta-na-byuroto-po-zashtita-na-zastrasheni-litsa-vav-vrazka-s-nakazatelnoto-proizvodstvo.html", "text": "Подобряване на ефективността за включване и пребиваване на застрашени лица в Програмата за защита предвижда проект за изменения и допълнения на Закона за защита на лица, застрашени във връзка с наказателното производство, който правителството ще предложи на Народното събрание за одобрение. Това съобщиха от правителствената информационна служба\r\nС проекта се цели оптимизиране на организацията на работа на Бюрото по защита при главния прокурор, на използваните финансови и човешки ресурси за функционирането му, както и подобряване на взаимодействието с останалите държавни органи, имащи отношение към осъществяването на специалната защита.\r\nВъвежда се определение на понятието „специална защита“, която ще включва два вида и ще се реализира на два етапа – предварителна защита и Програма за защита на застрашени лица. Предлага се специалната защита винаги да започва с предварителна защита, която да е незабавна и да се прилага до издаване на разпореждане на главния прокурор или вземане на решение за мярката за защита от Съвета по защита.\r\nПредвижда се Бюрото по защита да дава мотивирано становище по предложението на окръжния прокурор или на съда относно възможността и вида на конкретна мярка за предварителна защита. Тя има за цел да осигури и технологично време за събиране и оценка на информация за вземане на информирано решение от главния прокурор за включване или не на застрашеното лице в Програмата. В този срок ще се даде възможност на застрашеното лице да се информира за възможностите и ограниченията на Програмата за защита, както и да организира личните си дела със съдействието на Бюрото по защита.\r\nПредвидено е изпълнението на мерките по предварителната защита да започва след разпореждане на главния прокурор и писмено съгласие на застрашеното лице, като при отказ от даване на съгласие от застрашеното лице, процедурата да бъде прекратена.\r\nЗаконопроектът предлага въвеждане на нови мерки за защита като психологическа, правна и медицинска. Наред с това се предлага да отпаднат като самостоятелни мерките „лична физическа охрана“ и „пълна промяна на самоличността“, тъй като те са доказали своята неефективност. Отделно от това, такива не съществуват в аналогичните закони в останалите държави членки на Европейския съюз. Личната физическа охрана е предвидена само като временна мярка. Пълната промяна на самоличността е допусната с възможността лицето с променени основни данни да продължи да ги ползва и след излизането му от Програмата за защита, в случай че има необходимост от това.\r\nПри предварителната защита са предвидени: лична физическа охрана, охрана на имуществото, настаняване на безопасно място и настаняване в друго място за изтърпяване на наказанието. Те ще могат да се прилагат само за 30 дни, а при необходимост срокът може да бъде удължен с още до 30 дни.\r\nМерките за защита по Програмата за защита ще са промяна на мястото на живеене в страната, промяна на мястото на работа, промяна на учебното заведение, настаняване в друго място за изтърпяване на наказанието, както и релокация в друга държава.\r\nС проекта се създадат необходимите законови условия за намаляване на риска от посегателства срещу защитените лица чрез оптимизиране на специалната защита. Очаква се още да се ограничи необоснованото пребиваване на защитени лица в Програмата за продължителни периоди от време, без наличие на заплаха за тях, както и осъществяване на мерки за защита, несъответстващи на обективната степен на заплаха. Очаква се също постигане на дисциплиниращо въздействие по отношение на застрашените лица, чрез въвеждане на механизъм за възстановяване на извършваните разходи при неспазване от страна на лицата на поетите задължения във връзка с осъществяване на мерките за защита.", "date": "2018.03.28", "title": "Подобрява се ефективността на Бюрото по защита на застрашени лица във връзка с наказателното производство"}
{"url": "http://www.focus-news.net/news/2018/03/28/2505079/pravitelstvoto-startira-protseduri-za-predostavyane-na-kontsesii-na-tri-morski-plazha.html", "text": "Правителството стартира процедури за предоставяне на концесия на три морски плажа - „Албена“, „Св. Св. Константин и Елена – голям плаж“ и „Приморско – централен“. Това съобщиха от правителствената информационна служба. С процедурите се цели обезопасяване на морските плажове и предоставяне на услуги от обществен интерес за срока на концесията. Процедурата се провежда по реда на Закона устройството на Черноморското крайбрежие, като концесионерите ще бъдат определени чрез конкурс, организиран от министъра на туризма и проведен от комисия, назначена от министър-председателя.\r\nПредлага се срокът на концесиите да е 15 години. Той е съобразен със срока за откупуване на инвестициите и визията за дългосрочно развитие на морския плаж.\r\nРазмерът на минималното годишно концесионно заплащане на плаж „Албена“ е 919 785 лева без ДДС, на плаж „Св. Св. Константин и Елена – голям плаж“ – 83 428 лева без ДДС, а на плаж „Приморско – централен“ – 41 824 лева без ДДС. Размерите са определени съгласно приетата от Министерския съвет Методика за определяне минималния размер на концесионното плащане за морски плажове.\r\nТрите плажа следва да бъдат обезпечени със задължителните дейности по ЗУЧК – водно спасяване, обезпечаване на прилежащата акватория, здравно и медицинско обслужване и санитарно-хигиенно поддържане на морския плаж, и услуги от обществен интерес.\r\nКритериите за формиране на комплексната оценка са съобразни с РМС 604/2016 г.", "date": "2018.03.28", "title": "Правителството стартира процедури за предоставяне на концесии на три морски плажа"}
{"url": "http://www.focus-news.net/news/2018/03/28/2505078/mariya-yaneva-fondatsiya-iskam-bebe-pravilnikat-na-obshtina-dupnitsa-za-podpomagane-na-dvoyki-s-reproduktivni-problemi-e-edin-ot-nay-dobrite-v-stranata.html", "text": "Правилникът на Община Дупница за подпомагане на двойки с репродуктивни проблеми е един от най-добрите в страната. Това каза за Радио „Фокус“ - Пирин Мария Янева, председател на Фондация „Искам бебе“. „На първо място бих искала да благодаря персонално на кмета инж. Методи Чимев за отговорността, което пое. Това е един от най-добрите правилници, една от най-добрите общински програми. Тя работи вече от няколко години. Самият инж. Чимев каза, че ще последва примера, който даде министър Горанов и няма да има пациенти, които да имат нужда и да не получат финансиране. Това е едно изключително постижение и смятам, че останалите общини трябва да последват този пример“, каза Янева. По думите ѝ има много родени дечица, като всяка година в навечерието на Коледа се събират в Общината и празнуват- родените от тази общинска програма. „За изминалата година се събраха 17 деца и бяхме щастливи, че никой от тях не се притесни да застане и да благодари персонално на Община Дупница за безкрайната подкрепа, която оказва на хората с репродуктивни проблеми“, каза още Янева.\r\nЛора КАЛЧЕВА", "date": "2018.03.28", "title": "Мария Янева, Фондация „Искам бебе“: Правилникът на Община Дупница за подпомагане на двойки с репродуктивни проблеми е един от най-добрите в страната"}
{"url": "http://www.focus-news.net/news/2018/03/28/2505081/chlenovete-na-natsionalniya-savet-po-vaprosite-na-sotsialnoto-vklyuchvane-shte-mogat-da-upalnomoshtavat-svoi-predstaviteli-za-uchastie-v-zasedaniyata-na-saveta.html", "text": "Министерският съвет одобри изменения в Правилника за устройството и дейността на Националния съвет по въпросите на социалното включване. Това съобщиха от правителствената информационна служба\r\nПромените целят улесняване на работата на Съвета като се регламентира хипотеза при невъзможност на титулярните му членове да участват в заседанията лично, да упълномощават свои представители.", "date": "2018.03.28", "title": "Членовете на Националния съвет по въпросите на социалното включване ще могат да упълномощават свои представители за участие в заседанията на съвета"}
{"url": "http://www.focus-news.net/news/2018/03/28/2505080/veliko-tarnovo-chetirima-dushi-sa-se-borili-sa-edno-rabotno-myasto-v-oblastta-prez-mesets-fevruari.html", "text": "Четирима души са се борили са едно работно място във Великотърновска област през февруари. За сравнение в първия месец на годината за една свободна позиция са се конкурирали петима безработни. Това съобщи пред журналисти директорът на Дирекция „Бюро по труда“ -  Велико Търново Обрешко Нечев, предаде репортер на Радио „Фокус“ – Велико Търново. Нечев уточни, че за миналия месец заявените свободни работни места са били 394, което е със 178 повече, спрямо януари. Разпределени са както следва – за Великотърновска община – 380, за община Елена – 13 и за община Златарица – 1. „Заявените свободни работни места на първичен пазар са 328. От тях 272 са за лица без квалификация, 34 – за специалисти и 24 – за лица  с работническа професия. Заетите вакантни позиции за миналия месец са 326, като са разпределени, както следва – за община Велико Търново – 309, за община Елена – 16, за община Златарица – 1. Те са със 16 места повече, в сравнение с януари“, коментира директорът.  Заетите работни места на първичен трудов пазар са 278 места, при 195 за предходния месец. От тях 210 места са в частния сектор, 13 – за лица с работническа професия, 40 – за специалисти и  225 – за лица без квалификация. „Има 91 наети лица в преработващата промишленост, 55 в търговията и ремонта, 29 в операциите с недвижими имоти, 20 в хотелиерството и ресторантьорството, 10 в строителството и други“, допълни Обрешко Нечев. За миналия месец общо 146 лица са работили по програми и мерки за заетост.\r\nЛуиза ТРАНЧЕВА", "date": "2018.03.28", "title": "Велико Търново: Четирима души са се борили са едно работно място в областта през месец февруари"}
{"url": "http://www.focus-news.net/news/2018/03/28/2505082/dobrich-zam-kmetat-d-r-emiliya-baeva-nagradi-pobeditelite-v-obshtinskoto-uchenichesko-sastezanie-zashtita-pri-bedstviya-pozhari-i-izvanredni-situatsii.html", "text": "Общинско ученическо състезание „Защита при бедствия, пожари и извънредни ситуации“ се проведе днес от 10.00 часа в Голямата зала на Община град Добрич. Това съобщиха от пресцентъра на Общината. В надпреварата се включиха пет отбора от училищата в град Добрич. В рамките на 30 минути, с решаване на тест се провери нивото на придобитите знания за действия при бедствия, пожари и извънредни ситуации. Най-успешно се представи отборът на СУ „Св. св. Кирил и Методий“ с  42 точки, от максимален брой  60 точки. На второ място се класира отборът на СУ „П. Р. Славейков“ с 39.5 точки а на трето отборът на СУ „Димитър Талев“ с 34.5 точки. Горепосочените отбори получиха грамоти и награди, а отборите на СУ „Любен Каравелов“ и  ОУ „П.Волов“  получиха поощрителни награди, осигурени от Община град Добрич. С класирането си на първо място отборът на СУ „Св. св. Кирил и Методий“ получи право на участие в Областното ученическо състезание „Защита при бедствия, пожари и извънредни ситуации“, което ще се проведе на 10.05.2018 г. в Добрич.", "date": "2018.03.28", "title": "Добрич: Зам.-кметът д-р Емилия Баева награди победителите в общинското ученическо състезание „Защита при бедствия, пожари и извънредни ситуации“"}
{"url": "http://www.focus-news.net/news/2018/03/28/2505084/yambol-zadarzhan-e-65-godishen-mazh-ot-selo-valcha-za-nezakonno-pritezhanie-na-boepripasi-i-vzrivni-veshtestva.html", "text": "Служители от РУ - Елхово задържаха 65-годишен мъж за незаконно притежание на боеприпаси и взривни вещества. Това съобщиха от пресцентъра на МВР. Полицейската операция е проведена вчера на територията на общината. В частен имот в село Вълча поляна, ползван от 65-годишния мъж, униформените открили две кутии с барут, огнепроводен шнур, старинен револвер, два газови пистолета, 51 патрона, 25 газови и 16 бойни патрона. При проверката е констатирано и неправомерно присъединяване на имота към електроразпределителната мрежа. Установени са и множество инкриминирани вещи, предмет на кражби от необитаеми имоти в селото. 65-годишният мъж е задържан с полицейска заповед за срок до 24 часа. Продължава провеждането на процесуално-следствени действия по случая под надзора на Районна прокуратура – Елхово.", "date": "2018.03.28", "title": "Ямбол: Задържан е 65-годишен мъж от село Вълча за незаконно притежание на боеприпаси и взривни вещества"}
{"url": "http://www.focus-news.net/news/2018/03/28/2505086/news-front-rusiya-v-balgariya-se-provedoha-protestni-aktsii-sreshtu-vizitata-na-erdogan.html", "text": "В България се проведоха масови протестни акции срещу визитата на турския президент в страната, предава руската новинарска агенция News Front, позовавайки се на българската си редакция.\r\nЖителите на страната излязоха на демонстрации с национални флагове на своята страна, както и с флагове на Армения.\r\nПо-рано бе съобщено, че президентът на Турция Реджеп Таийп Ердоган беше на визита в България на 26 март за среща с лидерите на Европейския съюз.\r\n„Нашият протест е против посещението на Ердоган, той е нежелан гост в нашата страна и неговото присъствие тук е цинизъм“, заявиха участниците в акцията.\r\nНай-много от всички протестираха варненци.\r\n„Така правят хората, когато обичат своята страна и обявяват пред другите, че нея я има. Това е гордост за нашата земя, нашата територия. Особено важно е да издигнем знамената, когато в страната пристига чужд, нечакан гост, на чиято съвест лежат цели български градове, манифеста на Ататюрк, студен интерес и горещи амбиции“, казаха участниците в протеста, като подчертаха, че турския гост „е пристигнал не на гости, а с цел да иска“.\r\nСпоред думите на демонстрантите, Европа  е постъпила мъдро, като е поканила този „скъп гост“ и нееднозначен партньор именно в България, тъй като никой не познава „душата“ на Османската империя, преродила се в Република Турция, както България. „За 500 години имахме време да изучим и разберем много. И ето сега целия ЕС разчита на България за разрешаването на проблемите с Турция“.\r\nПревод и редакция:", "date": "2018.03.28", "title": "News Front (Русия): В България се проведоха протестни акции срещу визитата на Ердоган"}
{"url": "http://www.focus-news.net/news/2018/03/28/2505083/pravitelstvoto-prie-aktualizatsiya-na-patnata-karta-po-strategiyata-za-razvitie-na-darzhavnata-administratsiya.html", "text": "Правителството одобри първата цялостна актуализация на Пътната карта за изпълнение на Стратегията за развитие на държавната администрация 2015 - 2020 г. Това съобщиха от правителствената информационна служба.\r\nПътната карта конкретизира мерките и сроковете за реализацията им, необходимите финансови ресурси, източниците на финансиране, очакваните резултати, индикаторите за изпълнение и отговорните институции. Тя е основен инструмент за планиране на реформите в администрацията, чийто източник на финансиране е ОП „Добро управление“.\r\nАктуализацията в средата на периода на действието на Пътната карта е обвързана с приоритетите на правителството за иновации, намаляване на административната тежест, подобряване на административното обслужване. Прецизирани са сроковете и бюджетите на голяма част от мерките, включително чрез отчитане на вече договорените средства по стартирали проекти по ОП „Добро управление“, актуализирани са индикаторите за изпълнение. Част от мерките са консолидирани за реализация в единен проект, други отпадат като неактуални.", "date": "2018.03.28", "title": "Правителството прие актуализация на Пътната карта по Стратегията за развитие на държавната администрация"}
{"url": "http://www.focus-news.net/news/2018/03/28/2505085/plovdiv-na-12-yanuari-2019-g-shte-se-sastoi-otkrivashtoto-sabitie-na-evropeyska-stolitsa-na-kulturata.html", "text": "На 12 януари 2019 година ще се проведе откриващото събитие на Европейска столица на културата. Това съобщи по време на пресконференция Кирил Велчев, изпълнителен директор на фондация “Пловдив 2019“, предаде репортер на Радио „Фокус“ – Пловдив. „Откриващият уикенд ще бъде от 11 до 13 януари 2019 година. Тогава в Пловдив ще се проведат редица събития“, каза Кирил Велчев. По думите му кулминацията ще бъде събота вечерта на 12 януари, когато ще се проведе голямо открито събитие в централната градска част на града. „Още не сме решили какво ще представлява то, обмисляме го. Въпрос на концепция е. Тепърва ще обмисляме кое ще е мястото, което ще събере най-много хора, защото очакваме хиляди души да присъстват тогава“, коментира Кирил Велчев. Той добави, че през целия откриващ уикенд ще има много сцени, редица малки изпълнения и концертни изяви. Днес Фондация “Пловдив 2019” организира втори от поредицата форуми с фокус туризъм, посветен на подготовката на града за Европейска столица на културата през 2019 г. „Пловдив има изключително богати традиции в културния туризъм, предстои нещо много голямо и това е свързано с годината на титлата и за това са много важни тези връзки между представителите на публичния бранш, хората, които управляват проекта „2019 година“ и частния сектор. Все пак това са посланиците на културния туризъм в Пловдив и всички хора, които работят в този бранш“, каза Кирил Велчев. Той добави, че градът ще почерпи добър опит от предстоящата среща, на която присъстват гост-лекторите Кристиан Тране-мениджър регионални и общностни връзки на Орхус, която е Европейска столица на културата 2017 година , и Нийл Питърсън от Ливърпул-Европейска столица на културата 2008 година и консултант на редица Европейски столици на културата.\r\nВесела КРЪСТЕВА", "date": "2018.03.28", "title": "Пловдив: На 12 януари 2019 г. ще се състои откриващото събитие на Европейска столица на културата"}
{"url": "http://www.focus-news.net/news/2018/03/28/2505089/lovech-mnozhestvo-predmeti-s-kulturno-istoricheska-stoynost-sa-izzeti-pri-proverka-na-zhilishte-v-troyan.html", "text": "Множество предмети с културно-историческа стойност са иззети при проверка на жилище в Троян. Полицията е установила 40-годишен мъж от града, който е търгувал с културно-историческите ценности чрез интернет сайт. Това съобщиха от пресцентъра на МВР. Издирването му е осъществено съвместно с криминалисти от ОДМВР - Ловеч. В хода на предприетите процесуално следствените действия в жилище в жк. „Лъгът“, служителите открили множество предмети с културно-историческа стойност - 12 пръстена, 37 монети, 3 пафти за колан, сечива и др. По случая е образувано досъдебно производство и работата продължава.", "date": "2018.03.28", "title": "Ловеч: Множество предмети с културно-историческа стойност са иззети при проверка на жилище в Троян"}
{"url": "http://www.focus-news.net/news/2018/03/28/2505090/haskovo-10-000-kasa-tsigari-bez-banderol-sa-izzeti-pri-proverka-na-lek-avtomobil-v-dimitrovgrad.html", "text": "10 000 къса цигари без бандерол са иззети при проверка на лек автомобил в Димитровград. Това съобщиха от пресцентъра на МВР. Автомобилът е спрян на улица „Панорамен път“ в града. В колата е пътувал 50-годишен жител на града, който признал, че цигарите са негови. Образувано е бързо производство. По същото време колегите им от РУ - Хасково извършили проверка на частен дом в с. Брягово, откъдето иззели 800 грама нарязан тютюн. Тютюневите изделия са предадени с протокол. Съставени са актове по Закона за акцизите и данъчните складове.", "date": "2018.03.28", "title": "Хасково: 10 000 къса цигари без бандерол са иззети при проверка на лек автомобил в Димитровград"}
{"url": "http://www.focus-news.net/news/2018/03/28/2505094/dobrich-za-parvi-pat-na-sabora-pesni-i-tantsi-ot-slancheva-dobrudzha-kray-selo-debrene-shte-se-sastoi-konkurs-nay-krasiva-narodna-nosiya.html", "text": "За първи път на събора „Песни и танци от слънчева Добруджа” край село Дебрене ще се състои конкурс „Най-красива народна носия“, предаде кореспондент на Радио „Фокус” - Варна. Съборът ще се проведе на 30 юни. Културното събитие е включено в Националния културен календар на България. Изданието е 50-ото юбилейно. Съборът се провежда в местността Славната канара, а организатор е Общината, на чиято територия се намира. Участват певци, инструменталисти, танцьори, разказвачи, певчески и танцови състави, групи за народни обичаи, оркестри и ансамбли, които изпълняват автентичен и обработен фолклор. Няма възрастови ограничения за участниците. Във фолклорния събор се допускат аматьорски състави, ансамбли, клубове, групи и солови изпълнители, също и чуждестранни състави. В конкурса „Най-красива народна носия“ ще бъдат представени народни носии от различни фолклорни области, от които са участниците. Предвидени са дефиле на участниците и подробно описание на носията. Желаещите да участват в конкурса трябва да изпратят прикрепено към заявката за участие подробно описание на носиите, които ще представят. Особености на народните носии ще се представят от самите участници. Заявки за участие се приемат до 31 май тази година. Подробности за регламента за участие са публикувани на сайта на Община Добричка. \r\nЖулиета НИКОЛОВА", "date": "2018.03.28", "title": "Добрич: За първи път на събора „Песни и танци от слънчева Добруджа” край село Дебрене ще се състои конкурс „Най-красива народна носия“"}
{"url": "http://www.focus-news.net/news/2018/03/28/2505092/babh-burgas-zapochnaha-proverkite-na-yaytsa-i-hranitelni-produkti-za-velikden.html", "text": "Започнаха проверките на яйца и хранителни продукти за Великден. Те ще продължат до 5 април. Това съобщи за Радио „Фокус“ директорът на областната дирекция на Българската агенция по безопасност на храните (БАБХ) в Бургас д-р Георги Митев. Ще се проверяват обекти за производство и търговия с храни, пакетиращи центрове за яйца, складове за търговия на едро с храни, заведения за обществено хранене, търговки обекти за търговия на дребно, както и пазари и борси, защото има вероятност там да се продават дори и живи животни за Великден. Акцентът в проверките ще е насочен най-вече към продуктите, традиционни за българската трапеза за Великден – агнешко месо, козунаци, яйца, включително и боядисани яйца, пресни зеленчуци и боя за яйца. \r\nСамите обекти ще бъдат проверявани по изискванията на действащото законодателство относно сграден фонд и оборудване, произход на храните, правилното съхранение на суровините, наличие на здравна маркировка на трупното месо. „Ще трябва всяка една част от трупното месо да има здравна маркировка –  елипсовиден син печат, на който трябва да е упоменато номера на обекта, от който произхожда, както и страната, обикновено в нашата област месото е българско, т. е. - трябва да има с големи букви „БГ“. Както и маркировката на яйцата, върху която трябва да има – начина на отглеждане на кокошката, храната на произход (произход на храната), обекта на произход, така че всеки един потребител да може да се ориентира по тези номера от кой обект точно си купува яйцето, а на самата опаковка, ако те са пакетирани, да има и датата на добиване на яйцето, не трябва да се съхранява повече от 28 дни“. допълни д-р Митев. \r\nНа 6 април ще има дежурни инспектори на 6-часов работен ден. В Бургас те ще са двама и ще са на разположение на гражданите за сигнали и оплаквания. Ще продължават и регионалните проверки.\r\nМария РУСЕВА", "date": "2018.03.28", "title": "БАБХ-Бургас: Започнаха проверките на яйца и хранителни продукти за Великден"}
{"url": "http://www.focus-news.net/news/2018/03/28/2505095/dimitar-belorechkov-sayuz-na-ptitsevadite-v-balgariya-balgarskite-proizvoditeli-na-yaytsa-podlezhat-na-po-strog-kontrol-v-sravnenie-s-chuzhdestrannite.html", "text": "Българските производители на яйца подлежат на по-строг контрол в сравнение с чуждестранните. Това заяви в интервю за Агенция „Фокус”  Димтър Белоречков, председател на Съюза на птицевъдите в България. По думите му вносните яйца не са заплаха за българските производители, но могат да бъдат заплаха за потребителите, тъй като контролът в някои от страните, които внасят яйца в България, е под всякаква критика. Белоречков даде за пример случаите на заразени със салмонела яйца от миналата година.\r\n„Нашите производителите се контролират много стриктно относно заболяванията, дори малко по- добре от повечето страни в Европейския съюз. Освен Полша, яйца получаваме от Румъния и Македония. Но това не са количества, които могат да застрашат нашия пазар“, заяви той.\r\nБелоречков посъветва потребителите да купуват винаги яйца, които са опаковани „Когато са опаковани на тях има надпис, на който е обозначено до кога са годни“ и напомни, че обикновено яйцата издържат 28 дни при стайна температура.  Председателят на Съюза на птицевъдите увери, че за Великден ще има достатъчно яйца и няма да има нужда хората да се запасяват с големи количества.\r\nВиктория КРЪСТЕВА", "date": "2018.03.28", "title": "Димитър Белорeчков, Съюз на птицевъдите в България: Българските производители на яйца подлежат на по-строг контрол в сравнение с чуждестранните"}
{"url": "http://www.focus-news.net/news/2018/03/28/2505087/gd-granichna-politsiya-bez-problemi-se-osashtestvyava-preminavaneto-prez-granichnite-punktove-zlatograd-makaza-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове на границата с Гърция „Златоград“, „Маказа“ и „Капитан Петко войвода“. Това съобщиха за Радио „Фокус“ – Смолян от пресцентъра на Главна дирекция (ГД) „Гранична полиция“. Леките и товарните автомобили преминават нормално и без изчакване на вход и изход.\r\nНели ГЕРГЬОВСКА", "date": "2018.03.28", "title": "ГД „Гранична полиция“: Без проблеми се осъществява преминаването през граничните пунктове „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/03/28/2505096/sliven-tsveten-kamerton-sabira-v-grada-mladi-izpalniteli-na-populyarna-muzika-ot-tsyalata-strana-na-31-mart-i-1-april.html", "text": "И тази година Сливен два дни ще бъде сцена за талантливи млади изпълнители на популярна музика от цялата страна. Конкурсът „Цветен камертон“ по традиция се провежда около празника Цветница. На 31 март и 1 април тази година ще се проведе 15-то му издание. Неговата цел е да утвърждава у младите хора интерес към най-доброто от българската и световна популярна песен, а също така да даде възможност за изява в областта на популярната музика. Това съобщиха от пресцентъра на Община Сливен.\r\n73 деца са заявили участие в националния конкурс. Участниците са разпределени в 4 възрастови групи. Първата група е за деца от 5 до 8 години, втората - от 9 до 11, третата - от 12 до 14 и четвъртата възрастова група - от 15 до 17 години. Изпълненията на младите таланти ще бъдат на сцената на зала „Сливен“.\r\nПредседател на журито е композиторът Хайгашод Агасян, а членове са певиците Теди Кацарова и Нора Караиванова и композиторът Светослав Лобошки.\r\nОрганизатори на конкурса са Община Сливен, Център за подкрепа на личностното развитие - Детски комплекс-Сливен, Военен клуб-Сливен и Школа за поп и рок изпълнители „Ритъм“ при Военен клуб-Сливен.", "date": "2018.03.28", "title": "Сливен: „Цветен камертон“ събира в града млади изпълнители на популярна музика от цялата страна на 31 март и 1 април"}
{"url": "http://www.focus-news.net/news/2018/03/28/2505091/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-gkpp-kulata.html", "text": "На българо-турската граница трафикът е силно интензивен за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-гръцката граница трафикът е интензивен на изход за товарни автомобили на ГКПП „Кулата“. На българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.03.28", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Кулата“"}
{"url": "http://www.focus-news.net/news/2018/03/28/2505088/blagoevgrad-intenziven-e-trafikat-na-izhod-na-gkpp-kulata-za-tovarni-avtomobili.html", "text": "Интензивен е трафикът на ГКПП „Кулата“ на изход за товарни автомобили. Това съобщиха за Радио „Фокус“ – Пирин от „Гранична полиция“. На останалите пунктове на българо-гръцката граница движението е нормално.\r\nЛивия НИНОВА", "date": "2018.03.28", "title": "Благоевград: Интензивен е трафикът на изход на ГКПП „Кулата“ за товарни автомобили"}
{"url": "http://www.focus-news.net/news/2018/03/28/2505099/veliko-tarnovo-prez-mesets-april-shte-badat-remontirani-uchastatsi-ot-patya-mezhdu-veliko-tarnovo-i-manastira-sveta-troitsa.html", "text": "През месец април ще бъдат ремонтирани компрометираните участъци от пътя между Велико Търново и манастира „Света Троица“. След разпореждане на кмета Даниел Панов беше извършен оглед на трасето. Това съобщиха от пресцентъра на Община Велико Търново. В лошо експлоатационно състояние заради валежите през изминалия зимен сезон са участъците край месокомбинат „Родопа – ВТ“. В тази зона предстои полагане и валиране на трошена каменна настилка, както и асфалтиране. Дейностите ще бъдат реализирани през април, при стабилизиране на времето. \r\nДве са активните свлачища по трасето между Велико Търново и манастира „Света Троица“, където има и срутване на скални отломки. Установен е и трети участък, където земната маса е нестабилна заради валежите през отминалата зима. В района има и много подпочвени води. \r\nЗа проектирането и последващото укрепване, ремонт на асфалтовата настилка и отводняване ще се търси финансиране от Междуведомствената комисия за възстановяване и подпомагане към Министерски съвет.", "date": "2018.03.28", "title": "Велико Търново: През месец април ще бъдат ремонтирани участъци от пътя между Велико Търново и манастира „Света Троица“"}
{"url": "http://www.focus-news.net/news/2018/03/28/2505098/tsanko-stefanov-oblastna-administratsiya-veliko-tarnovo-ikonomisti-prodavach-konsultanti-operativni-schetovoditel-i-mashinni-operatori-shte-se-tarsyat-v-oblastta-v-sledvashtite-6-mesetsa.html", "text": "Икономисти, продавач-консултанти, оперативни служители и машинни оператори са само част от професиите, за които се очаква да има „глад“ в областта през следващите шест месеца. Данните са изготвени от специална Работна група към Областна администрация – Велико Търново, натоварена с проучването на потребностите от работна сила в региона. Те бяха представени по време на Заседание на Комисията по заетост от Цанко Стефанов, представител на групата, предаде репортер на Радио „Фокус“ – Велико Търново. Останалите позиции, за които се предвижда недостиг на кадри, са  електротехник, заварчик, монтьор на транспортна техника, строителен техник, електромонтьор и строител-монтажник. Според специалистите до средата на тази година бизнеса ще има нужда най-вече от специалисти с висше образование по професионалните направления „Икономика“, „Администрация и управление“, „Информатика и компютърни науки“, „Електротехника, електроника и автоматика“ и „Машинно инженерство“. Ще се търсят и  специалисти със средно образование от професионални области „Стопанско управление и администрация“, „Производство и преработка“, „Архитектура и строителство“, „Услуги за личността“ и „Транспорт“. \r\n„Основна причина за наличието на незаети работни места в организациите от област Велико Търново е липсата на кадри с изискваната квалификация. За работодателите от областта водещи при подбор на персонала са мотивацията и отговорността към работата, независимо от наличието на опит или компетенции. Освен това те  предпочитат да бъде намален броя на документите на хартиен носител, изисквани в сферата на насърчаване на заетостта“, показва още изготвената статистика. Цанко Стефанов допълни и,че фирмите, които предлагат вакантни позиции в региона, предпочитат обучението на служителите им да се води от наставници. В дългосрочен план, през следващите от 3 до 5 години, работодателите от област Велико Търново ще търсят кадри с професиите шивач, строителен работник, общ работник, автомонтьор, гладач, водач на МПС, счетоводител, шлосер-заварчик, продавач-консултант. Анализът е изготвен на базата на проучване, проведено в 164 фирми от региона. След като информацията бе одобрена от членовете на Комисията, тя ще бъде изпратена до Агенцията по заетостта. Следващо анкетно проучване се предвижда във втората половина на годината.\r\nЛуиза ТРАНЧЕВА", "date": "2018.03.28", "title": "Цанко Стефанов, Областна администрация – Велико Търново: Икономисти, продавач-консултанти, оперативни счетоводител и машинни оператори ще се търсят в областта в следващите 6 месеца"}
{"url": "http://www.focus-news.net/news/2018/03/28/2505101/stara-zagora-festival-na-zdravoslovniya-nachin-na-zhivot-zdravey-zdrave-shte-se-sastoi-v-kazanlak-za-chetvarta-poredna-godina.html", "text": "Фестивал на здравословния начин на живот ”Здравей, здраве” за четвърта поредна година ще се състои в Казанлък през месец април. Това каза за Радио „Фокус“ Нина Бойчева, организатор на събитието. Тя добави, че мотото на фестивала тази година е “Здрави родители, здрави деца”, като той ще се проведе под патронажа на кмета на Община Казанлък Галина Стоянова.\r\nВ рамките на два дни в програмата на фестивала ще бъдат организирани лекции и практически занимания, работилници и базар. „Каузата на това събитие е да се популяризира здравословният начин на живот във всички негови аспекти - физическо, емоционално, ментално и духовно. Казанлък дава път на здравето и при това безплатно. Организатори и много доброволци работят усилено за осъществяването на интересна и полезна за хората програма”, каза още Нина Бойчева. Тя уточни, че целта на фестивала е да се създаде информираност и да бъде провокиран интересът към здравословния начин на живот, да се представи широка гама от естествени начини за възстановяване на здравето и за предотвратяване на заболявания. Целта му е и да стимулира използването на здравословни стоки и услуги, както и да насърчи специалисти и експерти да представят методи с доказана ефективност, безопасност и лесно приложение. Вниманието на тазгодишното издание на фестивала е насочено към децата и младите хора. \r\nВ двата дни на Здравния фестивал ще гостуват професионалисти в различни области, свързани с хранене, възпитание и други актуални теми важни не само за родителите. За всички които обичат изкуствата ще има Откритата сцена – “Да пеем и да се забавляваме е здраве“, ще бъдат организирани ателиета и забавни игри за децата. “Най-голямото желание на целия организаторски екип на фестивала е този форум да се превърне в трибуна на холистични лекари, консултанти, лектори, терапевти, хора занимаващи се с психологична помощ, треньори на лечебни двигателни техники, които да представят един впечатляващ и завладяващ свят в полза на здравето и връзката с природата”, каза Нина Бойчева.\r\nСлавяна ГАЙДАРОВА", "date": "2018.03.28", "title": "Стара Загора: Фестивал на здравословния начин на живот ”Здравей, здраве” ще се състои в Казанлък за четвърта поредна година"}
{"url": "http://www.focus-news.net/news/2018/03/28/2505103/plovdiv-prodalzhavat-tekushtite-remonti-na-ulitsi-v-asenovgrad.html", "text": "Продължават текущите ремонти на улици на територията на град Асеновград. Това каза на брифинг кметът на Асеновград д-р Емил Караиванов, съобщиха от пресцентъра на Общината. Общината има от миналата година действащ договор с фирма за извършване на текущи ремонти. За 2018 година са предвидени средства в размер на 100 000 лв.  „На този етап ще се започне с изкърпване на основните улици в града, като бул. „България” и ул. „Марица” и ще се преминава към кварталните улици – „Асенова крепост”, „Отец Паисий”, Черни връх”, „Княгиня Евдокия”. Предвиден е текущ ремонт и на околовръстното шосе в района след Карабита, ул. „Миньор”, в участъка на КАТ пункта”, уточни д-р Караиванов.\r\n„В края на есента извършихме текущ ремонт на вътрешните улици в Асеновград, които поеха потока на автомобили при осъществяване на дейностите по Водния цикъл. Това са улиците в района на стадион „Шипка”, до училище „Св. св. Кирил и Методий”, в района на МБАЛ- Асеновград, включително и в кварталите Долни и Горни Воден“, припомни кметът на Асеновград д-р Емил Караиванов.", "date": "2018.03.28", "title": "Пловдив: Продължават текущите ремонти на улици в Асеновград"}
{"url": "http://www.focus-news.net/news/2018/03/28/2505100/sliven-podpisani-sa-dokumentite-za-saniraneto-na-oshte-edin-zhilishten-blok-v-grada.html", "text": "В Сливен започва санирането на още един жилищен блок. То е в изпълнение на Националната програма за енергийна ефективност за саниране на блок № 80 на бул. „Г. С. Раковски“. Това съобщиха от пресцентъра на Община Сливен. Началото на строителните дейности бе поставено с подписване на проектна документация и разрешение за строеж и откриване на строителна площадка.\r\nПодписи положиха представители на фирмата-изпълнител, на фирмата за строителен надзор, председателят на сдружението на собствениците и Община Сливен. На сградата ще се извършат топлоизолация на външните стени, хидро и топлоизолация на покрива, ламаринена обшивка и гръмоотвод. Ще бъдат сменени вратите на входовете. Ще се смени и тази част от дограмата на жилищата и общите части, която не отговаря на изискванията за енергийна ефективност. Срокът за строително-монтажните работи за жилищната сграда е 180 дни.", "date": "2018.03.28", "title": "Сливен: Подписани са документите за санирането на още един жилищен блок в града"}
{"url": "http://www.focus-news.net/news/2018/03/28/2505104/evropeyskata-komisiya-vnasya-predlozhenie-za-namalyavane-na-taksite-za-prezgranichni-plashtaniya-v-evro-za-tseliya-es.html", "text": "Европейската комисия внася днес предложение за намаляване на таксите за презгранични плащания в евро за целия ЕС. Това съобщиха от пресцентъра на Представителството на ЕК в България. Съгласно действащите понастоящем правила, за предприятията и лицата, живеещи в еврозоната няма разлика дали ще извършват операции в собствената си държава или в друга държава членка на еврозоната. \r\nЗаместник-председателят на Комисията Валдис Домбровскис, който отговаря за финансовата стабилност, финансовите услуги и съюза на капиталовите пазари, заяви: \"С днешното предложение ние осигуряваме на гражданите и предприятията в държавите извън еврозоната същите условия, от които се ползват тези в еврозоната при извършването на презгранични плащания в евро. Всички европейци ще могат да извършват презгранични парични преводи в евро при същата такса, каквато биха заплатили за вътрешна операция. Днешното предложение предвижда и изисквания за пълна прозрачност при конвертирането на валута, когато потребителите плащат с карта в държава, чиято валута е различна от тази в собствената им страна.\r\nПотребителите и предприятията в еврозоната вече се ползват от много ниски такси за презгранични плащания в евро благодарение на Регламента относно презграничните плащания, въведен през 2001 г. Съгласно действащите понастоящем правила за предприятията и лицата, живеещи в еврозоната, няма разлика дали ще извършват операции в собствената си държава или в друга държава членка на еврозоната\". Днешното предложение има за цел да разшири това предимство и до гражданите и предприятията в държавите извън еврозоната, когато пътуват или извършват плащания в чужбина, като по този начин постави край на високите разходи за презграничните операции в евро на територията на ЕС. Предложението предвижда по-специално таксите, събирани за презгранични плащания в евро, да бъдат същите, каквито биха били за вътрешни плащания в местната валута. Това ще намали цените до няколко евро или дори цента. Например, презграничен банков превод в евро от България ще бъде таксуван като вътрешен банков превод в български лева. Това е важна промяна, тъй като таксите за обикновен банков превод могат да достигнат баснословни нива в някои държави членки извън еврозоната (до 24 евро за превод на 10 евро!). Съществуващите прекомерни такси са пречка пред единния пазар, тъй като възпрепятстват презграничните дейности на домакинствата (купуване на стоки и услуги в зона с различна валута), както и на предприятията, особено МСП. Това поражда съществени несъответствия между положението на живеещите в еврозоната, които се ползват от предимствата на единната валута, и тези извън еврозоната, които могат да осъществяват евтини операции само на територията на своята държава.\r\nДнешното предложение ще осигури също така прозрачност на плащанията, осъществявани с различни валути в рамките на Съюза. Понастоящем потребителите обикновено не са осведомени за разходите по трансакция, която включва конвертиране на валута. Ето защо в предложението се изисква потребителите да бъдат подробно информирани за разходите за обмена на валута преди да извършат такова плащане (напр. с картата си в чужбина, независимо дали става дума за теглене на пари в брой от банкомат или плащане с карта на терминал в търговски обект, или онлайн плащане). Това означава, че те ще могат да сравнят разходите за различните варианти за обмяна и да направят добър избор. Неотдавнашни изследвания показват, че потребителите се IP/18/2423 оплакват от практиките на динамично конвертиране на валута, т.е. плащания в чужбина в националната им валута, и настояват за забраната им, след като са установили, че в мнозинството проучени случаи потребителите са на загуба. Липсата на нужната информация, която да им помогне да направят най-добрия избор, често води дотам, че потребителите биват подвеждани да изберат по-скъпия вариант за обмен на валута. Европейският банков орган ще бъде натоварен с изготвянето на необходимия регулаторен технически стандарт за въвеждане на тази подобрена прозрачност.\r\nЗаконодателното предложение ще бъде внесено за приемане в Европейския парламент и в Съвета.", "date": "2018.03.28", "title": "Европейската комисия внася предложение за намаляване на таксите за презгранични плащания в евро за целия ЕС"}
{"url": "http://www.focus-news.net/news/2018/03/28/2505105/dobrich-tsentarat-za-zashtita-na-prirodata-i-zhivotnite-shte-raboti-bezplatno-na-8-april-po-povod-velikden.html", "text": "Центърът за защита на природата и животните в Добрич ще отвори своите врати безплатно за посетители на 8 април, на големия християнски празник Великден. Инициативата се посвещава на всички, които искат да се потопят в атмосферата на Центъра, който е част от природният портрет на Добрич и е уникално съчетание на флора и фауна. Това съобщиха от пресцентъра на Общината. На площ от 16 хектара могат да се видят над 120 вида животни, сред които и единствените представители на Балканите - семейство Коне на Пржевалски. Тук сред непокътната природа в максимална близост до естествената им среда можете да видите елени, сърни, лами, муфлони, мечки, кози, фазани, бизони, водни и екзотични птици. Най-новите обитатели на Центъра са кенгуру и нанду. Зоопаркът предлага и много забавления за децата, сред които кула за наблюдение, лабиринт, люлки, пързалки и пясъчник. Децата могат да празнуват рождените си дни и да поканят приятели на предварително подготвен терен с много изненади. Децата имат своята връзка с природата и през годините най-посещаваните животни от тях са зайците и свободно пуснатите животни – камерунски кози, муфлони и цакели, както и мечките – Берна и Коце. Атмосферата в Зоопарка е най-атрактивна за децата и затова всеки родител може да отдели време и да зарадва своето дете с безплатно посещение на 8 април. Безплатно посещение е организирано и всеки вторник. През останалите дни за деца до 7-годишна възраст е без такса, за ученици, студенти и пенсионери таксата е 1 лев, а за всички останали възрасти е 2 лв.", "date": "2018.03.28", "title": "Добрич: Центърът за защита на природата и животните ще работи безплатно на 8 април по повод Великден"}
{"url": "http://www.focus-news.net/news/2018/03/28/2505108/liderat-na-bsp-sofiya-kaloyan-pargov-shte-uchastva-v-preskonferentsiya-po-povod-74-tata-godishnina-ot-anglo-amerikanskite-bombardirovki-nad-sofiya.html", "text": "На 29 март лидерът на БСП – София Калоян Паргов ще участва в пресконференция по повод 74-тата годишнина от англо-американските бомбардировки над София. Това съобщиха от пресцентъра на БСП - София. Събитието е по инициатива на фондация „Братя Василеви” и в него ще вземат участие председателят на фондацията Васил Василев, почетният председател на Съюза на патриотичните сили „Защита” Йордан Величков и акад. Георги Марков.\r\nПресконференцията ще се проведе от 12.00 часа в Националния пресклуб на БТА (бул. “Цариградско шосе” 49).\r\nНа 30 март в 11.00 часа, БСП – София, фондация „Братя Василеви“ и  СПС „Защита” ще отбележат деня, в който е извършена най-тежката бомбардировка над София, като поднесат цветя и венци пред паметника на загиналите и пострадалите от бомбардировките софиянци (между югоизточното крило на храм-паметника „Св. Александър Невски“ и Народното събрание).", "date": "2018.03.28", "title": "Лидерът на БСП – София Калоян Паргов ще участва в пресконференция по повод 74-тата годишнина от англо-американските бомбардировки над София"}
{"url": "http://www.focus-news.net/news/2018/03/28/2505106/blagoevgrad-izticha-srokat-za-sabirane-na-knigi-za-balgarskoto-obshtestvo-v-albaniya-v-yuzu-neofit-rilski.html", "text": "Приключва кампанията за събиране на дарения от книги за българското общество в Албания Югозападен университет (ЮЗУ) „Неофит Рилски“ – Благоевград. За Радио „Фокус“ – Пирин Кристиян Ковачев, докторант във висшето учебно заведение, каза, че до 17.00 часа днес всички желаещи могат да се включат в инициативата. „Книгите можете да донесете в университетската библиотека на Югозападен университет „Неофит Рилски“ – Благоевград до края на деня“, допълни той. Кристиян Ковачев посочи, че след края на инициативата книгите ще бъдат занесени в Софийския университет, откъдето представители на Международната асоциация на студентите-историци ще ги придвижат към Албания.\r\nКристина МИТКОВА", "date": "2018.03.28", "title": "Благоевград: Изтича срокът за събиране на книги за българското общество в Албания в ЮЗУ „Неофит Рилски“"}
{"url": "http://www.focus-news.net/news/2018/03/28/2505110/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин ще се спрем на няколко интересни теми. В събота в седмицата преди Великден Православната църква почита с празнична литургия възкресението на Лазар, както и паметта на свети мъченик Лазар Български, а на следващия ден българите отбелязват Цветница. Какви са традициите, свързани с двата празника, ще имате възможността да чуете в първата част от днешното ни издание. От кмета на Симитли Апостол Апостолов пък ще разберем защо е важно да се изграждат нови храмове и параклиси на територията на общината, макар те да са вече над 80. \r\nВъв втората част от предаването заедно със Станимир Станимиров-Чачи ще Ви разкажем как премина откриването на рафтинг сезон 2018 на река Струма. Ще говорим и за театър, тъй като на 27 март отбелязахме Международния ден на театрите. По темата ще имате възможността да чуете Бранимир Митов, директор на Драматичен театър „Проф. Енчо Халачев“ - Благоевград и ръководител на театралната школа към Община Симитли. В края на предаването няма да пропуснем да направим и обзор на всичко по-важно, което се случи в Симитли през изминалите дни.", "date": "2018.03.28", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/03/28/2505112/blagoevgrad-kmetat-d-r-atanas-kambitov-razporedi-bezkompromisni-merki-sreshtu-karutsite-v-obshtinata.html", "text": "Кметът на Благоевград д-р Атанас Камбитов разпореди да бъдат проверявани и санкционирани всички водачи на пътно-превозни средства с животинска тяга, нарушаващи установения ред. Това съобщиха от пресцентъра на Общината. Акцията е съвместна с I ,II РУП и КАТ - Благоевград. Представители на сектор „Обществен реди и сигурност“ към Община Благоевград и „Охранителна полиция“ към ОДМВР ще следят за каруци, движещи се извън разрешените зони, както и за каруци в движение без регистрация. Предвидените санкции при констатиране на нарушение са до 200 лева.  Акцията има за цел да ограничи нарушенията, свързани със Закона за движение по пътищата. Разрешеният маршрут на  пътно-превозни средства с животинска тяга е описан в раздел 4 в Наредба за организация и управление на движението на територията на община Благоевград. Проверките се извършват регулярно, с цел спазване на всички нормативни актове.", "date": "2018.03.28", "title": "Благоевград: Кметът д-р Атанас Камбитов разпореди безкомпромисни мерки срещу каруците в общината"}
{"url": "http://www.focus-news.net/news/2018/03/28/2505097/oshte-edin-balgarski-lav-e-priyuten-v-holandiya-sled-kato-beshe-izveden-ot-zooparka-v-razgrad.html", "text": "Още един български лъв е приютен в Холандия, след като беше изведен от зоопарка в Разград, съобщиха от екипа на “Четири лапи”. 4-годишният лъв Асен беше спасен от “Четири лапи” от разградския зоопарк в края на 2017 г. Лъвът е транспортиран до новия му дом в спасителния център Фелида в Холандия. Продължилото два дни пътуване по земя се осъществи със специализиран транспорт за диви животни на организацията. В Холандия за Асен ще бъдат полагани специализирани грижи поради нестабилното му здравословно състояние.\r\nАсен е роден през 2014 г. в зоопарка в Разград. След неуспешен опит да бъде продаден на търг заедно с двете му братчета, през 2016 г. е разменен за лама с хасковския зоопарк. Само половин година по-късно обаче от там го връщат заради влошеното му здравословно състояние. Поради липса на място за Асен в разградския зоопарк, след връщането му той е отглеждан в тясно вътрешно помещение до 2017 г., когато е преместен от “Четири лапи” в Зоологическа градина - София за пълни изследвания и последващо лечение. Прегледът на Асен със скенер тогава показа прорастване между вратните прешлени, което е причина за нестабилната му походка. Също така, беше констатирана атрофия на мускулите вследствие на липсата на движение. Като причина за критичното състояние на Асен бяха посочени както лошите условия на отглеждане и липсата на ветеринарномедицинска грижа, така и фактът, че той е плод на близкородствена връзка между родителите си, които са брат и сестра. След четиримесечно медикаментозно лечение и подходяща диета, състоянието на Асен вече е стабилно и качеството му на живот е значително подобрено.\r\nВъв Фелида Асен ще се присъедини към Масуд и Терез, лъвчетата, спасени от доброволци и организациите “Дивите животни” и “Четири лапи” също от зоопарка в Разград. Те бяха приютени в спасителния център след множество перипетии, породени от желанието на кмета на Разград и управляващото мнозинство в общинския съвет да ги дарят на зоопарка в Пазарджик. След намесата на премиера Борисов, лъвчетата все пак заминаха за Холандия, тъй като беше преценено, че здравословното им състояние е настабилно и липсата на опит и подходящи условия в зоопарковете у нас не позволяват те да бъдат отгледани правилно.  \r\n“Фелида” е специализиран спасителен център за отглеждане на големи котки със здравословни или поведенчески проблеми. В момента там са настанени 5 тигъра и 3 лъва. Броят на животните е малък, за да може да им се оказва максимално добра помощ. Идеята е “Фелида” да бъде само транзитен център за стабилизиране на здравословното състояние на големите котки преди те да поемат пътя към своя постоянен дом в среда максимално близка до естествената им в Африка. За всяко животно във Фелида са изготвени индивидуална програма - специфичина диета, оценка на психическото и физическото им състояние и изготвяне на насоки за подобряването им. В случай, че здравословното състояние на животните не позволява те да бъдат транспортирани заради риск за живота им, те остават на постоянно отглеждане в центъра. За да се гарантира максимално спокойствието на животните, “Фелида” не е отворен за свободни посещения. Постоянно за големите котки се грижат 4-ма професионални гледачи с необходимото образование и опит.", "date": "2018.03.28", "title": "Още един български лъв е приютен в Холандия, след като беше изведен от зоопарка в Разград"}
{"url": "http://www.focus-news.net/news/2018/03/28/2505102/daily-sabah-turtsiya-i-sasht-shte-pregovaryat-za-manbidzh-na-30-mart-vav-vashington.html", "text": "Подсекретарят на турското Министерство на външните работи Юмит Ялчън ще посети Вашингтон  на 30 март, за да се опита да постигне разбирателство с американските представители по въпроса за сирийския град Манбидж, съобщиха от турското външно ведомство в сряда, цитирани от местното издание Daily Sabah.\r\nПо време на визитата си, Ялчън ще проведе среща със заместник-държавния секретар на САЩ Джон Съливан, с когото ще обсъдят двустранните отношения, както и въпроси от международния и регионалния дневен ред, се казва в съобщението.\r\nТурция се опитва да убеди САЩ да изтегли своите военнослужещи от района на град Манбидж в Северна Сирия и да убеди сирийските кюрдски „Отряди за народна самоотбрана“ да се изтеглят на изток от река Ефрат и да оставят населеното място под контрола на местното население. Изданието коментира, че въпросът за Манбидж е повлиял силно за загубата на доверие между Анкара и Вашингтон, които са съюзници в рамките на НАТО.\r\nПревод и редакция:", "date": "2018.03.28", "title": "Daily Sabah: Турция и САЩ ще преговарят за Манбидж на 30 март във Вашингтон"}
{"url": "http://www.focus-news.net/news/2018/03/28/2505107/babh-proveryava-sastoyanieto-na-zhivotnovadnite-obekti-ot-koito-proizhozhdat-konete-v-osogovska-planina.html", "text": "Във връзка с подаден сигнал за коне, бедстващи в Осоговската планина, по заповед на д-р Дамян Илиев, изпълнителен директор на БАБХ, комисия от експерти от Централното управление на агенцията извършва щателна документална и физическа проверка на обстоятелствата, довели до свободното придвижване на животните до местността Бек бунар под връх Руен. Това съобщиха от пресцентъра на БАБХ. Конете се намират на открито, при неблагоприятни атмосферни условия и в тежко физическо състояние, довело до смъртта на някои от тях.\r\nЧрез сканиране на индивидуалната маркировка са установени собствениците на еднокопитните. Комисията проверява състоянието на животновъдните обекти, от които произхождат конете, тяхното съответствие с нормативните изисквания и степента на официален контрол, който е упражняван в тези обекти от Областната дирекция по безопасност на храните - Кюстендил.\r\nС оглед да се изключи разпространението на невярна и манипулираща информация, обществеността ще бъде уведомена своевременно за всички констатации от извършената проверка.\r\nПри установени неправомерни действия или бездействие от страна на служители на Агенцията и нейното териториално поделение в град Кюстендил, те ще бъдат отстранени от работа до приключване на образуваното дисциплинарно производство.", "date": "2018.03.28", "title": "БАБХ проверява състоянието на животновъдните обекти, от които произхождат конете в Осоговска планина"}
{"url": "http://www.focus-news.net/news/2018/03/28/2505093/sitel-makedoniya-rusiya-shte-zashtiti-kosovskite-sarbi-ako-tryabva-i-sas-sila.html", "text": "Президентът на Сърбия Александър Вучич е разговарял с руския си колега Владимир Путин след ареста на директора на Канцеларията за Косово и Метохия на сръбския парламент Марко Джурич в Косово и Метохия в понеделник, предава скопският телевизионен канал „Сител“.\r\nКакто информират от руското Министерство на външните работи, цитирани от сръбските медии, Путин е гарантирал пред Вучич, че Русия ще попречи на осъществяването на каквото и да е насилие над сърбите в Косово, както и че Москва, със своя дипломатически и политически авторитет, а ако се наложи и своята сила, ще защити Общността на сръбските общини, която скоро трябва да бъде формирана. В съобщението се казва още, че е неприемливо безучастното наблюдение на международната общност, която само е гледала отстрани какво се случва и не е предприела нищо. Руският посланик в Белград Александър Чепурин е написал в „Туирър“ позицията си за случващото се в Митровица, като е заявил,. Че Прищина е действала в съгласие със своите покровители и Брюксел е показал своята несъстоятелност като гарант и посредник.\r\nВоенният анализатор Мирослав Лазански е изтъкнал, че не се изключва възможността да се има връзка между коментарите на руските дипломати, изострянето на отношенията между Запада и Русия и инцидента в Косово и Метохия.\r\n„Русия и Путин могат да помогнат на Сърбия по три начина: дипломатически, политически и по още един, който не е за пред обществото. В Съвета за сигурност на ООН, да благодарим на Господ, Русия ни пази гърба, което има и политически ефект и поради това натискът върху Сърбия е все по-голям и по-голям“, заяви Лазански.\r\nПревод и редакция:", "date": "2018.03.28", "title": "„Сител“ (Македония): Русия ще защити косовските сърби, ако трябва и със сила"}
{"url": "http://www.focus-news.net/news/2018/03/28/2505114/stara-zagora-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-maraton-na-1-april.html", "text": "Въвежда се временна организация на движението във връзка с провеждането на Маратон „Стара Загора“ 2018 на 1 април. Това съобщиха от пресцентъра на Община Стара Загора. С оглед на безопасността на движението и предприемане на необходимите мерки за спазване на реда, за времето от 08.00 часа до 15.00 часа на 1 април 2018 г. движението на обществения транспорт ще се осъществява по обходен маршрут, както следва:\r\n- за движещите се в посока запад - изток: ул. „Генерал Гурко“ – ул. „Ангел Кънчев“ – бул. „Славянски“ (южното пътно платно – южна активна лента за движение) – бул. „Никола Петков“ (южното пътно платно – южна активна лента за движение);\r\n- за движещите се в посока изток – запад: бул. „Никола Петков“ (южното пътно платно – северна активна лента за движение) – бул. „Славянски“ (южното пътно платно - северна активна лента за движение) – ул. „Ангел Кънчев“ – ул. „Генерал Гурко“;\r\n- по бул. „Славянски“ и бул. „Никола Петков“ движението на превозни средства на масовия градски транспорт ще се осъществява двупосочно в южното пътно платно, което се състои от две активни ленти за движение, като в южната активна лента за движение ще се движат автобусите в посока запад-изток, а в северната активна лента за движение ще се движат съответно в посока изток - запад.\r\n- автобусни линии №8 и №21 ще се обслужват по маршрут: ул. „Генерал Гурко“ – ул. „Ангел Кънчев“ – бул. „Славянски“ – ул. „Крайречен булевард“ – преходна дъга от бул. „Славянски“ - ул. „Хан Тервел“ - ул. „Христина Морфова“ – обръщало Самара 3;    \r\n- автобусна линия №17 ще се обслужва по маршрут: : ул. „Генерал Гурко“ – ул. „Ангел Кънчев“ – бул. „Славянски“ (южното пътно платно, южната активна лента за движение) - бул. „Никола Петков“ (южното пътно платно, южната активна лента за движение) - Пътен възел за гр. Казанлък на път I-5 – Хрищенско шосе;\r\nОбщественият транспорт по направлението с. Хрищени и с. Колена за посочения период от време няма да обслужва спирки „Наталия\", „Самарско знаме“, „Детска ясла № 3 Маргаритка\". При изпълнението на линии от масовия градски транспорт за посочените часове отпадат спирки „Климент Охридски“ и „Чайка“. Обособяват се временни спирки на ул. „Генерал Гурко“ пред СУ „Иван Вазов“ и на ул. „Ангел Кънчев“, южно от кръстовището с ул. „Христо Ботев“.\r\nДвижението ще се нормализира незабавно след приключване на мероприятието, по преценка на служителите пряко ангажирани с охраната на събитието.\r\nОбщина Стара Загора призовава водачите на МПС да не нарушават временната организация на движение, да шофират с повишено внимание и да спазват стриктно вертикалната маркировка.", "date": "2018.03.28", "title": "Стара Загора: Въвежда се временна организация на движението във връзка с провеждането на маратон на 1 април"}
{"url": "http://www.focus-news.net/news/2018/03/28/2505115/prokuror-dimitar-petrov-300-hil-lv-vav-valuta-i-bizhuta-sa-namereni-i-izzeti-ot-domovete-na-sluzhitelite-ot-nap-sofiya-obvineni-v-organizirana-prestapna-grupa.html", "text": "300 хил. лв. са намерени и иззети от домовете на служителите от НАП – София, обвинени в организирана престъпна група. Това каза заместник-административният ръководител на Специализираната прокуратура прокурор Димитър Петров на брифинг във връзка с разследване срещу организирана престъпна група, извършваща корупционни престъпления, предаде репортер на Агенция „Фокус“.\r\n„Сумите, които са намерени и иззети от домовете на служителите на НАП - София, са в размер от около 300 хил. лева в различни валути и бижута. В тази връзка ще има обвинения, свързани с пране на пари, които са свързани с корупционните престъпления, извършени от групата. Структурата е била основно от ръководители на екипи, които помежду си са разпределяли своите роли, въздействали са върху членовете на екипите и така са координирали своите действия. Като дори се е стигало до моменти, в които определени търговци, които не са могли да отговорят напълно на изискванията за сумите, които са им били поискани, са се договаряли с данъчните служители с оглед на възможностите си“, каза още той и уточни, че така по преценка са били взимани вещи, които биха могли да задоволят битовите нужди на служителите на НАП. \r\n„Също така самият механизъм на получаването на парите от данъчните служители е при извършване на т.нар. контролна покупка и при предварително договорена сума. В стоките, които са получавали като покупка, е бил поставен плик с пари, за да може да бъдат предавани неявно например за останалите клиенти“, обясни прокурор Петров.\r\nЦветилена СИМЕОНОВА", "date": "2018.03.28", "title": "Прокурор Димитър Петров: 300 хил. лв. във валута и бижута са намерени и иззети от домовете на служителите от НАП – София, обвинени в организирана престъпна група"}
{"url": "http://www.focus-news.net/news/2018/03/28/2505109/afp-donald-tramp-zayavi-che-sreshtata-mezhdu-si-dzinpin-i-kim-chen-un-e-preminala-mnogo-dobre-i-kim-chaka-s-netarpenie-da-se-vidyat.html", "text": "Президентът на САЩ Доналд Тръмп заяви в сряда, че историческата среща между лидерите на Китай и Северна Корея е преминала много добре и че Ким Чен-ун очаква с нетърпение да проведе среща на върха с американския президент, предава AFP.\r\n„Снощи получих съобщение от СИ ДЗИНПИН от Китай, че срещата му с КИМ ЧЕН-УН е преминала много добре и КИМ очаква с нетърпение да се види с мен“, написа Тръмп в „Туитър“.\r\n„А междувременно и за съжаление, максималните санкции и натиск трябва да бъдат съхранени на всяка цена“, добави той, след края на тайната тридневна среща межди Ким и Си в Пекин.\r\nПревод и редакция:", "date": "2018.03.28", "title": "AFP: Доналд Тръмп заяви, че срещата между Си Дзинпин и Ким Чен-ун е преминала „много добре“ и Ким чака с нетърпение да се видят"}
{"url": "http://www.focus-news.net/news/2018/03/28/2505113/prokuror-ivan-geshev-11-sluzhiteli-na-nap-sofiya-sa-obvinyaemi-za-uchastie-v-organizirana-prestapna-grupa-zanimavashta-se-s-koruptsionni-prestapleniya.html", "text": "11 служители на НАП – София са обвиняеми за участие в организирана престъпна група, занимаваща се с корупционни престъпления. Това каза административният ръководител на Специализираната прокуратура прокурор Иван Гешев на брифинг във връзка с разследване срещу организирана престъпна група, извършваща корупционни престъпления, предаде репортер на Агенция „Фокус“.\r\n„Става дума за досъдебно производство, по което работим с колегите от ГДБОП. Дейността по оперативна линия е започнала преди 4-5 месеца, а досъдебно производство е образувано преди месец за престъпна група, занимаваща се с корупционни престъпления. Към момента тече привличането на 11 лица като обвиняеми за участие, а на едно лице и за ръководене на организирана престъпна група, състояща се от данъчни служители на НАП – София“, каза още той и уточни, че част от лицата ще бъдат привлечени като обвиняеми и за парични престъпления – подкупи, а някои и за пране на пари. \r\n„В хода на предприетите действия вчера са проверени над седем адреса и множество леки автомобили. Според нас участниците в групата са на различни нива в Дирекция \"Оперативни проверки\" на НАП София – от инспектори през ръководители до началник сектор, който според нас е ръководил тази престъпна група. Сумите, които са прибирани и са установени, са между 500 и 5 000 лв. в зависимост от бизнеса на търговеца. Становището на наблюдаващите прокурори е, че за повечето от лицата ще бъдат внесени искания в Специализирания наказателен съд за задържане под стража, тъй като според колегите има вероятност те да извършат още престъпления. По делото има множество свидетели, които образно казано са изнудвани. Няма да позволим да има реакция спрямо тях от други служители на НАП или от други държавни органи дори и да бъдат направени опити за законово основание на тези действия. Тоест, няма да позволим свидетелите на делото да бъдат притискани и „наказвани“ за това, че са изпълнили гражданските си задължения. Защото моят опит сочи, че такива случаи има“, обясни прокурор Гешев.\r\nЦветилена СИМЕОНОВА", "date": "2018.03.28", "title": "Прокурор Иван Гешев: 11 служители на НАП – София са обвиняеми за участие в организирана престъпна група, занимаваща се с корупционни престъпления"}
{"url": "http://www.focus-news.net/news/2018/03/28/2505116/premierat-boyko-borisov-razgovarya-provede-telefonen-razgovor-s-prezidenta-na-sloveniya-borut-pahor.html", "text": "Министър-председателят Бойко Борисов проведе телефонен разговор с президента на Словения Борут Пахор. Това съобщиха от правителствената информационна служба. Двамата изразиха съжаление, че провеждането на лидерската среща ЕС - Турция е възпрепятствала осъществяването на разговори помежду им в рамките на официалното посещение на президента Пахор у нас, но подчертаха значението откритата обмяна на мнения, състояла се във Варна, за която българският премиер го информира.\r\nБорут Пахор поздрави Борисов за постоянството, с което търси пътища за постигане на разбирателство, съгласие и сигурност в региона. Специално внимание беше обърнато на работата по изграждане транспортна, дигитална, енергийна свързаност на Западните Балкани, което ще даде възможност за развитие и перспектива на страните.", "date": "2018.03.28", "title": "Премиерът Бойко Борисов разговаря проведе телефонен разговор с президента на Словения Борут Пахор"}
{"url": "http://www.focus-news.net/news/2018/03/28/2505117/kristian-trane-menidzhar-regionalni-i-obshtnostni-vrazki-na-grad-orhus-evropeyska-stolitsa-na-kulturata-2017-prez-2017-godina-broyat-na-noshtuvkite-v-grad-orhus-narasna-s-12.html", "text": "През 2017 година броят на нощувките в град Орхус, който е Европейска столица на културата '2017г., са нараснали с 12% в сравнение с предходната година. Това каза по време на пресконференция Кристиан Тране – мениджър регионални и общностни връзки на град Орхус, Дания, предаде репортер на Радио „Фокус“ – Пловдив. Поводът за пресконференцията, която организира фондация „Пловдив 2019“, е вторият от поредицата форуми с фокус туризъм, посветен на подготовката на града за Европейска столица на културата през 2019 г. \r\n„На днешния форум, за който съм дошъл, ще споделя част от нашия опит в подготовката за провеждането през тази година на Европейска столица на културата. Ще разкажа за нашия опит и сътрудничеството с организациите, свързани с туризма, едната от които е посещение на града и по-голямата организация, която включва посещение на Дания и изобщо сътрудничеството ни със сектора на туризма. Ще споделя и начина, по който съставихме нашата програма и стратегиите за публикуване за оповестяване публично на нашата програма. Ще разкажа също и за нашата доброволческа програма и как доброволците помогнаха за повишаване на нивото на туристическите услуги при нас в Дания“, каза Кристиан Тране.\r\nТой коментира, че броят на чуждестранните туристи в град Орхус е нараснал с 16%. 85% от всички чуждестранни туристи са били германци. Тране коментира, че е нараснал и на броят на британските туристи с 30%. „За целия Южен централен регион на Дания, където се намира града, броят на туристите като цяло се е увеличил с близо 27%“, каза Кристиан Тране. По думите му нощувките в хотели и къщи за гости, в сравнение с 2013 година, е нараснал с 15%. През 2013 година туристите в Дания са били 9 милиона и 400 хиляди, а през 2017 година-11 милиона и 200 хиляди. „Населението на град Орхус е приблизително 350 000 души“, добави Кристиан Тране.\r\n„От периода за подготовка на Европейска столица на културата до сега делът на туризма в икономиката на Ливърпул и областта е нараснал от 2% до 15%“, заяви по време на пресконференцията Нийл Питърсън, консултант на редица европейски столици на културата, включително и Пловдив. „Според мен това в дългосрочен план за Пловдив е също от изключително значение“, посочи Нийл Питърсън. По думите му в туристическия сектор на Ливърпул за 2008 година има допълнителни приходи в размер на 800 милиона евро. По отношение на туристическите посещения Ливърпул се е придвижил от 16-то място до петия най-посещаван град във Великобритания в периода на подготовката и провеждането на Европейска столица на културата. Най-голяма запълненост на легловата база на хотелите за Великобритания е имало през 2008 година. „Отзивите на програмата „Добре дошли в Ливърпул“ бяха на 98% положителни“, каза още Нийл Питърсън.\r\nВесела КРЪСТЕВА", "date": "2018.03.28", "title": "Кристиан Тране, мениджър регионални и общностни връзки на град Орхус-Европейска столица на културата '2017: През 2017 година броят на нощувките в град Орхус нарасна с 12%"}
{"url": "http://www.focus-news.net/news/2018/03/28/2505118/ek-evropeyskiyat-sayuz-predpriema-stapki-kam-sazdavaneto-na-sayuz-za-otbrana.html", "text": "В съответствие с поетия от председателя Юнкер ангажимент за създаване на пълноценен Съюз за отбрана до 2025 г., Комисията и върховният представител представят план за действие за подобряването на военната мобилност в рамките на Европейския съюз и извън него. Това съобщиха от пресцентъра на Представителството на ЕК в България.\r\nУлесняването на движението на военни части и средства е от съществено значение за сигурността на европейските граждани и за изграждането на по-ефективен, бързо реагиращ и сплотен Съюз, както е посочено в Съвместното съобщение относно подобряването на военната мобилност в ЕС от ноември 2017 г. и както се призовава в Глобалната стратегия за външната политика и политиката на сигурност на ЕС. \r\nПредставеният днес план за действие се основава на пътната карта за военна мобилност, разработена в рамките на Европейската агенция по отбрана. В него са набелязани редица оперативни мерки за преодоляване на физически, процедурни или регулаторни пречки, които затрудняват военната мобилност. Тясното сътрудничество с държавите членки на ЕС, и всички значими участници е ключов фактор за изпълнението на настоящия план за действие.", "date": "2018.03.28", "title": "ЕК: Европейският съюз предприема стъпки към създаването на Съюз за отбрана"}
{"url": "http://www.focus-news.net/news/2018/03/28/2505119/vidin-vazstanoveno-e-dvizhenieto-po-pat--1-vidin-montana-v-rayona-na-dunavtsi.html", "text": "Възстановено е движението по път I-1 Видин - Монтана в района на Дунавци. Това съобщиха от пресцентъра на Агенция \"Пътна инфраструктура\".", "date": "2018.03.28", "title": "Видин: Възстановено е движението по път I-1 Видин - Монтана в района на Дунавци"}
{"url": "http://www.focus-news.net/news/2018/03/28/2505123/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski-na-30-mart.html", "text": "Въвежда се временна организация на движението за провеждане на футболна среща от Първенство на първа професионална лига на 30 март 2018 г. на Национален стадион „Васил Левски”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- от 08.00 до 20.00 часа на 30 март 2018 г. при сектор „Г” на  Националния стадион „Васил Левски” от вход 20 до вход 26. \r\n- от 13.00 до 20.00 часа на 30 март 2018 г. на моста пред Национален стадион „Васил Левски”. \r\nОт 16.30 часа на 30 март 2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.03.28", "title": "София: Въвежда се временна организация на движението за провеждане на футболна среща на Национален стадион „Васил Левски” на 30 март"}
{"url": "http://www.focus-news.net/news/2018/03/28/2505120/balgarski-voennosluzheshti-byaha-otlicheni-za-uspeshno-uchastie-v-operatsiyata-na-evropeyskiya-sayuz-altea.html", "text": "Седем военнослужещи от българския национален контингент, участващ в операцията на Европейския съюз в Босна и Херцеговина „Алтеа“ (EUFOR) получиха вчера, 27 март, медали за успешно участие в мисията. На церемонията в база „Бутмир“, Сараево, бяха наградени и 84 военнослужещи от Австрия, Словакия, Словения, Турция и Унгария, участници в операцията. Това съобщиха от пресцентъра на Министерство на отбраната. \r\nМедалите, върху които е изписан надпис на латински „Pro Pace Unum“ (Обединени за мир),  бяха връчени от генерал-майор Антон Валднер - командир на EUFOR, бригаден генерал Джозеф Спишак - началник на щаба на EUFOR, полковник Алп Оздемир  – заместник-началник на щаба по операциите, полковник Николай Киров – заместник-началник на щаба по поддръжката и полковник Джунейт Чакър - заместник-началник на щаба по изграждане на способности.\r\nОт името на наградените капитан Ваня Миткова-Курташка, която изпълнява длъжността офицер по планирането и контрол на придвижването, подчерта, че участието в операцията на ЕС е добра възможност да се споделя опит и да се изграждат добри взаимоотношения между партньорите.\r\nЦеремонията се командваше от подполковник  Йордан Василев от военно формирование 32990 - Пловдив, който е назначен за офицер по планиране на логистичното осигуряване в щаба на операцията.\r\nОт началото на септември 2012 г. приносът на България в операция „Алтеа“ е с до 11 военнослужещи, които са на длъжности в щаба на операцията в Сараево, и лека маневрена рота с Национален поддържащ елемент до 140 военнослужещи и до 40 единици военна техника в състава на междинния резерв. Ротата от състава на 61-ва механизирана бригада се намира в България и поддържа  необходимото състояние на готовност за развръщане.", "date": "2018.03.28", "title": "Български военнослужещи бяха отличени за успешно участие в операцията на Европейския съюз „Алтеа“"}
{"url": "http://www.focus-news.net/news/2018/03/28/2505121/sliven-zadarzhaha-pod-strazha-obvinyaemiya-za-ubiystvoto-na-vazrasten-mazh-v-selo-sotirya.html", "text": "По искане на Окръжна прокуратура  - Сливен, съдът задържа под стража Тодор Я.(на 61 г.). Това съобщиха от пресцентъра на Окръжна прокуратура - Сливен. Той е обвинен за това, че на 20/21 март 2018 г. в село Сотиря, общ. Сливен, умишлено умъртвил Петър И. от същото населено място.\r\nСпоред прокурора е налице обосновано предположение за това, че Тодор Я. е извършил престъплението, в което е обвинен. Представителят на държавното обвинение е категоричен, че Тодор Я. може да се укрие или да извърши друго престъпление. Съдът прие мотивите на прокурора и задържа под стража Тодор Я.\r\nОпределението на Окръжен съд – Сливен може да бъде обжалвано пред Апелативен съд – Бургас.", "date": "2018.03.28", "title": "Сливен: Задържаха под стража обвиняемия за убийството на възрастен мъж в село Сотиря"}
{"url": "http://www.focus-news.net/news/2018/03/28/2505125/plovdiv-14-firmi-sa-podali-oferti-za-obshtestvena-porachka-za-ulichni-remonti-v-tsentralnata-gradska-chast-na-stoynost-blizo-18-mln-leva.html", "text": "14 фирми са подали оферти за обществена поръчка на Община Пловдив за улични ремонти в централната градска част, които ще бъдат финансирани по ОП „Региони в растеж“. Това стана ясно при началото на процедурата по отварянето и разглеждането на офертите в заседателната зала на Общината, предаде репортер на Радио „Фокус”-Пловдив. Комисията, която трябва да избере изпълнител, трябва да прочете цялата документация, за да се види кои ще бъдат допуснати. „Максималният законов срок за това е 6 месеца”, каза главният инженер на Общината Йордан Калев. „Комисията излиза с предложение за избор на победители и след като то се одобри, пристъпваме към подписване на договора.“, добави той. Изпълнителят се очаква да стане ясен в края на лятото, или началото на есента, ако няма обжалвания.\r\nВ поръчката са три обособени позиции за общо 9 обекта, като всяка фирма може да кандидатства само за една.\r\nОбщата стойност на поръчката, разделена в три обособени позиции, е 17 920 914 без ДДС. Сред проектите е благоустрояване, озеленяване, паркоустройство, изграждане на детски площадки по южния бряг на река Марица, както и рехабилитация и реконструкция с въвеждане на енергоспестяващо улично осветление на бул. „Марица юг“ в зоната от бул. „Цар Борис III Обединител“ до бул. „Източен“. Ще бъдат рехабилитирани и тротоари по бул. „Княгиня Мария Луиза“ – от кръстовището на бул. „Княгиня Мария Луиза“ и ул. „Петко Д. Петков“ до бул. „Източен“. Ще бъдат озеленени и благоустроени прилежащи зелени площи, озеленена площ за широко обществено ползване на пл. „Света Петка“.\r\nЩе се ремонтират и улиците „Стойчо Мушанов“, „Макгахан“ (в участъка от ул. „Митрополит Панарет“ до ул. „Ген. Скобелев“), „Ген. Скобелев“, „Пулпудева“, „Козлодуй“, „Брестовица“ и „Цар Иван Страцимир“.\r\nЩе се работи още и в „Аджисан махала“ – ул. „Марагидик“, ул. „Лъджене“, ул. „Георги Мамарчев“, ул. „Неофит Бозвели“ (м/у ул. „Марагидик“ и ул. „Стойчо Мушанов“), ул. „Д-р Селимински“, ул. „Сава Филаретов“, ул. „Княз Черказки“, ул. „3ахарий Зограф“, ул. „Емил Зола“, ул. „Лясковец“, пл. „Александър Малинов“; ул. „Балкан“ ул. „Мортагон“, ул. „Княз Черказки“.\r\nПредвидено е благоустрояване и озеленяване, рехабилитация и социализация, изграждане на детски площадки и на спортни площадки в междублокови пространства. В поръчката е включен и ремонт на тротоари по бул. „6-ти септември“ в участъка от бул. „Цар Борис III Обединител“ до бул. „Източен“, въвеждане на енергоспестяващо улично осветление, озеленяване и благоустрояване на прилежащите му зелени площи. Ще бъдат рехабилитирани още ул. „Асен Златаров“, ул. „Хеброс“, ул. „Панайот Пипков“, ул. „Калофер“, ул. „Хъшовска“, ул. „Артилерийска“, ул. „Никола Сапунов“, ул. „Весела“, ул. „Тополница“, ул. “Ламартин“, ул. “Лютиче.\r\nЦветана ТОНЧЕВА", "date": "2018.03.28", "title": "Пловдив: 14 фирми са подали оферти за обществена поръчка за улични ремонти в централната градска част на стойност близо 18 млн. лева"}
{"url": "http://www.focus-news.net/news/2018/03/28/2505122/varna-deloto-sreshtu-trima-ohraniteli-za-ubiystvo-v-mol-v-grada-zapochva-otnachalo.html", "text": "Делото за убийството на Нягол П. в мол във Варна, извършено преди 3 години, ще се гледа от нов съдебен състав на Варненския окръжен съд, след като е върнато за ново разглеждане от въззивната инстанция в края на януари тази година. Това съобщиха от пресцентъра на Окръжен съд – Варна.\r\nНа 19 юни 2017 г. Варненският окръжен съд – Варна призна за виновни тримата охранители и наложи следните наказания: 18 г. „лишаване от свобода“ за Ангел Н., 16 г. „лишаване от свобода“ за Красимир Д. и 15 г. „лишаване от свобода“ за Цветан М.\r\nВ протеста си държавното обвинение настояваше за присъда, която да е в размер на 20 години „лишаване от свобода“ – максималния размер, предвиден от закона. Подсъдимите поискаха също нов процес пред първата съдебна инстанция, където очакват по-ниски или оправдателни присъди.\r\nВ днешното разпоредително заседание защитата на подсъдимите поиска делото да се гледа по правилата на съкратеното съдебно следствие и да бъдат променени мерките за неотклонение спрямо Ангел Н. (на 28 г., от Кърджали) и Красимир Д. (на 26 г., от Ямбол) и Цветан М. (на 23 г., от Варна). Варненският окръжен съд не уважи искането на защитата и остави в сила мерките „задържане под стража“ . Съдът допусна разглеждане на делото по съкратената процедура, като в този случай подсъдимите признават изцяло фактите, изложени в обстоятелствената част на обвинителния акт и са съгласни да не се събират доказателства за тези факти.\r\nОкръжен съд – Варна припомня хронологията на обвинението. На 14 март преди 3 години подсъдимите Ангел Н. (сега на 28г. от Кърджали) и Красимир Д. (сега на 26 г. от Ямбол) от охранителната фирма „Джи Ем секюрити“ били уведомени по телефон от началник смяната, че на тяхното ниво има лице с вид на клошар, което просело пари. Било им разпоредено да го изведат от сградата. Охранителите отвели Нягол П. на „ниво -1″, пред залата за видеонаблюдение. Двамата  подсъдими започнали да стават агресивни, да бутат и да дърпат мъжа, с цел да го откажат от бъдещи посещения в мола. Започнали да отправят обидни думи към него и да му се подиграват. Имало негласно правило сред охранителите, лица с недобър външен вид или във видимо пияно състояние да бъдат „респектирани“ , след това да бъдат извеждани извън сградата. Респектирането целяло лицата, спрямо които се прилага да се въздържат от бъдещи посещения. Според обвинението именно пред залата за видеонаблюдение охранителите нанесли побой на жертвата. През това време охранителят Ангел снимал с мобилния си телефон някои от издевателствата. При всеки опит на жертвата да избяга от охранителите, побоят над него с ритници и юмруци по тялото продължавал. Тройната съдебномедицинска експертиза, назначена по време на разследването е отчела  над 57 удара по тялото на убития, довели до смъртта на Нягол.\r\nОпределените мерки за неотклонение могат да бъдат обжалвани или протестирани пред Апелативен съд – Варна. Следващото съдебно заседание е насрочено за 17 април, от 09.30 часа.", "date": "2018.03.28", "title": "Варна: Делото срещу трима охранители за убийство в мол в града започва отначало"}
{"url": "http://www.focus-news.net/news/2018/03/28/2505126/sliven-31-godishen-mazh-e-zadarzhan-pod-strazha-za-grabezh-na-zhena-i-bludstveni-deystviya-s-neya.html", "text": "По искане на Окръжна прокуратура – Сливен, съдът задържа под стража Георги И. (на 31 г., от с. Градец). Това съобщиха от пресцентъра на Окръжна прокуратура - Сливен. Той е обвинен за това, че на 26 март 2018 г. в Сливен, при условията на опасен рецидив, отнел чужди движими вещи (на обща стойност 65 лв.) от владението на 60-годишна жена, без нейно съгласие, с намерение противозаконно да ги присвои, като употребил за това сила и заплашване.\r\nГеорги И. е обвинен и за това, че на същата дата в гр. Сливен, чрез употреба на сила и заплашване, извършил действия с цел да възбуди полово желание без съвкупление от отношение на същата пострадала жена.\r\nСпоред прокурора е налице обосновано предположение за това, че Георги И. е извършил престъплението, в което е обвинен. Представителят на държавното обвинение е категоричен, че Георги И. може да се укрие или да извърши друго престъпление. Съдът прие мотивите на прокурора и задържа под стража Георги И.\r\nОпределението на Окръжен съд – Сливен може да бъде обжалвано пред Апелативен съд – Бургас.", "date": "2018.03.28", "title": "Сливен: 31-годишен мъж е задържан под стража за грабеж на жена и блудствени действия с нея"}
{"url": "http://www.focus-news.net/news/2018/03/28/2505129/stara-zagora-klubat-na-mladite-predpriemachi-ot-ou-maksim-gorki-gostuvaha-na-obshtinskiya-savet.html", "text": "Малчуганите от 4 „А“ клас от старозагорското СУ „Максим Горки“, които са участници в Клуб на младия предприемач, днес се срещнаха с председателя на Общинския съвет Таньо Брайков. Това съобщиха от пресцентъра на Община Стара Загора. В залата на местния парламент децата научиха как функционират органите на местното самоуправление, какви са правата и задълженията на общинските съветници, както и каква е разликата между Общински съвет и Общинска администрация. \r\nВъзпитаниците на педагога Катя Филипова зададоха куп въпроси и за процедурата по провеждане на избори, тъй като им предстои да съставят свой ученически съвет.", "date": "2018.03.28", "title": "Стара Загора: Клубът на младите предприемачи от ОУ „Максим Горки“ гостуваха на Общинския съвет"}
{"url": "http://www.focus-news.net/news/2018/03/28/2505130/plovdiv-zapochva-podgotovka-za-proletnoto-pochistvane-i-zalesyavane-v-asenovgrad.html", "text": "Започва подготовка за предстоящото пролетно почистване на Асеновград, което по традиция ще се извърши в седмицата преди Великденските празници – между 2 и 5 април. Това каза на брифинг кметът д-р Емил Караиванов, съобщиха от пресцентъра на Общината. Във връзка с пролетното почистване е заявена допълнителна техника – фадрома и самосвали. Планирано е почистването да започне от кварталите „Запад”, „Изток” и „Баделема”. Предвидено е и голямо почистване на ул. „Миньор”, след гробищния парк”, съобщи кметът на града д-р Емил Караиванов.Продължава засаждането на дървета по тротоарите, където бяха премахнати стари дънери. Това са улиците „Иларион Макариополски”, „Илинден”, „Цар Освободител”, „Стара планина”, „Изложение”, „Ради Овчаров”, „Тутракан”, детската площадка в кв. „Зъбчето”, както и пред Районен съд- Асеновград. Новите фиданки са кестени и китайски мехурник, които според експерти са добре виреещи в местните климатични условия видове.\r\nДо 23 март беше срокът за подаване на молби във връзка с традиционната инициатива на Община Асеновград за раздаване на дървесна растителност на граждани за засяване на фиданки на обществени места. „В деловодството на Общината постъпиха над 40 молби за дръвчета и ще уважим всички желаещи да се включат в нашата кампания по засаждане“, заяви кметът д-р Емил Караиванов.\r\nФирмата за озеленяване, с която има сключен договор, започва облагородяване на разделителната ивица на Козановско шосе с рози и лавандула и затревяване. Тя се грижи и за зелените площи на кръговите съоръжения и цветните лехи в тях, цветната ивица на бул. „България” и парковете. До края на месец април ще бъде завършена и поливната система и ще бъдат възстановени тревните площи в градския парк, тъй като климатичните условия вече позволяват работата там да продължи.\r\nВ момента по улиците на града се извършва ръчно метене от служители на почистващата фирма „КМД”. Предстои да се извърши и машинно метене и миене на улиците. Това ще се направи преди варосването на уличните бордюри в началото на месец април.", "date": "2018.03.28", "title": "Пловдив: Започва подготовка за пролетното почистване и залесяване в Асеновград"}
{"url": "http://www.focus-news.net/news/2018/03/28/2505128/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще разговаряме с Росица Данкова, кмет на село Голямо Белово за легендите, които съществуват за името на селото и за църквите и параклисите край него. Ще продължим с разговор с Ана Кехайова, председател на читалището в Голямо Белово, което носи името на Тодор Каблешков. От нея ще чуете повече за начина, по който е основано читалището и ролята на видния наш революционер. За неговото присъствие в Беловския край и впечатленията, които е оставил самия Тодор Каблешков за този регион, ще разкаже и Севдалина Попова, старши специалист „Музейно дело“ в община Белово. \r\nПредаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.03.28", "title": "Акценти в предаването „Белово – градът на трите планини”"}
{"url": "http://www.focus-news.net/news/2018/03/28/2505127/sofiya-vavezhda-se-vremenna-organizatsiya-na-dvizhenieto-za-otkrivaneto-na-noviya-motosezon-pod-nadslov-vnimanie-i-tolerantnost-na-patya-na-31-mart.html", "text": "Въвежда се временна организация на движението за откриването на новия мотосезон под надслов „Внимание и толерантност на пътя” на 31 март. Това съобщиха от пресцентъра на Столична община. От 00.00 до 12.00 часа на 31 март 2018 г. се забранява престоят и паркирането на пътни превозни средства, с изключение на участниците в мото шествието както следва: \r\n- на пл. „Св. Ал. Невски”; \r\n- на ул. „Оборище” между ул. „Г. С. Раковски” и бул. „Васил Левски”. \r\nОт 11.00 до 19.00 часа на 31 март 2018 г. се забранява престоят, паркирането и влизането на пътни превозни средства по локалното пътно платно на Околовръстен път между пътен възел „Бояна” и Национален исторически музей. \r\nЗабранява се влизането на пътни превозни средства в двете посоки както следва: \r\nОт 09.00 до 12.00 часа на 31 март 2018 г. по: \r\n- ул. „Оборище” между бул. „Васил Левски” и ул. „Г. С. Раковски”; \r\n- ул. „11-ти август” между ул. „Московска” и пл. „Св. Ал. Невски”; \r\n- ул. „15-ти ноември” между бул. „Цар Освободител” и пл. „Св. Ал. Невски”; \r\n- ул. „Дунав” между ул. „Московска” и пл. „Св. Ал. Невски”; \r\nОт 11.30 до 18.30 часа на 31 март 2018 г. по южното пътно платно на „Околовръстен път” между ул. „Ал. С. Пушкин” и пътен възел „Бояна”. \r\nОт 11.30 до 18.30 часа на 31 март 2018 г. частично се променят маршрутите на автобусни линии № 63 и 111, както следва: \r\nАвтобусна линия № 63 – от бул. „Бр. Бъкстон” (посока Бояна) надясно по Околовръстен път, наляво по ул. „Ал. С. Пушкин” и по маршрута си, в обратна посока маршрута не се променя. \r\nАвтобусна линия № 111 – от бул. „Никола Петков” (посока ж.к. „Младост”) по бул. „Ал. С. Пушкин”, ул. „Даскал Ст. Попандреев”, „Околовръстен път” и по маршрута си, в обратна посока маршрута не се променя. \r\nСборен пункт на участниците в мото шествието се организира на 31.03.2018 г. от 09.30 часа на пл. „Св. Ал. Невски”. \r\nМото шествието ще се проведе от 12.00 часа на 31 март 2018 г. по следния маршрут: от пл. „Св. Александър Невски” по ул. „Оборище”, бул. „Васил Левски”, бул. „Цар Освободител”, бул. „Цариградско шосе”, бул. „Пейо К. Яворов”, бул. „Никола Вапцаров”, бул. „Черни връх”, бул. „България” до локалното пътно платно на Околовръстен път между пътен възел „Бояна” и Национален исторически музей, с провеждане на събитие до 19.00 часа.", "date": "2018.03.28", "title": "София: Въвежда се временна организация на движението за откриването на новия мотосезон под надслов „Внимание и толерантност на пътя” на 31 март"}
{"url": "http://www.focus-news.net/news/2018/03/28/2505134/miroslav-yanchev-kmet-na-zlatograd-dve-patni-otsechki-shte-badat-rehabilitirani-za-58-mln-lv-prez-tazi-godina-v-obshtinata.html", "text": "Две пътни отсечки ще бъдат рехабилитирани за 5,8 млн. лв. през тази година в община Златоград. Това каза в интервю за Радио „Фокус“ – Смолян кметът на Златоград Мирослав Янчев и пояасни, че първата отсечка решава проблем с връзката между село Аламовци и Златоград, а втората е пътят Печинско – Сташимир. „Това са два пътя, които са финансирани по Програмата за развитие на селските райони и са на обща стойност около 5,8 млн. лв. Едната пътна връзка засяга и част от Златоград, тъй като връзката, която се прави с републиканска пътна мрежа, минава през града. Проектът е важен, защото така ще имаме една втора главна пътна артерия в града, не само по улица „България“, но и по улица „Беловидово“. С реализацията на проекта около 2 км от пътната отсечка ще бъде в чертите на града“, допълни Янчев. Той уточни, че през 2018 г. се очаква да бъде взето решение и за 17 улици дали ще бъдат одобрени, или не, тъй като в Златоград голяма част от улиците са неасфалтирани.\r\nКметът на Златоград допълни, че в общината се очаква реализацията и на проект за превенция от пожари, който е финансиран от европейската програма за сътрудничество между България и Гърция. Работи се и по друг проект - за здравна услуга, по който ще бъде закупена една линейка и ще бъде въведена телемедицината в село Старцево, което е най-голямото село в община Златоград. „Това ще бъде направено за първи път, като ще бъде дадена апаратура, която ще се използва от лица в риск и по този начин ще се подобри състоянието им. По проекта ще бъде направен и ремонт на здравната служба в Старцево“, каза още Мирослав Янчев.\r\nНели ГЕРГЬОВСКА", "date": "2018.03.28", "title": "Мирослав Янчев, кмет на Златоград: Две пътни отсечки ще бъдат рехабилитирани за 5,8 млн. лв. през тази година в общината"}
{"url": "http://www.focus-news.net/news/2018/03/28/2505136/kyustendil-dobrovoltsi-sabirat-plastmasovi-kapachki-za-osiguryavane-na-sredstva-za-novi-zeleni-ploshti-i-darveta.html", "text": "Доброволци от Кюстендил събират пластмасови капачки за осигуряване на средства за нови зелени площи и дървета, предаде репортер на Радио „Фокус” – Кюстендил. Пластмасовите капачки могат да бъдат пускани в метално сърце, поставено на площад „Велбъжд” в Кюстендил. След като металното сърце се напълни, пластмасовите капачки ще бъдат предадени на специализирана фирма, а с получените средства ще се закупи посадъчен материал за кампанията „Дръвче по дръвче, да живеем по-добре”. \r\nНашата цел е градът да бъде красив, да бъде зелен, да бъде това, което самите ние пожелаем, защото той е олицетворение на самите нас”, заяви един от организаторите на акцията - Елица Димитрова. По думите й капачки вече се събират и в детски градини, училища и обществени заведения.\r\nВенцеслав ИЛЧЕВ", "date": "2018.03.28", "title": "Кюстендил: Доброволци събират пластмасови капачки за осигуряване на средства за нови зелени площи и дървета"}
{"url": "http://www.focus-news.net/news/2018/03/28/2505132/afp-feysbuk-anonsira-novi-merki-za-zashtita-na-lichnite-danni-na-potrebitelite.html", "text": "От „Фейсбук“ заявиха в сряда, че ще променят настройките за личните данни, така че да дадат „повече контрол“ на потребителите около тяхната лична информация в социалната медия, предава AFP.\r\n„Ние чухме високо и ясно, че настройките за личните данни и други важни инструменти са трудни за намиране и ние трябва да направим повече, за да държим хората информирани“, заявиха от компанията.\r\n„Ние ще предприемем допълнителни стъпки през следващите седмици, за да дадем по-голям контрол на хората върху сигурността на личните им данни“, потвърдиха от „Фейсбук“.\r\nПревод и редакция:", "date": "2018.03.28", "title": "AFP: „Фейсбук“ анонсира нови мерки за защита на личните данни на потребителите"}
{"url": "http://www.focus-news.net/news/2018/03/28/2505138/varna-prodalzhava-nablyudenieto-na-vodoemite-v-oblastta-nyama-danni-za-avariyni-situatsii.html", "text": "Продължава наблюдението на водоемите във Варненска област. Това съобщи за Радио „Фокус“ – Варна дежурният оперативен при Областна администрация – Варна. През последното денонощие от общините няма постъпила информация за аварийни ситуации по язовирните стени и съоръженията към тях. Реките Камчия, Провадийска и Ана дере на територията на област Варна са в коритата си.\r\nПо данни на Басейнова дирекция „Черноморски район“ – Варна към 10.00 часа днес язовир „Георги Трайков“ се изпуска контролирано през основните изпускатели с 49 куб. м/сек., включително през ВЕЦ, 89,7% завирен. Язовир „Снежина“ е със завирен обем 1550000 куб. м, контролирано се изпуска с 0,4 куб. м/с с цел достигане на обем 1400000 куб. м,  66%  завирен. Язовирите „Долни чифлик“ и „Горен чифлик“ се изпускат през основен изпускател. Язовир „Елешница“ също се изпуска контролирано през основен изпускател с 4,4 куб. м/сек и прелива с 5,5 куб. м/сек.\r\nМарияна ВАЛЕНТИНОВА", "date": "2018.03.28", "title": "Варна: Продължава наблюдението на водоемите в областта, няма данни за аварийни ситуации"}
{"url": "http://www.focus-news.net/news/2018/03/28/2505139/zam-ministar-denitsa-nikolova-shte-otkrie-renoviranata-sgrada-na-pozharnata-i-politsiyata-v-grad-peshtera-na-29-mart.html", "text": "Заместник-министърът на регионалното развитие и благоустройството и ръководител на управляващия орган на ОПРР Деница Николова ще открие обновената сграда на Районна служба „Пожарна безопасност и защита на населението“ и Районното полицейско управление в град Пещера. Това съобщиха от пресцентъра на Министерство на регионалното развитие и благоустройството. Събитието ще се състои на 29 март от 09.00 часа на ул. „Д-р Петър Цикалов“ 1 в град Пещера. Сградата е реновирана по проект „Повишаване на енергийна ефективност на публично държавна сграда: РСПБЗН и РПУ в град Пещера“, финансиран от Оперативна програма „Региони в растеж“ 2014-2020 г. с близо 800 хил. лв. Мерките включват подобряване на енергийната ефективност на сградата и промяна на облика на фасадата ѝ. \r\nОт 11.00 часа в хотел „Форум“ – Пазарджик зам.-министър Деница Николова ще участва в заседание на Регионалния съвет за развитие на Южен централен район. На него тя ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусия по темата с участието на кметове на общини, областни управители, представители на бизнеса, научната общност и др. от областите Кърджали, Пазарджик, Пловдив, Смолян и Хасково.\r\nДискусията е част от серията обществени обсъждания за новото статистическо райониране на страната, инициирани от Министерството на регионалното развитие и благоустройството.", "date": "2018.03.28", "title": "Зам.-министър Деница Николова ще открие реновираната сграда на пожарната и полицията в град Пещера на 29 март"}
{"url": "http://www.focus-news.net/news/2018/03/28/2505141/shumen-6-godishno-momche-e-postradalo-pri-paten-intsident-na-pl-kristal-v-grada.html", "text": "6-годишно момче е пострадало при пътен инцидент на пл. “Кристал“ в града. Това съобщиха от ОДМВР - Шумен. Произшествието е станало около 14.30 часа на пл. “Кристал“ в града. Момчето било с родителите си, когато рязко изскочило на пътното платно до пешеходната пътека. Ударено било от преминаващ лек автомобил Опел „Марива“ с шуменска регистрация. Водачът спрял веднага и откарал майката с детето в МБАЛ - Шумен. След преглед била установена фрактура на десния му крак. Водачът с инициали К. К. (на 48 г.) от Шумен е правоспособен, тестван е за алкохол - наличие не е установено. Извършва се оглед, образувано е досъдебно производство", "date": "2018.03.28", "title": "Шумен: 6-годишно момче е пострадало при пътен инцидент на пл. “Кристал“ в града"}
{"url": "http://www.focus-news.net/news/2018/03/28/2505111/vitsepremierat-valeri-simeonov-shte-predstavi-rezultatite-ot-rabotnata-grupa-za-bezopasnata-eksploatatsiya-na-yazovirite.html", "text": "Заместник министър-председателят Валери Симеонов ще обяви резултатите от работната група за безопасната експлоатация на язовирите днес в 16.00 часа в Министерски съвет. Това съобщиха от правителствената информационна служба. Работната група относно безопасната експлоатация на язовирните стени и съоръженията към тях беше сформирана на 22 февруари 2018 г. и включва представители на министерствата на финансите, на околната среда и водите, на енергетиката, на икономиката, на регионалното развитие и благоустройството, на земеделието, храните и горите и на Държавна агенция за метрологичен и технически контрол.\r\nБяха разгледани проблеми, свързани със собствеността на язовирите, тяхното безопасно стопанисване, материално и техническо осигуряване и др.", "date": "2018.03.28", "title": "Вицепремиерът Валери Симеонов ще представи резултатите от работната група за безопасната експлоатация на язовирите"}
{"url": "http://www.focus-news.net/news/2018/03/28/2505137/glprokuror-sotir-tsatsarov-teche-proverka-spryamo-dimitar-gamishev-ot-gerb-za-danachno-prestaplenie-izvarsheno-posredstvom-prehvarlyane-na-zadlazhnyal-targovski-subekt.html", "text": "Тече проверка спрямо Димитър Гамишев от ГЕРБ за данъчно престъпление, извършено посредством прехвърляне на задлъжнял търговски субект. Това каза главния прокурор Сотир Цацаров пред журналисти във връзка с народния представител от ГЕРБ Димитър Гамишев, предаде репортер на Агенция „Фокус“. На въпрос дали ще има проверка за депутата от ГЕРБ Димитър Гамишев, Цацаров каза: „Такава проверка вече има. Имаше публикация в електронен сайт, на базата на която бе извършено самосезиране. В резултат на това самосезиране бе разпоредена проверка. Отделно от тази публикация в електронния сайт, беше постъпила още една молба от гражданин, в който той припомня фактите около наказателното производство, свързано с допуснатото от него транспортно произшествие. Там искане за снемане на имунитет имаше, съответно присъда мисля, че на първа инстанция вече е постановена и то този месец, но там също вече се съдържаха такива твърдения“, каза Цацаров и обясни, че на тази база проверка вече има. По думите му тя е за данъчно престъпление, което и извършено посредством прехвърляне на задлъжнял търговски субект, каквито твърдения са налице в случая. Цацаров съобщи, че НАП също е започнала проверка. Той поясни, че на практика проверката на прокуратурата ще се изразява в обсъждане на резултатите от проверката на НАП. „Ако те покажат това, което се твърди, очевидно е, че ще стигнем до наказателна отговорност“, поясни Цацаров. Той посочи, че не може да коментира кога и как е прехвърлена фирмата. „Мога да потвърдя, че сезирането е по публикация в сайта, но всичко друго е въпрос на установяване в хода на проверката. Кога е извършено прехвърляне, на кого, какви са били данъчните задължения, как те са били установени и как са били формирани – всичко това ще е предмет на тази проверка. Налице ли са разминавания между твърдения на народния представител и твърдения на сайта, ние ще търсим фактите“, заяви Цацаров. \r\nДеница КИТАНОВА", "date": "2018.03.28", "title": "Гл.прокурор Сотир Цацаров: Тече проверка спрямо Димитър Гамишев от ГЕРБ за данъчно престъпление, извършено посредством прехвърляне на задлъжнял търговски субект"}
{"url": "http://www.focus-news.net/news/2018/03/28/2505142/dobrich-velikdenski-klasicheski-kontsert-na-trio-hristov-shte-se-sastoi-v-ogledalna-zala-neli-bozhkova-na-29-mart.html", "text": "На 29 март от 18.00 часа в Огледална зала „Нели Божкова“ ще се състои Великденският класически концерт на Трио Христов. Това съобщиха от пресцентъра на Общината. Добричката музикална публика ще се срещне отново с Евгения Христова, Мария Христова и Петър Христов, които пристигат специално за този концерт от Берлин, Мюнхен и Карлсруе, Германия. Концертът пред родна публика в Добрич включва класическа, романтична и латиноамериканска музика. За първи път в Добрич ще бъде представен един от първите електронни музикални инструменти и единственият, на който се свири без да бъде докосван. Входът на концерта в Добрич е свободен.\r\nПетър Христов, Мария Христова и Евгения Христова започват музикалния си път в родния си град Добрич, възпитаници са на средното музикално училище „Добри Христов” - Варна, на Държавната музикална академия „Панчо Владигеров” - София и са специализирали солова, камерна и барокова музика в германските музикални академии в Мюнхен, Берлин, Хановер, Карлсруе, Тросинген и Любек, завършвайки най-високата степен за музикално изпълнителско образование в Германия – солистичен диплом. Лауреати са на награди от конкурси в България, Германия, САЩ, Чехия, Италия и Австрия. Професионалният им път преминава през оркестрите на Българското национално радио, Българската национална опера, Оркестър „Густав Малер” с диригент Клаудио Абадо, Мюнхенските симфоници, Мюнхенския камерен оркестър, Магдебургския симфоничен оркестър, Франкфуртската опера, Ансамбъл „Феникс” Базел, преподавателска дейност във висши немски музикални училища, воденето на майсторски класове, концерти със солова и камерна музика в страни от пет континента.", "date": "2018.03.28", "title": "Добрич: Великденски класически концерт на Трио Христов ще се състои в Огледална зала „Нели Божкова“ на 29 март"}
{"url": "http://www.focus-news.net/news/2018/03/28/2505140/memorandum-za-satrudnichestvo-shte-bade-podpisan-mezhdu-natsionalna-kompaniya-industrialni-zoni-i-obshtina-gorna-oryahovitsa-na-29-mart.html", "text": "В присъствието на министъра на икономиката Емил Караниколов на 29 март 2018 г. (четвъртък) между „Национална компания индустриални зони“ ЕАД (НКИЗ) и Община Горна Оряховица ще бъде подписан Меморандум за сътрудничество. Подписите си под него ще положат изпълнителният директор на НКИЗ Антоанета Барес и кметът на общината инж. Добромир Добрев. Събитието ще се проведе от 13:30 часа в зала 102 на Община Горна Оряховица. Това съобщиха от пресцентъра на НКИЗ.\r\nМеморандумът цели да бъдат създадени условия за насърчаване на инвестициите към региона, развитие на интензивна комуникация между НКИЗ и Община Горна Оряховица, обмяна на опит и добри практики с цел изработване на общи позиции на двете страни, постигане на необходимата координация, информационен обмен за бъдещи проекти и програми, както и за реализиране на съвместни действия в тази насока.", "date": "2018.03.28", "title": "Меморандум за сътрудничество ще бъде подписан между „Национална компания индустриални зони“ и Община Горна Оряховица на 29 март"}
{"url": "http://www.focus-news.net/news/2018/03/28/2505135/noi-izplashtaneto-na-pensii-i-dobavki-v-razmer-na-40-lv-shte-zapochne-ot-4-april-zaradi-velikden.html", "text": "Изплащането на пенсиите за април т.г. ще бъде изтеглено по-рано заради Великденските празници, като ще започне на 4 април (сряда) и ще приключи на 20 април (петък). Това съобщиха от пресцентъра на НОИ. Получаването на сумите чрез пощенските станции ще бъде извършено по график, който ще бъде предварително обявен във всяка една от тях. Априлските пенсии на пенсионерите, които получават парите си по банков път, ще бъдат по сметките им на 4 април 2018 г.\r\nВ изпълнение на решение на Министерския съвет заедно с пенсиите ще бъде изплатена и еднократна допълнителна сума в размер на 40 лева. Право да я получат имат всички пенсионери, на които пенсията или сборът от пенсиите заедно с добавките и компенсациите към тях е в размер до 321 лева включително. В тази категория попадат 1 226 698 пенсионери.", "date": "2018.03.28", "title": "НОИ: Изплащането на пенсии и добавки в размер на 40 лв. ще започне от 4 април заради Великден"}
{"url": "http://www.focus-news.net/news/2018/03/28/2505147/burgas-nad-3-000-e-broyat-na-zayavleniyata-za-yavyavane-na-darzhaven-zrelosten-izpit-po-balgarski-ezik-v-oblastta.html", "text": "3 369 е броят на заявленията за държавен зрелостен изпит по български език в област Бургас. Това съобщи за Радио „Фокус“ - Бургас Виолета Илиева, началник на Регионално управление по образованието – Бургас. „За първи държавен зрелостен изпит, който е по български език и литература, са подали заявления 3 369 лица. За втория държавен зрелостен изпит броят на заявили е 3 119. В това число са кандидати, които ще се явят по 14 предмета. На практика в област Бургас имаме желаещи за матура по абсолютно всеки учебен предмет“, каза още Илиева. По думите ѝ от тези 3 119 лица 2 029 са заявили желание вторият държавен зрелостен изпит да бъде оценката им от държавния квалификационен изпит  за придобиване на професионална квалификация по професия. Това са учениците от професионалните гимназии и такива лица, които са завършили минали години. За трети държавен зрелостен изпит са подали 33 лица. Илиева припомни, че 21 май е датата за явяване на матура по български език и литература, на 23 май е вторият изпит . Към момента няма определена точна дата за третия изпит, но е определено, че ще бъде между 29 май и 1 юни.  По традиция за втори зрелостен изпит най-голям брой ученици избират учебния предмет биология и здравно образование. Тази година те са 1022.\r\nМария РУСЕВА", "date": "2018.03.28", "title": "Бургас: Над 3 000 е броят на заявленията за явяване на държавен зрелостен изпит по български език в областта"}
{"url": "http://www.focus-news.net/news/2018/03/28/2505143/kyustendil-velikdenski-blagotvoritelen-kontsert-shte-se-provede-v-dupnitsa.html", "text": "Великденски благотворителен концерт ще се проведе в Дупница. Това съобщи за Радио „Фокус” – Кюстендил Нина Александрова, специалист „Социални дейности” към Община Дупница. Концертът ще се проведе от 18.30 часа на 4 април в Спортната зала, под патронажа на кмета на Община Дупница инженер Методи Чимев и председателя на Общинския съвет Емил Гущеров. Мотото на благотворителната проява е „За повече жадувани бебета в Дупница”. В концерта ще участват Люси Дяковска и София Илиева. В каузата със свое участие ще се включат певчески групи, танцови състави, представители на школата по художествена гимнастика и много местни изпълнители.\r\nВенцеслав ИЛЧЕВ", "date": "2018.03.28", "title": "Кюстендил: Великденски благотворителен концерт ще се проведе в Дупница"}
{"url": "http://www.focus-news.net/news/2018/03/28/2505133/gl-prokuror-sotir-tsatsarov-motivat-za-zalivaneto-na-zhenata-s-kiselina-nay-veroyatno-e-lichen-ima-konkretni-danni-za-eventualniya-izvarshitel.html", "text": "Мотивът за заливането на жената с киселина най-вероятно е личен, има конкретни данни за евентуалния извършител. Това каза главния прокурор Сотир Цацаров пред журналисти във връзка със случая със залятата с киселина 36-годишна жена, предаде репортер на Агенция „Фокус“. „Мен ме интересува това, което чух сутринта от главния секретар на МВР и от директора на Столичната дирекция“, каза Цацаров. Според него оперативният напредък по случая не е малко. „Нека им дадем малко време. В крайна сметка има съвсем конкретни данни по отношение на евентуалния извършител, както и мотива. От това, което те са направили до момента и ако то се потвърди, днес, утре – хората могат да представят пред прокуратурата годни данни. Нека не избързваме и им дадем време за работа“, заяви Цацаров. По думите му предвидените наказания в случая са с оглед естеството на телесната повреда. Според него дали наказанията трябва да бъдат повишени е предмет на решение на народните представители. Агенция „Фокус“ припомня: В понеделник вечерта 36-годишната жена бе залята с киселина в района на бул. „Александър Стамболийски“ и „Константин Величков“. Жената бе откарана в УМБАЛСМ „Н.И. Пирогов“ с 24% дълбоко изгаряне от неизяснен химически агент по главата, шията и пръснато по долните крайници. Полицията работи по две версии за нападението- едната е свързана с личен мотив, а другата – с бизнеса на пострадалата, която е имала сладкарски цех. \r\nДеница КИТАНОВА", "date": "2018.03.28", "title": "Гл. прокурор Сотир Цацаров: Мотивът за заливането на жената с киселина най-вероятно е личен, има конкретни данни за евентуалния извършител"}
{"url": "http://www.focus-news.net/news/2018/03/28/2505145/ministar-lilyana-pavlova-pochti-18-hil-sa-mediynite-materiali-v-balgariya-za-prioritetite-na-predsedatelstvoto-samo-56-sa-negativni.html", "text": "Имаме почти 18 хил. материала за приоритетите на Председателството, излезли в медиите в България. Само 5.6% са негативните. Това каза министърът за Българското председателство Лиляна Павлова на заседание на парламентарната комисия по европейски въпроси и контрол на европейските фондове, предаде репортер на Агенция „Фокус“. „Най-често отразяваният приоритет безспорно е Западните Балкани“, изтъкна тя. „Очакваме 1000 акредитирани международни медии на срещата на върха в София. Това е след като въведохме ограничение за един екип от медия“, посочи министърът и уточни, че има журналисти не само от страни членки на ЕС и от Европа. „Към днешна дата в София имаме 100 проведени събития от планираните 320“, посочи тя и допълни, че почти 10 хил. делегати са участвали в тях. „Интересът към събитията е голям, както и от български, и чужди медии, включително и онлайн“, коментира Лиляна Павлова. „Само в първите 2 месеца са присъствали журналисти от 20 държави, над 1600 международни журналисти, които са отразявали събитията на Българското председателство“, каза още тя.\r\nБиляна ИВАНОВА", "date": "2018.03.28", "title": "Министър Лиляна Павлова: Почти 18 хил. са медийните материали в България за приоритетите на Председателството, само 5.6% са негативни"}
{"url": "http://www.focus-news.net/news/2018/03/28/2505149/spetsialistite-po-radiatsionno-i-himichesko-razuznavane-ot-suhopatnite-voyski-provezhdat-poleva-podgotovka-na-poligona-na-voenno-formirovanie-44-200-v-garnizon-stara-zagora.html", "text": "Петдневна полева подготовка на отделенията за радиационно и химическо разузнаване  се провежда на полигона на военно формирование 44 200 в гарнизон Стара Загора. Това съобщиха от пресцентъра на Министерство на отбраната. В нея участват военнослужещи специалисти по ядрена, химическа, бактериологична защита и екология (ЯХБЗ) от военните формирования от състава на 2-ра Тунджанска механизирана бригада в градовете Стара Загора, Ямбол и Плевен.\r\nПодготовката се провежда с цел усъвършенстване на практическите умения за водене на земно радиационно и химическо разузнаване, вземане на проби и идентификация на радиологични и химически агенти.", "date": "2018.03.28", "title": "Специалистите по радиационно и химическо разузнаване от Сухопътните войски провеждат полева подготовка на полигона на военно формирование 44 200 в гарнизон Стара Загора"}
{"url": "http://www.focus-news.net/news/2018/03/28/2505131/prokuror-rumyana-arnaudova-v-nachaloto-na-mart-v-prokuraturata-postapi-anonimen-signal-za-zloupotrebi-na-narodniya-predstavitel-dimitar-gamishev-v-momenta-teche-proverka-ot-nap.html", "text": "В началото на март в Прокуратурата постъпи анонимен сигнал за злоупотреби на народния представител Димитър Гамишев, в момента тече проверка от НАП. Това каза пред журналисти говорителят на главния прокурор Румяна Арнаудова във връзка със започнатата данъчна проверка на народния представител от ГЕРБ Димитър Гамишев, предаде репортер на Агенция „Фoкус“.\r\n„По това разследване главният прокурор поиска снемане на имунитета на Димитър Гамишев. В началото на март по електронна поща в Прокуратурата постъпи анонимен сигнал и в него са изложени различни факти за семейството на народния представител, за неговите близки, за снаха му, за това с какви средства разполага той, както и за деянията му за предизвикване на пътно-транспортно произшествие със смъртен случай. Както и за това, че преди да стане депутат е продал търговското си дружество на друго лице, а то е имало около 200 хил. лева данъчни задължения“, каза още Арнаудова и уточни, че този сигнал е бил изпратен в Прокуратурата за проверка. \r\n„А главният прокурор се самосезира от публикация в „Биволъ“ за друго данъчно престъпление. Според тези публикации то представлява сключване на сделка с търговско предприятие с цел да се избегне плащането на данъчни задължения в особено големи размери. От медиите научих тази сутрин, че НАП започва проверка, така че ние ще ги очакваме, тъй като те реално ще посочат дали има такива данъчни задължения, какъв е техният размер и дали наистина са избегнати“, обясни Арнаудова.\r\nЦветилена СИМЕОНОВА", "date": "2018.03.28", "title": "Прокурор Румяна Арнаудова: В началото на март в Прокуратурата постъпи анонимен сигнал за злоупотреби на народния представител Димитър Гамишев, в момента тече проверка от НАП"}
{"url": "http://www.focus-news.net/news/2018/03/28/2505124/gl-komisar-ivaylo-spiridonov-gdbop-sluzhitelite-na-nap-obvineni-v-organizirana-prestapna-grupa-sa-izdavali-informatsiya-ot-kontrabandniya-tsentar-na-zainteresovani-litsa.html", "text": "Служителите на НАП, обвинени в организирана престъпна група, са издавали информация от Контрабандния център на заинтересовани лица. Това каза директорът на ГДБОП главен комисар Ивайло Спиридонов по време на брифинг във връзка с разследване срещу организирана престъпна група, извършваща корупционни престъпления, предаде репортер на Агенция „Фокус“.\r\n„За мен като директор на ГДБОП беше много важно елиминирането на тази организирана престъпна група и благодарение на качествените оперативно-издирвателни мероприятия се стигна до тази реализация. През май 2015 г. с решение на Министерски съвет беше създаден т.нар. Контрабанден център – Център по противодействия на контрабандата, контрол на опасни стоки и товари. Целта му е да координира действията на правораздавателните институции и създаване на по-добри условия за по-добра събираемост. Общото е, че част от служителите на НАП – София бяха ангажирани с това да получават информация за предстоящи действия на Контрабандния център и да уведомяват заинтересовани лица. Използван е целият набор от издирвателни средства, за да фиксираме като доказателства към делото тези моменти, в които служители на НАП предаваха такава информация“, обясни Спиридонов.\r\nЦветилена СИМЕОНОВА", "date": "2018.03.28", "title": "Гл. комисар Ивайло Спиридонов, ГДБОП: Служителите на НАП, обвинени в организирана престъпна група, са издавали информация от Контрабандния център на заинтересовани лица"}
{"url": "http://www.focus-news.net/news/2018/03/28/2505144/gl-prokuror-sotir-tsatsarov-zoopolitsiyata-kam-mvr-tryabvashe-parva-da-reagira-po-sluchaya-s-bedstvashtite-kone-v-osogovskata-planina.html", "text": "Зоополицията към МВР трябваше да първа да реагира по случая с бедстващите коне в Осоговската планина. Това каза главният прокурор Сотир Цацаров пред журналисти във връзка със случая с бедстващите коне в Осоговската планина, предаде репортер на Агенция „Фокус“. По думите му обаче са реагирали будни граждани и хора със съвест, които са направили необходимото най-малкото да спасят животните. Цацаров обърна внимание, че тази полиция е била представена доста шумно в МВР. Той поясни, че Районна прокуратура – Кюстендил осъществява проверка в две насоки. „Едната е проявена жестокост спрямо животни, от която е последвала смърт. Разбира се, жестокост може да се осъществи с действия, бездействия и всякаква форма на изпълнителното деяние. Другата касае разходването на европейските средства  и правомерността на тяхното получаване и разходване. Очевидно е, че в конкретния случай е получена определена субсидия“, каза Цацаров. По думите му Европейската прокуратура ще се занимава само с нарушения на финансовите интереси на общността. Цацаров поясни, че става въпрос за финансови престъпления, които отговарят на определени критерии по съответен регламент. „Предметът на работа на Европейската прокуратура за момента са само тези престъпления“, допълни Цацаров.\r\nДеница КИТАНОВА", "date": "2018.03.28", "title": "Гл. прокурор Сотир Цацаров: Зоополицията към МВР трябваше първа да реагира по случая с бедстващите коне в Осоговската планина"}
{"url": "http://www.focus-news.net/news/2018/03/28/2505154/stara-zagora-nad-200-sastezateli-shte-uchastvat-v-mezhdunarodniya-turnir-po-svobodna-i-klasicheska-borba-dinko-petrov-na-30-mart.html", "text": "На 30 март в Общинската спортна зала „Иван Вазов“ в Стара Загора ще се проведе Деветото издание на Международния турнир по свободна и класическа борба „Динко Петров“ за момчета и кадети. Това съобщиха от пресцентъра на Община Стара Загора. Организатори са Клуб по борба „Берое“, Община Стара Загора и БФБ. Състезателните схватки започват от 9.00 часа. Официалното откриване ще бъде преди финалите - в 16.00 часа. \r\nУчастват представители на 30 български клуба. В града вече пристигнаха състезателите от САЩ, водени от бившия състезател на „Берое“ Иван Делчев. Очакват се борци от македонски, турски и гръцки клубове, както и представители и на Украйна. Над 200 са заявките за участие в турнира, съобщават от клуба по борба. Сред официалните гости са поканени световни и олимпийски шампиони като Христо Маринов, президент на федерацията, Валентин Райчев, Валентин Йорданов, Станка Златева и др. Старозагорският клуб ще се представи с над 25 състезатели в този турнир.", "date": "2018.03.28", "title": "Стара Загора: Над 200 състезатели ще участват в Международния турнир по свободна и класическа борба „Динко Петров“ на 30 март"}
{"url": "http://www.focus-news.net/news/2018/03/28/2505153/ministar-lilyana-pavlova-nad-1-mln-sa-gledaniyata-na-dvata-klipa-na-balgarskoto-predsedatelstvo.html", "text": "Вече има и трети клип на Българското председателство. Първите два са гледани над 1 млн. пъти в онлайн пространството. Това каза министърът за Българското председателство Лиляна Павлова на заседание на парламентарната комисия по европейски въпроси и контрол на европейските фондове, предаде репортер на Агенция „Фокус“. „Имаме над 40 хил. гледания на живите връзки на основните заседания от Българското председателство“, посочи тя. „Има сериозен интерес от хора на възраст 25-34 онлайн, които следят портала на Председателството“, обясни Лиляна Павлова. „Основните градове, от които се следи портала, са София и Брюксел, третият град, от който имаме най-висока гледаемост е Лондон“, каза още министърът.\r\nБиляна ИВАНОВА", "date": "2018.03.28", "title": "Министър Лиляна Павлова: Над 1 млн. са гледанията на двата клипа на Българското председателство"}
{"url": "http://www.focus-news.net/news/2018/03/28/2505148/mariya-yaneva-fondatsiya-iskam-bebe-golyamata-ni-borba-s-reproduktivnite-problemi-zapochna-prez-2009-godina.html", "text": "Голямата ни борба започна през 2009 година. Това каза за Радио „Фокус“ - Пирин Мария Янева, председател на Фондация „Искам бебе“. По думите ѝ на 23 март са се провели 11-тото награждаване съмишленици на каузата. „Церемонията се състоя в сградата на Народното събрание и беше под патронажа на председателя Цвета Караянчева. Имаме удоволствието да благодарим лично на всички наши приятели на първо място, съмишленици и отговорния бизнес. Те в годините помагаха на хората с репродуктивни проблеми в тежката им борба да сбъднат своята мечта и да имат своите дечица“, каза Янева. По думите ѝ дейността на фондацията е започнала през 2009 година по създаване на Държавен фонд „Ин витро“. „Ние от Фондация „Искам бебе“ сме доброволци и на първо място пациенти, които се бореха с репродуктивните проблеми, а в това число помагахме и на наши приятели, съмишленици, които имат същите проблеми. Така се стигна до създаване на този фонд, в който държавата пое отговорността да финансира до три опита ин витро на всички пациенти с такива проблеми“, каза Янева. По думите й през годините България е вървяла към един демографски срив.\r\nЛора КАЛЧЕВА", "date": "2018.03.28", "title": "Мария Янева, Фондация „Искам бебе“: Голямата ни борба с репродуктивните проблеми започна през 2009 година"}
{"url": "http://www.focus-news.net/news/2018/03/28/2505155/plovdiv-11-godishno-dete-i-43-godishna-zhena-sa-postradali-pri-katastrofa-mezhdu-dva-avtomobila-na-bul-peshtersko-shose.html", "text": "11-годишно дете и жена на 43 години са пострадали при катастрофа между два автомобила на бул. „Пещерско шосе“ в Пловдив. Това съобщиха за Радио „Фокус“ – Пловдив от Областната дирекция на МВР. Сигналът за пътнотранспортното произшествие, станало между две бензиностанции, е подаден около 15.00 часа. По първоначални данни, при влизане в Пловдив, лек автомобил „Ситроен“ е преминал от дясна в лява лента и се блъснал в попътно движещ се лек автомобил „Форд“. В резултат на удара втората кола се обърнала и е заела част от насрещната лента за движение. В болница за преглед са откарани 43-годишна жена, шофирала „Форд“-а и 11-годишно дете. Първият автомобил е управляван от 20-годишен водач. Към момента се извършва оглед. Трафикът е затруднен. На място са полицейски екипи, които регулират движението. Призовават се шофьорите да бъдат внимателни и да преминават със съобразена скорост в участъка на произшествието.\r\nТони МИХАЙЛОВ", "date": "2018.03.28", "title": "Пловдив: 11-годишно дете и 43-годишна жена са пострадали при катастрофа между два автомобила на бул. „Пещерско шосе“"}
{"url": "http://www.focus-news.net/news/2018/03/28/2505151/stanimir-stanimirov-h-klub-ochakvame-dalga-prodalzhitelnost-na-rafting-sezon-2018-na-reka-struma-kray-simitli.html", "text": "Очакваме дълга продължителност на Рафтинг сезон '2018 на река Струма край Симитли. Това каза в предаването „Симитли – минало, настояще и бъдеще“ на Радио „Фокус“ – Пирин Станимир Станимиров – Чачи, инструктор по рафтинг, каяк и алпинизъм и председател на Х-клуб. Той обясни, че откриването на сезона, което се проведе на 24 и 25 март, е преминало сравнително добре, въпреки лошото време. \r\n„Температурите бяха доста ниски, а нивата на река Струма - доста високи, но участниците бяха готови да се впуснат в приключението, затова и най-големите ентусиасти посетиха Симитли. Направихме демонстративни спукания, а за официалното откриване при нас бяха дошли и гайдари, както и представители на Община Симитли, тъй като официалното откриване на сезона го правим заедно с тях“, каза още Станимиров. Той допълни, че кметът на Симитли Апостол Апостолов също е присъствал на откриването на сезона. \r\nСтанимиров заяви, че любителите на екстремния спорт от Симитли и региона очакват сезонът да е добър. „Имаме доста сняг по планините и, ако всичко е нормално и снегът се топи както трябва, то очакваме да имаме един доста дълъг рафтинг сезон. Да се надяваме, че сезонът ще е по-добър от предния“, добави Станимиров. Той призова всички, които имат желание да се докоснат до рафтинга, да посетят Община Симитли, защото там се намира едно от най-хубавите трасета за спускане с рафт.\r\nЛивия НИНОВА", "date": "2018.03.28", "title": "Станимир Станимиров, Х-клуб: Очакваме дълга продължителност на Рафтинг сезон '2018 на река Струма край Симитли"}
{"url": "http://www.focus-news.net/news/2018/03/28/2505158/pregled-na-komentarite-za-balgariya-v-ruskite-medii-agentsiya-fokus.html", "text": "*** „Делото Скрипал“ става лакмусова хартийка, проявяваща степента на антируските настроения в ръководството на тази или онази страна. Петнадесетина европейски страни решиха да изгонят руски дипломати, но все пак се намериха и такива страни, които се отказаха да го направят. Кои са тези страни и ще успеят ли още дълго да издържат на натиска на САЩ и Великобритания, пише в материал, публикуван от руската новинарска агенция „Рамблер/“.\r\nБългарските власти не промениха своето решение и както и по рано нямат намерение да гонят руски дипломати заради „делото Скрипал“, както много страни-членки на ЕС. Това заявиха в понеделник от българското МВнР.\r\nСофия няма причини да се опасява от санкции от Брюксел за самостоятелната си позиция, тъй като страните, които се отнасят скептично към идеята за „наказание“ на Русия за предполагаемото й участие в отравянето на Скрипал даже и в ЕС са достатъчно много, отбеляза пред вестник „Взгляд“ членът на ръководството на Българската социалистическа партия (БСП) Светлана Шаренкова.\r\nЩо се касае до „делото Скрипал“, то, както напомни Шаренкова, аргументите в полза на „руската следа“, предоставени от Великобритания, не са оказали убедителни за голяма част от Европа.\r\n„Струва ми се, че тази позиция на българското правителство е абсолютно правилна. Никой, нито Тереза Мей, нито другите наши западни партньори, не предоставиха никакви доказателства, е Москва е замесена по някакъв начин в делото Скрипал“, заяви Шаренкова.\r\nРуската агенция напомня, че към същата партия принадлежи и президента на България Румен Радев.\r\nБългарският държавен глава директно заявяваше, че антируските санкции вредят на България и целия ЕС. Друг въпрос, коментира Рамблер/, е, че външната политика в страната не се води от президента, а от правителството, което в момента не се контролира от БСП, а от прозападната партия ГЕРБ. Както по-рано отбеляза вестник „Взгляд“, българският премиер Бойко Борисов при първа възможност „забравя“ за обещанията си да взаимодейства прагматично с Москва. Правителството на страната директно определя Русия като сериозна външнополитичекса заплаха и поддържа риториката за „незаконната окупация на Крим“.\r\nНезависимо от всичко това, в момента София най-малкото бави решението си. Даже прозападната част от елита засега не се решава на откровено антируски ход. Не е в нейните интереси, коментира „Взгляд“, да дразни явно общественото мнение, за което са важни дружбата с братска Русия и която помни помощта за достигане на независимостта на страната.\r\nНо бившият депутат от Европейския парламент Джулието Киеза коментира: „България, както и Румъния, едва ли ще успее да защити  своята самостоятелна позиция и най-вероятно и България ще се присъедини към кампанията“, смята Киеза. „Всички европейски ръководители в момента се намират в много сложно положение. Те не искат да правят това, но над тях действа много силен натиск – резюмира събеседникът – Никога, даже и по времената на Студената война, не е било такова нещо. Това е съзнателно организирано изостряне на противопоставянето с Русия. Много опасен обрат“.\r\n***Висшето ръководство на България все пак признава решаващия принос на Русия за освобождението на страната от османско робство в началото на XIX век и се отнася „с разбиране“ към недоволството на руската страна от опитите за лъжлива интерпретация на историята, заяви пред РИА Новости президентът на Фонда за единство на православните народи (ФЕПН) Валерий Алексеев, в коментар за нееднозначните реакции на българските чиновници за посещението на патриарх Кирил в София, като материалът на руската агенция е представен без редакторска намеса.\r\nПредстоятелят на Руската православна църква посети България в началото на март, където взе участие в празненствата по случай 140-ата годишнина от освобождението на страната от османско владичество чрез Руско-турската война от 1877-878 година. В хода на визитата се състоя среща на патриарха с българския президент Румен Радев, на която той рязко заяви за недопустимото изкривяване на факта, че именно Русия „е платила със своята кръв“ независимостта на страната. Първойерархът на РПЦ отбеляза, че го е „огорчило това, че официалната риторика на представителите на държавата, наравно с Русия, оказва се, същата роля (в освобождението на България) са играли Полша, Литва и Финландия“. В същото време, Кирил се е отзовал за Радев като за „интелигентен, православен и обичащ своята родина човек“.\r\nСлед визитата на патриарха, рязко изказване за него дойде от вицепремиера на България Валери Симеонов, който заяви, че Кирил „не е истински посланик на Иисус Христос“ и няма право да казва на България как и какво прави правилно. Изказванията на патриарх Кирил получиха резонанс и в българските медии.\r\nПрезидентът на ФЕПН Валреий Алексеев разказа пред РИА Новости, че през декември м.г., когато са започнали празненствата по случай 140-ата годишнина от освобождението на България, той е бил поканен в Плевен на тържества с участието на президента и висшите чиновници на тази страна. Руската страна е била представена, освен от Алексеев и от сенатори, депутати от Държавната дума и академици от РАН.\r\n„На приема в изказванията на един от представителите на българското правителство прозвуча вече известната мисъл за това, че в освобождението на страната са взели участие – както беше казано – литовци, поляци и фини. На това аз не пропуснах да отбележа, че ако размишляваме по този начин, то ни прегрешаваме пред историческата истина и обективността. Казах в общи линии същото, което и светейшият патриарх. Това не попречи на факта, че след няколко минути бях приет от президента на страната и ние проведохме няколко минути в разговор един на един“, заяви Алексеев.\r\nСпоред неговите думи, в хода на личната среща с държавния глава той отново „е обърнал внимание на тази неточност“. „Както ми се стори, това бе възприето с разбиране“, добави събеседникът на агенцията.\r\nСпоред мнението на Алексеев, упоменатата позиция, омаловажаваща ролята на Русия в освобождението на България, „се насажда изкуствено в българското общество и това се прави изключително отгоре: тази мисъл настойчиво „се инфилтрира в народното съзнание“. Този факт, както предполага президентът на ФЕПН, е свързан с това, че България е член на ЕС и просто е принудена да следва настоящата политика на Европейския съюз в отношенията с Русия.\r\n„Всичко това е привнесена конюнктура от Брюксел – това е изгодно на Брюксел. България е изключително бедна страна и на нея й е много трудно да се отдели от общата редица. Затова какво могат да направят... Не за първи път се опитват да ни откраднат победата. Всичко това влиза в набора от санкции – това е абсолютно очевидно. Просто има политически санкции, икономически санкции, а сега се появиха и историко-идеологически санкции“, заключи Алексеев.\r\n*** Българските власти смятат, че Турция трябва да изплати компенсации за българските бежанци, изгонени от Източна Тракия през 1913 година (единственото европейско владение на Турция, към днешна дата), пише в материал, публикуван от електронното издание на списание „Фонд за стратегическа култура“, представен без редакторска намеса.\r\nНяколко часа преди началото на срещата на върха ЕС – Турция във Варна, по време на тържествено мероприятие по случай Деня на Тракия, българският президент Румен Радев призова да бъде поставен въпросът за справедливите компенсации за тракийските бежанци пред Анкара. Той също заяви, че вмешателството на Турция във вътрешните работи на България е недопустимо, независимо дали е в религиозната сфера или избирателния процес. Според думите на българския президент, София очаква от европейските лидери да проявят разбиране и да защитят българските интереси, тъй като българските проблеми са и проблеми на Европа.\r\nНа свой ред българският премиер Бойко Борисов потвърди, че е обсъждал с турския президент Реджеп Таийп Ердоган въпросът за изплащането на обезщетения на тракийските бежанци, но и Турция има насрещни претенции към България. Те се касаят за недвижимата собственост на българския мюфтият, възраждането на исляма в България, пенсиите на преселенците и съвместното управление на водните ресурси. В крайна сметка е постигната договореност за създаване на специална българо-турска комисия.\r\nЛюбопитно е, че премиерът Борисов смята въпроса за компенсациите за изгонените от Тракия българи въпрос на двустранните отношения, докато президента Радев настоява, че проблемите на България са и европейски проблеми, обръщайки се за поддръжка от Европа.\r\n*** В България се проведоха масови протестни акции срещу визитата на турския президент в страната, предава руската новинарска агенция News Front, позовавайки се на българската си редакция.\r\nЖителите на страната излязоха на демонстрации с национални флагове на своята страна, както и с флагове на Армения.\r\nПо-рано бе съобщено, че президентът на Турция Реджеп Таийп Ердоган беше на визита в България на 26 март за среща с лидерите на Европейския съюз.\r\n„Нашият протест е против посещението на Ердоган, той е нежелан гост в нашата страна и неговото присъствие тук е цинизъм“, заявиха участниците в акцията.\r\nНай-много от всички протестираха варненци.\r\n„Така правят хората, когато обичат своята страна и обявяват пред другите, че нея я има. Това е гордост за нашата земя, нашата територия. Особено важно е да издигнем знамената, когато в страната пристига чужд, нечакан гост, на чиято съвест лежат цели български градове, манифеста на Ататюрк, студен интерес и горещи амбиции“, казаха участниците в протеста, като подчертаха, че турския гост „е пристигнал не на гости, а с цел да иска“.\r\nСпоред думите на демонстрантите, Европа  е постъпила мъдро, като е поканила този „скъп гост“ и нееднозначен партньор именно в България, тъй като никой не познава „душата“ на Османската империя, преродила се в Република Турция, както България. „За 500 години имахме време да изучим и разберем много. И ето сега целия ЕС разчита на България за разрешаването на проблемите с Турция“.\r\n***Българският премиер Бойко Борисов заяви, че очаква ескалация на напрежението през следващите седмици, но при това уточни, че версията на Великобритания е построена върху „вероятности и няма никакви доказателства“. Той подчерта, че България „не може да се присъедини към подобни действия“, визирайки предходно заявление, че България има намерение да изгони руски дипломати в солидарност с Великобритания по случая Скрипал, пише руската новинарска агенция News Front.\r\n„Засега съществува „вероятност“, но няма никакви доказателства. Нашата страна не може да се присъедини към такива действия, както смятат да направят някои страни“, заяви Борисов.\r\n„Спомних си за времето, когато срещу Саддам Хюсеин беше предявено обвинение в използване на химическо оръжие, а след това Тони Блеър се извини. Последствията от това и до ден днешен са чудовищни“, добави българският премиер.\r\n„За съжаление, сега времето е много по-сложно от времената на Студената война. По времето на Студената война имаше ясно определени разделителни линии, много по-ясни принципи, към които се придържаха двата световни играча, съществуваха някакви правила. Днес отношенията между всички играчи са изострени, поради което не мога да си позволя да бъда оптимист. Когато масово се гонят дипломати, когато ЕС отзовава своя посланик от Москва – такива действия едва ли ще донесат повече мир, спокойствие и разбирателство. Няма нищо по-страшно от войната“, заяви българският премиер Бойко Борисов.\r\n***", "date": "2018.03.28", "title": "Преглед на коментарите за България в руските медии ( Агенция „Фокус“ )"}
{"url": "http://www.focus-news.net/news/2018/03/28/2505157/ministar-valentin-radev-balgariya-pazi-striktno-edna-ot-nay-kritichnite-granitsi-na-evropeyskiya-sayuz.html", "text": "Министър Валентин Радев присъства днес на тържествена церемония, на която ГД „Гранична полиция“ получи новата техника. Това съобщиха от пресцентъра на МВР. \"България пази стриктно една от най-критичните граници на Европейския съюз\", заяви вътрешният министър. Доказателство за това са предоставените на България 160 млн. евро от Европейската комисия за техника за охрана на границите. Министър Радев подчерта, че един от приоритетите на нашето европредседателство е сигурността на европейските граждани и благодари сърдечно на посланика на Чехия за предоставената безвъзмездно помощ.  \r\n138 автомобила са предоставени на службата по проект “Доставка на нови патрулни и специализирани автомобили с нормална и повишена проходимост”. Те са на обща стойност 11 050 270 лева с ДДС и са финансирани от Фонд „Вътрешна сигурност“ на Европейския съюз. \r\nСъгласно Договора за безвъзмездна финансова помощ са доставени: \r\n- 100 патрулни автомобила с висока проходимост; \r\n- 15 автобуса със 17 места; \r\n- 2 автобуса с 50 места; \r\n- 16 специализирани автомобили с повишена проходимост за служебни кучета; \r\n- 5 специализирани автомобили с нормална проходимост за служебни кучета. \r\nОще 11 патрулни автомобили с висока проходимост ГДГП получава съгласно Меморандум с Чешката република. \r\nС доставените автомобили ще се повиши мобилността на граничните наряди, ще се създадат условия за тяхното самостоятелно използване и бързото им реагиране при възникване на необходимост. Ще се повишат възможностите за включване и участие на служителите на ГДГП в провеждането на гранично-полицейски операции, участие в съвместни операции с други структури на МВР, както и в такива на международно ниво, включително по линия на Европейска агенция за гранична и брегова охрана. \r\nСпециализираните автомобили с висока проходимост за транспортиране на служебни кучета, ще се използват за изпълнение на задачи по осъществяване на граничното наблюдение. Автомобилите имат допълнително оборудване и всички необходими принадлежности за кучета, осигуряващи бързо и сигурно транспортиране на водачите и служебните кучета в обекти и райони за тяхното използване. \r\nСпециализираните автомобили с нормална проходимост са оборудвани с необходимите клетки за транспортиране на служебни кучета и принадлежности за тяхното използване при осъществяването на специфичната охранителна дейност като комплекс от охранителни, оперативни и режимни мероприятия в района на международните летища, аерогарите, обществените им зони и прилежащите територии, във връзка с опазване на обществения ред, своевременно разкриване и предотвратяване на противозаконни действия.", "date": "2018.03.28", "title": "Министър Валентин Радев: България пази стриктно една от най-критичните граници на Европейския съюз"}
{"url": "http://www.focus-news.net/news/2018/03/28/2505160/ognyan-tsenkov-kmet-na-vidin-dostaveni-sa-dva-novi-smetosabirashti-avtomobila-pridobiti-po-programa-za-transgranichno-satrudnichestvo.html", "text": "Придобихме два нови сметосъбиращи автомобила по програма за трансгранично сътрудничество, каза пред журналисти кметът на Видин Огнян Ценков, предаде репортер на Радио „Фокус“ – Видин. Той посочи, че проектът, по който са доставени двата автомобила, е за ограничаване на въздействието върху околната среда, предизвикано от човешка дейност в региона на Видин и сръбския град Зайчар. „Предстои демонстрационно почистване на две сметища. В самия проект са включени обучения на служители на общинските администрации във Видин и Зайчар. Стойността на проекта 1 080 000 лв., като частта на Община Видин е 60%“, заяви Огнян Ценков. \r\nТой допълни, че, за да се реализира проектът, Общината се е възползвала от фонда за подкрепа на местната власт ФЛАГ. „Към този фонд имаме краткосрочен кредит в размер на 340 000 лв. Договорът, който подписах на 22 ноември 2016 г. с МРРБ, е за 100% безвъзмездна финансова помощ.  Тези 600 000 лв. от Общината, които са включени в проекта за двата сметосъбиращи автомобила и осъществяването на всички дейности, включени в проекта ще бъдат изцяло безвъзмездна финансова помощ“, обясни кметът на Видин Огнян Ценков. Срокът за изпълнението на договора е за 2 години – от ноември 2016 г. до ноември 2018 г. Двата автомобила са чисто нови, специализирани са сметосъбиране и сметоизвозване. \r\nФирмата, доставила автомобилите, предаде документите им на кмета на Общината. На получаването на двата сметосъбиращи камиони присъства и протосингелът на Видинска митрополия архимандрит Антим. Отецът заяви, че екипът на Общината реализира европейски проекти, които са в услуга на гражданите на Видин.\r\nАнна ЛОЗАНОВА", "date": "2018.03.28", "title": "Огнян Ценков, кмет на Видин: Доставени са два нови сметосъбиращи автомобила, придобити  по програма за трансгранично сътрудничество"}
{"url": "http://www.focus-news.net/news/2018/03/28/2505159/targovishte-rayonniyat-sad-v-popovo-nalozhi-globa-ot-2000-leva-na-shumenski-biznesmen-za-brakonierski-lov-na-blagoroden-elen-i-koshuta.html", "text": "Шуменският бизнесмен Златко Ил., който е бил установен от Районната прокуратура в Попово като извършител на бракониерски лов на благороден елен и кошута, е признат за виновен от състав на Районния съд в Попово. Това съобщиха от пресцентъра на Апелативна прокуратура - Варна. Бизнесменът бил освободен от наказателна отговорност по предложение на Районната прокуратура в града, тъй като е възстановил щетите от лова, като е платил 12 230.22 лева. Състав на Поповския районен съд днес му е наложил глоба в размер на 2000 лева и е конфискувал ловната му карабина, с която са били отстреляни животните. \r\nНа 14 декември 2017 г. около 23 часа в местност между село Люблен и Садина служители на охранителна фирма чули изстрели. Охранителите работели по договор с горското стопанство. На мястото, откъдето били произведени изстрелите, бил забелязан тъмен джип „Тойота ланд круизер“ с шуменски номера, която в последствие се оказала собственост на транспортната фирма на бизнесмена от Шумен. Шофьорът избягал. \r\nПо-късно джипът бил открит на автомивка, минути преди да бъде измит от калта по време на бракониерския лов. При огледа от колата били иззети 7 кутии ловни патрони и други доказателства за извършеното престъпление. При претърсване на къщата на 41-годишния бизнесмен полицията е иззела 3 ловни карабини, боеприпаси и части от убития едър дивеч. \r\nЗлатко Ил. е бил задържан за 24 часа по Закона за МВР. Пред разследващите той направил пълни самопризнания, като обещал да възстанови щетите от бракониерски лов. Мъжът е чисто съдебно минало.", "date": "2018.03.28", "title": "Търговище: Районният съд в Попово наложи глоба от 2000 лева на шуменски бизнесмен за бракониерски лов на благороден елен и кошута"}
{"url": "http://www.focus-news.net/news/2018/03/28/2505150/faz-karles-puchdemon-shte-prekara-velikden-v-zatvora-v-noymyunster.html", "text": "Бившият председател на Женералитета на Каталуния Карлес Пучдемон ще прекара Великденските празници в затвора, отбелязва германският национален ежедневник Die Frankfurter Allgemeine Zeitung.  Главният прокурор в Шлезвиг, провинция Шлезвиг-Холщайн няма да разгледа молбата за екстрадицията му тази седмица, така че решение по случая ще се очаква след празника, който западните християни отбелязват тази година на 1 април. \r\nПучдемон бе арестуван в неделя, 25 март, на магистрала в Германия. Бившият каталунски лидер пътувваше от Финладия към Белгия, но бе задържан от германската полиция на основание международна заповед за арест, издадена от Испания.Тереза Герова", "date": "2018.03.28", "title": "FAZ: Карлес Пучдемон ще прекара Великден в затвора в Ноймюнстер"}
{"url": "http://www.focus-news.net/news/2018/03/28/2505146/vzglyad-kosovo-otiva-kam-nova-voyna-sas-sarbiya.html", "text": "Сръбските власти са извън себе си от гняв: с благословията на ЕС албанският спецназ в Косово фактически отвлече сръбски министър. На този фон косовските сърби все по-настойчиво искат въвеждането на войска, при това не само от Белград, но и от Москва. Фактически работата отива към нова война за Косово. И се създава впечатление, че в Белград вече са готови за нея, пише руското издание „Взгляд“, в материал представен без редакторска намеса.\r\nОбстановката в Северно Косово се изостри силно, след като албанският спецназ арестува директорът на сръбската канцелария за Косово и Метохия Марко Джурич. В населената предимно със сърби Косовска Митровица прозвуча сигнал за тревога, хората стихийно започнаха да се събират край моста над река Ибър, започнаха да се строят барикади.\r\nНа няколко автомобилни трасета, водещи в тила на сръбския край, активисти препречиха пътищата с камиони. Училищата са затворени, а учениците са разпуснати по домовете си. В болниците е въведен извънреден режим. Засега не се чуват изстрели, но се чуват искания за въвеждане в Митровица (и въобще в северната част на Косово) на сръбски войски.\r\nСъгласно Брюкселския договор между Белград и Прищина от 2013 година, албанските власти бяха задължени да образуват в течение на една година т.нар. Общност на сръбските общини, създавайки по този начин де-факто сръбска автономия в северната част на Косово, но до момента това не се е случило. Местната политическа партия „Сръбска листа“ иска ускоряване на процеса и призовава Белград към по-активно вмешателство. Белград внимава и призовава за компромиси, което предизвиква крайно негативна реакция от косовските сърби, стигаща и до агресивна риторика по отношение на правителството в Белград. С цел да разясни позицията на правителството на специална кръгла маса в Митровица пристигна внушителна делегация от Белград, оглавявана от Джурич – профилния министър, който трябваше да уговори местните сърби да „търсят компромиси“.\r\nАлбанците поначало бяха категорично против появяването в Митровица на сръбски чиновници. Правовият статут на административната граница между Сърбия и Косово е неясен и всяка от страните го трактува по своему. В Прищина смятат, че това е държавна граница, дори и временна и зад нея те могат да правят, каквото пожелаят. Затова предварително бе забранено влизането в Косово не само на Джурич, но и на много други – началникът на администрацията на сръбския президент Никола Селакович, министърът на отбраната Александър Вулин, министърът на културата Владан Вукосавлевич. Последният отиде в Косово не на кръгла маса, а с намерението да инспектира състоянието на няколко сръбски православни манастира. Но министърът на външните работи на Косово Беджет Пацоли заявуи, че „всеки, който премине КПП Ярине, ще бъде арестуван“.\r\nОт гледна точка на Белград, такава граница въобще няма, а има влязъл в сила при печални обстоятелства пропускателен режим, който трябва да бъде съгласуван с ЕС. За преминаването на границата трябва 24 часа по-рано да бъде уведомена Прищина – и това е. Уведомленията за визитата на Джурич и компания са отправяни на три пъти, а в отговор – албанска тишина. От своя страна ЕС, чрез устата на прессекретаря на  върховния представител по въпросите на външните работи и политиката на сигурност Мая Коциянчич предупреди и двете страни, че са длъжни да съблюдават действащото съглашение за визитите на официалните лица. Това е типична за ЕС „щраусова позиция“, когато стане дума за самоуправството на косовските албанци.\r\nСлед четиричасова препирня с албанските граничари, на кръглата маса все пак дочакаха гостите си. Джурич излезе на трибуната и подчерта, че косовският въпрос не може да бъде решен без участието на сърбите, още по-малко без сърбите от Косово и Метохия, които са последните две десетилетия „толкова много са се настрадали“.\r\n„Иска ми се от тук, от Косовска Митровица, да съобщя, че Северно Косово и Метохия никога не са били и никога няма да бъдат част от т.нар. независимо Косово, както и част от т.нар. Велика Албания. Такива проекти се поддържат само от тези, които искат да предизвикат конфликт на тази територия. Днес ние пристигнахме тук преди всичко, защото Сърбия иска да чуе какво бихте искали да кажете за Косово и Метохия. Както и до този момент, Сърбия и занапред ще бъде с вас“, обеща Джурчи, като подчерта, че политиката на сръбския президент е политика на постигането на компромис, който предполага, че косовските сърби „също ще получат нещо“.\r\nПри думите „също ще получат нещо“ се оживи лидерът на местната партия „Сръбска листа“, който по съвместителство изпълнява и длъжността кмет на Митровица Горан Ракич. Той беше настроен решително и призова да се „сформира Общност на сръбските общини самостоятелно“, ако Прищина не иска да изпълни поетите ангажименти. „Въпреки натиска, няма да позволим на никой да внесе раздор между нас“, заяви Ракич.\r\nВ този момент в помещението нахлуха хора с черни качулки и тъмно-сини униформи с надпис ROSU (Regional Operational Support Unit – евфемизъм за албанската полиция в Северно Косово), всичките – въоръжени до зъби. Те метнаха няколко шокови гранати и пуснаха сълзотворен газ. В започналия скандал нападателите свалиха Джурич, вързаха ръцете му зад гърба, напъхаха го в джип и го откараха към Прищина.\r\nДжурич е млад човек с хилаво телосложение и неголям ръст и да се противопоставя на двуметрови горили с бронежилетки и автомати не може да се очаква от него. На помощника на Джурич счупиха двете ребра и повредиха гръбнака. Силно пострада и репортера (девойка) от белградската телевизия, която се опита да заснеме всичко това. Още десетки мирни жители получиха по-малки контузии.\r\nВ Прищина сръбският министър бе доставен в съда, където му бе предявено обвинение в административно нарушение (нарушение на границата), бе вкаран обратно в джипа и откаран на ГКПП „Мердаре“, където бе пуснат от сръбската страна. Лидерът на Косово Хашим Тачи похвали своята полиция за „професионализма“, като добави: „Този случай не трябва да попречи на комуникацията между Косово и Сърбия, диалога между страните и усилията за нормализация, добросъседските отношения и примирението между двата народа“.\r\nПрезидентът на Сърбия Александър Вучич свика спешно заседание на Съвета за национална сигурност. Излизайки след съвещанието, държавният глава изпадна в ярост пред журналистите. Той буквално крещеше и ревеше.\r\nОперацията по хващането на сръбските чиновници бе ръководена от командира на албанската полиция в регион „Север“ капитан Бесим Хоти, по-рано работил като прессекретар на косовската полиция. Това не трябва да смущава никого: албанците отделят на пиара и връзките с обществеността особено внимание и поставят на съответстващите длъжности харизматични деятели. Лицето и обноските на Хоти са на професионален убиец, а неговото минало е мътно. При това неговото назначаване е съгласувано с Белград, по т.нар. протокол Тачи – Дачич, тъй като той донякаъде е задължен да координира своите действия със сръбските власти. Между другото, именно този човек отговаря за разследването на убийството на косвоския сръбски политик Оливер Иванович и буквално преди няколко дни съобщи пред албанските медии, че няма никакви улики.\r\nХоти е подчинен на местния спецназ – две тренирани от американците групи по 15 човека във всяка. Тези хора пристигнаха при сградата, където се провеждаше кръглата маса, на шест коли, чийто състав предизвика буря от негодувание в Белград: две от тях принадлежаха на месната полиция, две – на спецназа и още две – на Канцеларията на ЕС в Косово (EULEX). Т.е. същият европейски орган, който по идея трябва да осигурява законността и реда.\r\n„Албанските терористи действаха с директната поддръжка на EULEX. Това е същият този EULEX, който не е заинтересован да се намеси в разследването на убийството на Оливер Иванович. Защо издевателствате над сърбите, защо мъчите сърбите в Косово? – негодуваше Вучич – Те бяха журналисти от РТС, други канали... Банда, какво искате вие от тях?“\r\nАлбанският спецназ, както неочаквано се изясни, е бил подпомогнат „в логистиката“ – като проводници са послужили двама местни сърби, с които Белград обеща да се разправи отделно (и по-добре да не се вниква, какво точно означава това на практика). „Всички участници в залавянето на Марко Джурич ще отговарят пред съда. Ще бъдат заведени редица наказателни дела, ще отговарят всички“, обеща Вучич.\r\nЖурналистите се поинтересуваха, дали Белград може да разчита на готовността на албанската страна за компромис. „Разбира се, че не. Те лъжат всички, никога не са били готови за никакъв компромис и през цялото време само са чакали, кога ще се окажем в достатъчно тежко положение да признаем независимостта на Косово. Тази работа (търсенето на компромис – бел. „Взгляд“) е безсмислена“, категоричен бе президентът.\r\nЕдин важен детайл: албанската полиция, а още повече спецназ, изобщо нямат право да се появяват в Косовска Митровица, според международните договори. Изглежда, че, за да бъде избегната забраната са били нужни двата джипа с логото EULEX. По този начин похищението на сръбския министър и боят над официални лица в Косовска Митровица може да се счита за агресивен акт от страна на албанските власти на Косово с благословията на европейските структури.\r\nТърпението на Белград се стапя буквално пред очите ни. На теория нищо не може да ги спре да изпратят в Митровица и още няколко села в Северно Косово сръбски спецназ.\r\nТова, разбира се, е радикален вариант на развитие на събитията, но още няколко такива инциденти – и всичко може да се случи.\r\nВ момента сърбите са блокирали с камиони пътя към КПП „Звечани“, което дразни изключително много албанската страна, тъй като блокираното трасе е точно този стратегически път, който при всички положения трябва да бъде удържан от албанската полиция. С тази цел и, може би, по молба на Хоти, на север са прехвърлени 200 полицаи от Прищина и Косово Поле. Албанските медии твърдят, че като цяло обстановката в Митровица „е нормална“, но албанците, които работят от сръбската астрана на града и в Лесопавич, предпочетоха да не ходят на работа, оправдавайки се с блокираните пътища.\r\nРейдът на албанския спецназ в Митровица е опасен сигнал. Сръбското население направи нагледна демонстрация на това, че не е защитено по никакъв начин, а международните инструменти и упованието на „компромиси“ не дава нищо. Албанците са готови във всеки един момент да развалят всеки договор (при това буквално), а в последно време водят кампания за изгонването от Косово на остатъците от европейските контролни структури. В тази обстановка сръбското население се радикализира, при това то и по-рано не се отличаваше със склонност към миролюбие.\r\nВ изказванията на местните политици има все повече обръщения от типа „спаси и съхрани“ по адрес на Русия през главата на Белград (между другото, руското МВнР реагира на ареста на  Джурич крайно остро, докато ЕС просто хвърли цялата вина върху Белград). Това напряга изключително много сръбските власти, които в момента просто са длъжни да демонстрират твърдост. И ситуацията може да излезе извън контрол във всеки един момент.\r\nПревод и редакция:", "date": "2018.03.28", "title": "„Взгляд“: Косово отива към нова война със Сърбия"}
{"url": "http://www.focus-news.net/news/2018/03/28/2505152/gl-prokuror-sotir-tsatsarov-savsem-skoro-shte-posledvat-oshte-deystviya-svarzani-s-kmeta-na-septemvri-marin-rachev.html", "text": "Съвсем скоро ще последват още действия, свързани с кмета на Септември Марин Рачев. Това каза главния прокурор Сотир Цацаров пред журналисти във връзка с разследването срещу кмета на Септември Марин Рачев, предаде репортер на Агенция „Фокус“.  Попитан на каква фаза е проверката срещу кмета, Цацаров отговори: „Досъдебното производство срещу него е на фаза активно разследване“. \r\nВъв връзка с пътниците, които са пропуснати от граничните полицаи, той уточни, че проверката се извършва от МВР, а не от прокуратурата. Цацаров заяви, че ако в хода на тази проверка се установят данни за престъпление, Вътрешна сигурност в МВР трябва да сигнализира прокуратурата. \r\nДеница КИТАНОВА", "date": "2018.03.28", "title": "Гл. прокурор Сотир Цацаров: Съвсем скоро ще последват още действия, свързани с кмета на Септември Марин Рачев"}
{"url": "http://www.focus-news.net/news/2018/03/28/2505164/dobrich-v-hudozhestvenata-galeriya-v-grada-e-predstavena-izlozhbata-vdahnoveniya.html", "text": "До 17 април в една от залите на Художествената галерия в Добрич може да бъде разгледана изложбата „Вдъхновения“. Неин куратор е Пенка Думбалова. Това каза директорът на галерията Евелина Ханджиева, предаде кореспондент на Радио „Фокус” – Варна. Изложбата е посветена на пролетта, представя живопис на жени художнички. Жените са не само вдъхновителки, но и талантливи и креативни творци. Дария Василянска, Василка Монева, Нуша Гоева, Румяна Ганчева, Кина Петрова, Люба Кирова и други художнички представят изключително разнообразни по стил, цвят и усещания творби, посочи Евелина Ханджиева. Художничките са от различни поколения, но обединени от своето отношение към живописта, декоративния подход и от свежия, искрящ колорит. „Тези ярко разпознаваеми художнички винаги ще вълнуват и ще има с какво да изненадат, както обикновения зрител, така и професионалиста. Всеки ще има възможност да се докосне до най-доброто от тяхното творчество, доказало се във времето и носещо нежността и тайнството на женската същност“, каза още Евелина Ханджиева. От днес Художествената галерия в Добрич гостува с изложба в Силистра. В 17.00 часа в Художествената галерия в крайдунавския град официално откриват изложбата „Найден Петков (1918 – 1989) – нежният класик“. Посветена е на 100- годишнината от рождението на художника, включва 26 творби -живопис и рисунки, от фонда на добричката галерия. Те са рисувани в периода 1965 – 1981 г., като някои от тях са откупувани от Общите художествени изложби „Земята и хората“, които са откривани в Добрич и от самостоятелната изложба на Найден Петков, в галерията през 1981 г. Приятелите и колегите на художника го описват като „дълбок, мъдър, надарен с тънката чувствителност на поет, съчетаващ артистичност и благородство, майсторство и човешко достойнство“. Този аристократ на духа е свързан трайно с Добруджа и за това една част от живописните платна  и рисунки в изложбата тематично са свързани с региона – добруджански полета, терени, балчишки пейзажи. Ценителите на изобразителното изкуство в крайдунавския град ще имат възможност в продължение на месец да се докоснат до част от богатото и вълнуващо творчество на Найден Петков.\r\nЖулиета НИКОЛОВА", "date": "2018.03.28", "title": "Добрич: В Художествената галерия в града е представена изложбата „Вдъхновения“"}
{"url": "http://www.focus-news.net/news/2018/03/28/2505165/borislav-borisov-obshtina-lom-ostava-postoyannoto-nablyudenie-na-digite-v-rayona-na-lom.html", "text": "Остава постоянното наблюдение на дигите в района на Лом, каза за Радио „Фокус“ – Видин Борислав Борисов, специалист в Община Лом. Нивото на река Дунав край Лом днес е спаднало с 10 см и водният стоеж е 747 см. Очаква се в близките дни то да започне да се повишава и затова дигите остават под денонощно наблюдение. Освен в Лом дунавските диги се наблюдават денонощно и край селата  селата Орсоя, Долни Цибър и Станево. Няма залети къщи и земеделски площи от река Дунав, но високи подпочвени води има на много места в общината. При покачване на нивото с повече от 1 метър над сегашния воден стоеж край пристанището в Лом ще бъде изградена земна насипна дига.\r\nАнна ЛОЗАНОВА", "date": "2018.03.28", "title": "Борислав Борисов, Община Лом: Остава постоянното наблюдение на дигите в района на Лом"}
{"url": "http://www.focus-news.net/news/2018/03/28/2505156/tragediyata-v-kemerovo-arestuvano-e-litse-koeto-ne-e-zadeystvalo-protivopozharnata-signalizatsiya-v-targovskiya-tsentar.html", "text": "Руските власти са арестували за срок от два месеца охранител на търговския център в Кемерово, който не е задействал противопожарната система на обекта в деня на трагедията, при която загинаха над 60 души, предава Интерфакс.\r\nОбразувано е дело за „причиняване на смърт по небрежност“, „нарушаване на изискванията за пожарна безопастност, довела по невнимание до смъртта на двама и повече души“ и „предоставянето на услуги, които не отговарят на изискванията за безопасност“. \r\nАрестуваният охранител Сергей Антюшин заяви, че е невинен. Тереза Герова", "date": "2018.03.28", "title": "Трагедията в Кемерово: Арестувано е лице, което не е задействало противопожарната сигнализация в търговския център"}
{"url": "http://www.focus-news.net/news/2018/03/28/2505166/predsedatelyat-na-vas-georgi-cholakov-razporedi-merki-za-preodolyavane-na-zabavyaneto-po-dela-za-prekratyavane-na-sluzhebni-pravootnosheniya-na-darzhavni-sluzhiteli.html", "text": "Председателят на ВАС Георги Чолаков разпореди мерки за преодоляване на забавянето по дела за прекратяване на служебни правоотношения или уволнения на държавни служители, полицаи и военни. Това съобщиха от пресцентъра на Върховния административен съд(ВАС). Върховният административен съд ще разгледа и приключи до 30 юни т.г. общо 163 забавени дела чрез пренасрочването им в извънредни заседания или като допълнителни дела в редовни заседания. \r\n„Мярката се предприема с цел да се преодолее забавянето, тъй като делата, образувани миналата година, първоначално са били насрочени за разглеждане с най-далечна дата средата на 2019 година“,  каза председателят на ВАС Георги Чолаков. \r\nВърховният административен съд въвежда и мерки за насрочване в разумни срокове и преодоляване на забавянето на дела по Закона за убежището и бежанците. 146 дела за получаване на статут, заведени от бежанци до края на 2017 г., ще бъдат преразпределени за разглеждане при допълнителна натовареност на съдиите от ВАС. Срокът е до 30 юни т.г. В тези срокове ще бъдат разглеждани и дела за отчуждавания на имоти и части от имоти по Закона за държавната собственост. Жалбите касаят изграждането на магистрали и пътища.", "date": "2018.03.28", "title": "Председателят на ВАС Георги Чолаков разпореди мерки за преодоляване на забавянето по дела за прекратяване на служебни правоотношения на държавни служители"}
{"url": "http://www.focus-news.net/news/2018/03/28/2505162/rakovodstvoto-na-pp-abv-izprati-saboleznovatelen-adres-do-posolstvoto-na-ruskata-federatsiya-vav-vrazka-s-tragichniya-intsident-v-grad-kemerovo.html", "text": "Председателят на АБВ Константин Проданов и ръководството на партията изпратиха съболезнователен адрес до посолството на Руската федерация в България във връзка с трагичния инцидент в търговски център в град Кемерово, довел до огромен брой жертви. Това съобщиха от пресцентъра на ПП АБВ. Съболезнователният адрес беше поднесен на Негово Превъзходителство, руския посланик Анатолий Макаров от Румен Петков – член на ИБ на Алтернатива за българско възраждане. \r\n„В този тежък момент ние, заедно с Вас, скърбим за жертвите, споделяме напълно мъката на близките на загиналите и пострадалите и сме солидарни с Вашата болка. \r\nМоля да предадете нашата съпричастност, съчувствие и подкрепа на семействата и близките на пострадалите, на народа и правителството на Руската федерация“, се посочва в текста на съболезнователния адрес. \r\nОт името на ПП АБВ Румен Петков вписа и послание за съпричастност и подкрепа към руския народ в съболезнователната книга, която Руската федерация изложи в посолството си у нас.", "date": "2018.03.28", "title": "Ръководството на ПП АБВ изпрати съболезнователен адрес до посолството на Руската федерация във връзка с трагичния инцидент в град Кемерово"}
{"url": "http://www.focus-news.net/news/2018/03/28/2505170/kyustendil-povishena-e-opasnostta-ot-padashti-kamani-vav-visokoplaninskite-rayoni-v-oblastta.html", "text": "Повишена е опасността от падащи камъни във високопланинските райони в Кюстендилска област. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Пътните настилки са предимно сухи. Нормален е трафикът по Автомагистрала „Струма” и път Е-79 в областта. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.28", "title": "Кюстендил: Повишена е опасността от падащи камъни във високопланинските райони в областта"}
{"url": "http://www.focus-news.net/news/2018/03/28/2505167/yambol-obshtinata-organizira-informatsionna-sreshta-vav-vrazka-s-aktualizirane-na-investitsionnata-programa-na-grada.html", "text": "Във връзка с процедура за актуализиране на Инвестиционната програма на град Ямбол и обявен прием на заявления за кандидатстване за повишаване на енергийната ефективност в многофамилни жилищни сгради в община Ямбол в рамките на цитираната процедура, на 3 април 2018 г. от 17.30 часа ще се проведе информационна среща в зала 107 на Община Ямбол. Това съобщиха от пресцентъра на Общината. На срещата ще бъде представена информация относно възможностите за подаване на проектни фишове, за включването на обекти на интервенция в актуализирания списък на Инвестиционната програма на град Ямбол, както и за особеностите при подаване на заявления за кандидатстване за повишаване на енергийната ефективност в многофамилни жилищни сгради в община Ямбол. \r\nВ рамките на Инвестиционна програма на град Ямбол ще се реализират инвестиции за 25 515 436,05 лева. Програмата се финансира по процедура BG16RFOP001-1.001-039 „Изпълнение на интегрирани планове за градско възстановяване и развитие 2014-2020“ (ИПГВР), Приоритетна ос 1: „Устойчиво и интегрирано градско развитие“ на Оперативна програма „Региони в растеж“ 2014-2020 (ОПРР). \r\nИнвестиционната програма ще се актуализира чрез добавяне на нови обекти, предложени посредством проектни фишове и успешно преминали процедура по оценка, утвърдена от Управляващия орган на ОПРР 2014 - 2020.\r\nИнформация относно процедурите по актуализиране на Инвестиционната програма на град Ямбол и прием на заявления за кандидатстване за повишаване на енергийната ефективност в многофамилни жилищни сгради в община Ямбол е достъпна на официалния сайт на Община Ямбол .", "date": "2018.03.28", "title": "Ямбол: Общината организира информационна среща във връзка с актуализиране на Инвестиционната програма на града"}
{"url": "http://www.focus-news.net/news/2018/03/28/2505169/ministar-lilyana-pavlova-imame-seriozen-napredak-v-reformata-na-obshtata-evropeyska-sistema-za-ubezhishte-do-kraya-na-may-shte-predlozhim-plan-za-upravlenie-na-krizi.html", "text": "Вече имаме сериозен напредък в реформата на общата европейска система за убежище. Предложихме нов подход и философия по темата. Това каза министърът за Българското председателство Лиляна Павлова на заседание на парламентарната комисия по европейски въпроси и контрол на европейските фондове, предаде репортер на Агенция „Фокус“. „След много заседания и усилия екипът ни остави настрана досегашните теми и предложи план за управление на кризи, който включва анализ, мерки и действия в ситуации, като тази, с които се сблъскахме преди 3 години“, заяви тя. „Поставили сме си срок до края на май, а през юни да предложим това и на лидерите, за да получим политическа подкрепа“, обясни Лиляна Павлова. „Няма досие, по което да има забавяне, да не работим или да нямаме усилие от страна на работните групи. Има такива, по които имаме блокиране, заради сериозни съображения на страни членки“, поясни министърът.\r\nБиляна ИВАНОВА", "date": "2018.03.28", "title": "Министър Лиляна Павлова: Имаме сериозен напредък в реформата на общата европейска система за убежище, до края на май ще предложим план за управление на кризи"}
{"url": "http://www.focus-news.net/news/2018/03/28/2505163/ria-novosti-dve-strani-ot-es-otzovaha-poslanitsite-si-ot-moskva.html", "text": "Две държави от Европейския съюз – Словакия и Люксембург, отзоваха посланиците си от Москва за консултации, предава РИА Новости.\r\nМинистърът на външните работи на Словакия Мирослав Лайчак подчерта, че отзоваването на ръководителя на дипломатическата мисия в Русия се случва за първи път за последните 20 г. Същевременно той добави, че планира да обсъди случая „Скрипал“ с ръководителя на контраразузнаването. \r\nЛюксембург също отзова посланика си. От Министерството на външните работи подчертаха, че правителството „по решителен начин осъжда извършеното (в британския град Солзбъри- бел.р.) нападение и се присъединява към изводите на Великобритания за това, че Русия с голяма вероятност носи отговорност за случая“.\r\nМиналата седмица посланикът си в Русия отзова също Европейския съюз.Тереза Герова", "date": "2018.03.28", "title": "РИА Новости: Две страни от ЕС отзоваха посланиците си от Москва"}
{"url": "http://www.focus-news.net/news/2018/03/28/2505168/stanimir-stanimirov-h-klub-planuvame-provezhdane-na-rafting-rok-festival-kray-simitli.html", "text": "Плануваме провеждане на Рафтинг рок фестивал край Симитли. Това каза в предаването „Симитли – минало, настояще и бъдеще“ на Радио „Фокус“ – Пирин Станимир Станимиров – Чачи, инструктор по рафтинг, каяк и алпинизъм и председател на Х-клуб. По думите му събитието не е новост за общината, а вече утвърдила се традиция. „Към момента все още уточняваме датата, тъй като знаете, че при нас има много мото събори и празници на града и общината, а ние не искаме да дублираме някой от тях. Когато имаме яснота, ще обявим на хората точната дата“, каза още Станимиров. Той добави, че се очаква събитието да бъде посетено от много хора, не само от България, но и от близки съседни държави. „С подобни събитие имаме възможността да популяризираме Община Симитли и нашата река Струма, която дава чудесни възможности да спускане с рафт“, подчерта Станимиров.„Фокус“ припомня:\r\nПрез 2012 година за първи път в Симитли се проведе Рафтинг рок фестивал под надслов „Rock ‘N’ Rolling on the river“. Тогава едни от най-добрите български рок групи взеха участие в музикалното събитие, което се проведе на поляните до коритото на Струма край Симитли. Организатори бяха Х-Клуб и Община Симитли.\r\nЛивия НИНОВА", "date": "2018.03.28", "title": "Станимир Станимиров, Х-клуб: Плануваме провеждане на Рафтинг рок фестивал край Симитли"}
{"url": "http://www.focus-news.net/news/2018/03/28/2505174/pernik-27-godishen-mazh-poluchi-10-godishna-prisada-za-opit-za-ubiystvo.html", "text": "Окръжна прокуратура – Перник е привела в изпълнение присъда, постановена спрямо Е. Данаилов (на 27 години), обвинен за опит за умишлено убийство, извършено от него при условията на опасен рецидив. Това съобщиха от пресцентъра на Апелативна прокуратура - София.\r\nОсъденият Е. Данаилов е многократно осъждан за престъпления от общ характер, като наказанията били изтърпяни от него до 24 август 2016 г. \r\nНа 14 октомври 2016 г. Данаилов отишъл в кв. „Тева“ в град Перник. Намерението му било да отмъсти на Р.И., който преди две години му бил нанесъл побой. Оттогава той проучвал мъжа, който упражнил физическо насилие спрямо него – местоживеене, навици, заведения, които посещавал. \r\nВъв фаталния ден Данаилов се качил по стълбището до петия етаж, извадил нож тип „бокс“ с 9 см. острие и позвънил на звънеца на апартамент № 15, в който живеел Р.И. Когато той отворил входната врата, Данаилов веднага го нападнал. Въпреки опита да спре грубо нахълталия в жилището му мъж, пострадалият не успял и бил избутан навътре в антрето. \r\nНападателят нанесъл на Р.И. удар с ножа в горната част от тялото (торса), в резултат на което мъжът получил голяма порезна рана с почти пълно прерязвяне на големия гръден мускул и обилно кръвотечение. Той успял да задържи дясната ръка на Данаилов и междувременно да извади ножа от тялото си, след което започнал да вика за помощ. В този момент се появил баща му, с когото се опитали да спрат нападателя. Успели да го повалят на пода, а майката на пострадалия извикала съседи, с чиято подкрепа Данаилов бил обезвреден. \r\nПострадалият бил закаран до болница в гр. Перник, където изпаднал в шоково състояние вследствие на острата кръвозагуба. Спрямо него били предприети животоспасяващи манипулации и хирургическо обработване на раната. Бързата и адекватна лекарска помощ предотвратила настъпването на по-тежката последица – смъртта на Р.И. \r\nДанаилов бил задържан от пристигналите на място служители на МВР. От заключението на извършената в хода на досъдебното производство съдебно-химическа експертиза се установява, че по време на деянието той се е намирал в лека степен на алкохолно опиянение и под влияние на психоактивен медикамент (карбазепин). От съдебно-психиатричната и съдебно-психологичната експертиза е видно, че подсъдимият е изключително злопаметен и отмъстителен, със снижен праг на гневни и агресивни изблици. \r\nЗа престъплението, извършено при условията на опасен рецидив, Данаилов е осъден на десет години „Лишаване от свобода“ при първоначален „строг“ режим. Той следва да заплати и обезщетение на пострадалия в размер на 30 000 лева. \r\nПрисъдата е окончателна и не подлежи на обжалване и протест.", "date": "2018.03.28", "title": "Перник: 27-годишен мъж получи 10-годишна присъда за опит за убийство"}
{"url": "http://www.focus-news.net/news/2018/03/28/2505176/ministar-lilyana-pavlova-poluchihme-podkrepa-kohezionnata-politika-da-ostane-debatat-tryabva-da-prodalzhi-v-posoka-yasnoto-y-garantirane.html", "text": "Получихме успокоението и подкрепата, за това че кохезионната политика трябва да остане. Със сигурност ще трябва да бъде намален нейният обхват. Това каза министърът за Българското председателство Лиляна Павлова на заседание на парламентарната комисия по европейски въпроси и контрол на европейските фондове, предаде репортер на Агенция „Фокус“. „Важно е дебатът да продължи в посока ясно гарантиране на кохезионна политика за слабо развитите региони“, заяви министърът. „На заседанието на 9 март повечето от страните членки се изказаха в посока за увеличаване на вноските в бюджета на ЕС. Имаше и такива, които се обвяват против увеличаването на вноската, като Австрия например“, посочи Лиляна Павлова. „Работим активно в триалозите с ЕП и ЕК. По линия на Корепер 2 сме провели 24 триалога по 12 от досиетата. От Корепер 1 успяхме да проведем 40 триалога по 23 от досиетата“, обясни министърът. „По 10 досиета, за които са проведени триалози, вече имаме приети окончателни текстове“, каза още Лиляна Павлова. \r\nБиляна ИВАНОВА", "date": "2018.03.28", "title": "Министър Лиляна Павлова: Получихме подкрепа кохезионната политика да остане, дебатът трябва да продължи в посока ясното й гарантиране"}
{"url": "http://www.focus-news.net/news/2018/03/28/2505171/nyama-da-mogat-da-badat-promenyani-podrobnite-ustroystveni-planove-za-zhilishtnite-kompleksi-v-stolichna-obshtina-v-srok-ot-5-godini-sled-priemaneto-im.html", "text": "На проведено пленарно заседание на 28 март 2018 г. 44-тото Народно събрание окончателно прие след второ гласуване законопроекта за изменение и допълнение на Закона за устройството и застрояването на Столичната община (ЗУЗСО). Това съобщиха от пресцентъра на Столичната община. Документът включва забрана да могат да бъдат променяни подробните устройствени планове за жилищните комплекси в срок от 5 години след приемането им. \r\nИнициативата за изменението на ЗУЗСО е на кмета на София Йорданка Фандъкова, главния архитект Здравко Здравков и експертите на Направление „Архитектура и градоустройство“. Измененията бяха внесени в Народното събрание на 4.10.2017 г. от  депутата Александър Ненков и народните представители от ПП ГЕРБ, като същите бяха приети на първо четене на 11.01.2018 г. \r\nЗаконопроектът цели да реши възникналите при прилагане на ЗУЗСО проблеми през изминалите 10 години, както и да отрази обществените нагласи, свързани с облика на София. Промените включват регламентиране на зони, в които няма да има ограничение на височината на сградите, като Народното събрание реши същите да бъдат определени допълнително чрез процедура на изменение на Общия устройствен план (ОУП). Височината на сградите в центъра на София няма да надвишава 50 метра, а в зоната около южната дъга на столицата - 15 метра. В останалите части на столицата максималната височина на застрояване е предвидена да бъде 75 метра, като на сградите, които надвишават 50 метра, ще бъде задължително изготвянето на транспортен анализ. \r\nНародните представители приеха и промени касаещи ограничения в надвишаването на интензитета на застрояване в ъглови имоти. Друга важна промяна в ЗУЗСО е забраната да могат да бъдат променяни подробните устройствени планове за жилищните комплекси в срок от 5 години след приемането им. Изключение могат да правят само промени в Общия устройствен план, с които би се променило предназначението на отделни зони. \r\nПромените в Закона за устройството и застрояването на Столичната община ще влязат в сила три дни след обнародването им в Държавен вестник.", "date": "2018.03.28", "title": "Няма да могат да бъдат променяни подробните устройствени планове за жилищните комплекси в Столична община в срок от 5 години след приемането им"}
{"url": "http://www.focus-news.net/news/2018/03/28/2505175/belta-balgariya-sarbiya-i-turtsiya-shte-badat-predstaveni-na-mezhdunarodno-turistichesko-izlozhenie-v-minsk.html", "text": "Оферти за посещения в България, Сърбия и Турция ще бъдат представени на международно туристическо изложение в Минск, което ще се проведе в периода 4-7 април, предава държавната информационна агенция на Беларус - BelTA.\r\nСъбитието е организирано от Националния изложбен център БелЕкспо в сътрудничество с Министерство на спорта и туризма на Беларус. Панаирът ще бъде фокусиран върху пътувания и екскурзии, медицински туризъм и транспортни услуги, спортно оборудване и застраховки в туризма, предлагани услуги в курорти, центрове за отдих, туристически клубове и хотели. \r\nОсвен множество презентации на атрактивни оферти, в рамките на форума ще бъдат организирани кръгли маси и семинари на тема проблемите в туристическата индустрия. Наред с Беларус, България, Сърбия и Турция, изложението ще събере компании от Унгария, Египет, Куба, Латвия, Литва, Полша, Португалия, Русия, Украйна и Чешката република. \r\nПо данни на Националния статистически институт на Беларус през 2017 г. 727 500 граждани на страната са пътували в чужбина с цел туризъм. Спрямо 2016 г. данните показват ръст от внушителните 47%. От тях 19% са посетили държавите от Организацията на независимите държави (ОНД), 35,5% - страните от Европейския съюз и 45,5% - други страни. Най-популярните туристически дестинации са България, Гърция, Турция, Черна гора, Египет, Украйна, Русия, Полша, Испания, Италия, Чешката република и Литва. През миналата година броят на туристическите пристигания в Беларус е достигнал до 282 хил., което е с 30% повече спрямо година по-рано. Агенция \"Фокус\" припомня: \r\nПо данни на Белстат, Националния статистически институт на Беларус, през 2017 г. най-популярните направления на организираните туристи от Беларус са Турция, посетена от 140 159 беларуси, Египет със 123 814 и Украйна с 86 964. България се нарежда на четвърто място - през миналата година страната ни е посетена от 62 356 беларуски туристи. Тереза Герова", "date": "2018.03.28", "title": "BelTA: България, Сърбия и Турция ще бъдат представени на международно туристическо изложение в Минск"}
{"url": "http://www.focus-news.net/news/2018/03/28/2505177/blagoevgrad-okrazhnata-prokuratura-predade-na-sad-obvinyaem-za-napadenie-s-nozh-na-dvama-mazhe-v-diskoteka.html", "text": "Окръжна прокуратура – Благоевград е внесла за разглеждане в съда обвинителен акт срещу Ю. Мирчев за извършени от него престъпления – опит за убийство и нанасяне на лека телесна повреда. Това съобщиха от пресцентъра на Апелативна прокуратура - София. Обвиняемият Ю. Мирчев и брат му – Г., са от гр. Благоевград и са известни с прякори „Фриковете“. \r\nПрез 2013 г. между Г. и К.Д. (по прякор „Бамбалеята“) възникнал конфликт по повод неправилно паркиране, като след тази случка, при срещите им, те продължили да разменят обидни думи. \r\nКъсно през нощта на 18 юни 2015 г. обвиняемият Мирчев получил обаждане по телефон от брат си, който му разказал за случващата се разправия между него и К.Д. и приятеля му Д.И. (по прякор „Мано“) в дискотеката „The face“ в града. \r\nЮ. Мирчев веднага извикал такси и се придвижил към въпросното заведение, като при пристигането и непосредствено преди входа той извадил от дрехата си нож. \r\nНа стълбите във фоайето на дискотеката той настигнал Д.И. в гръб и с носеното от него оръжие му нанесъл удари, след което се насочил към брат си и К.Д., които продължавали да се карат. \r\nОбвиняемият нанесъл силен удар с ножа в областта на лявата гръдна половина на К.Д. и замахнал втори път да го прободе, но пострадалият успял да хване острието и по този начин отбил удара. \r\nВъпреки намесата на охранителите на заведението да ги разтърват и да изведат Мирчев навън, той успял да се отскубне и отново се насочил към К.Д., за да му нанесе пореден удар, но бил възпрепятстван. \r\nОт заключението на извършените съдебномедицински експертизи се установява, че на Д.И. са били нанесени две прободно-порезни наранявания в областта на дясната ребрена дъга и лявата страна на коремната стена, причинили временно разстройство на здравето, неопасно за живота. К.Д. е бил удрян с юмруци, ритан с крака, намушкан с нож в сърдечната област на гръдния кош, където се намират жизненоважни органи, и порязан по лявата ръка, докато се предпазва. \r\nРазпитан в хода на досъдебното производство обвиняемият Мирчев твърди, че не е носил нож в себе си и не е нанасял удари с него на пострадалите лица. Тези негови обяснения са били опровергани, както от показанията на свидетелите, така и от изготвените съдебномедицински и комплексна видеотехническа и лицево-идентификационна експертизи. \r\nПредстои делото да продължи в съда.", "date": "2018.03.28", "title": "Благоевград: Окръжната прокуратура предаде на съд обвиняем за нападение с нож на двама мъже в дискотека"}
{"url": "http://www.focus-news.net/news/2018/03/28/2505178/veliko-tarnovo-tretoto-myasto-pri-12-godishnite-zavoyuvaha-predstaviteli-na-svishtov-v-darzhavnoto-parvenstvo-po-hokey-v-zala-za-detsa.html", "text": "Третото място при 12-годишните завоюваха свищовски хокеисти на Държавното първенство  по хокей в зала за деца до 12 години и момичета, и момчета до 14 години. Това съобщиха от пресцентъра на Община Свищов. Състезанието се проведе в Пловдив и СКХТФ „Дунав“ – град Свищов участва и в двете възрастови групи.\r\nПри 12-годишните участваха общо 9 отбора в две дивизии. След убедителна победа с 10:1 над отбора на „Академик плюс“ – София и загуба от отбора на „Петър Берон“  с 0:2 в първи кръг, свищовските хокеисти във втори кръг реализираха победа над отбора на Пловдив с 3:1  и се класираха на 3-то място в крайното класиране в дивизия „А“.\r\n14-годишните състезатели от СКХТФ „Дунав“ се класираха четвърти в дивизия „А“ на държавното първенство. При тях също участващите отбори бяха 9, разпределени в две дивизии. Състезателите реализираха победа над отбора на Чепинци и загуба от отборите на Пловдив и Петър Берон.\r\nОт спортния клуб уточняват, че третото място за свищовски хокеисти, при 12-годишните, е много голяма победа, тъй като основният отбор бе съставен от 7-10 годишни деца, а отборите, класирали се на 1-во и 2-ро място включваха 11 и 12 годишни състезатели.", "date": "2018.03.28", "title": "Велико Търново: Третото място при 12-годишните завоюваха представители на Свищов в Държавното първенство по хокей в зала за деца"}
{"url": "http://www.focus-news.net/news/2018/03/28/2505180/sofiya-vazstanoveno-e-dvizhenieto-ot-km-13-do-km-13-na-avtomagistrala-trakiya-v-posoka-burgas.html", "text": "Възстановено е движението от км 13 до км 13 на автомагистрала \"Тракия\" в посока Бургас. Това съобщиха от пресцентъра на Агенция \"Пътна инфраструктура\".", "date": "2018.03.28", "title": "София: Възстановено е движението от км 13 до км 13 на автомагистрала \"Тракия\" в посока Бургас"}
{"url": "http://www.focus-news.net/news/2018/03/28/2505179/vratsa-sadat-nalozhi-nakazanie-probatsiya-na-mazh-napadnal-politsay-pri-vrachvane-na-prizovka.html", "text": "По споразумение между Районна прокуратура – Бяла Слатина и защитата на Пл. Данов от с. Галиче му е наложено наказание „Пробация“ за нападение на полицай при връчване на призовка. Това съобщиха от пресцентъра на Апелативна прокуратура - София. На 15 ноември 2017 г., на ул. „Оборище“ в с. Галиче, осъденият Данов нанесъл удар с ръка на младши полицейски инспектор в група „Охранителна полиция“ към РУ - Бяла Слатина при ОД на МВР - Враца. С агресивното си поведение и употреба на сила той искал да попречи на служителя на реда да изпълни задължението си за връчване на призовка, възложено му по искане на разследващ полицай. \r\nСъдът е одобрил постигнатото между страните споразумение, с което Данов се е признал за виновен и се е съгласил да му бъде наложено наказание „Пробация“ със следните мерки: задължителна регистрация по настоящ адрес, периодични срещи с пробационен служител за срок от една година. Той ще положи и безвъзмезден труд в полза на обществото в размер на триста часа в рамките на една календарна година.", "date": "2018.03.28", "title": "Враца: Съдът наложи наказание „Пробация“ на мъж, нападнал полицай при връчване на призовка"}
{"url": "http://www.focus-news.net/news/2018/03/28/2505161/gl-prokuror-sotir-tsatsarov-ne-mozhe-da-se-ustanovi-koy-e-kserokopiral-dokumenti-na-dans-za-aktsiyata-v-septemvri-otgovornost-nosi-rayonnata-prokuratura-v-pazardzhik.html", "text": "Не може да се установи кой е ксерокопирал документи на ДАНС за акцията в Септември, отговорност  носи Районната прокуратура в Пазарджик. Това каза главния прокурор Сотир Цацаров пред журналисти след съвместното заседание на Комисията по вътрешна сигурност и обществен ред и Комисията за контрол над службите за сигурност, прилагането и използването на СРС във връзка с намерени документи на ДАНС след проведена акция в община Септември, предаде репортер на Агенция „Фокус“. Цацаров обясни, че предмет на обсъждане на двете комисии не е било самото досъдебно производство срещу кмета на Септември Марин Рачев, а констатираният теч на информация. Той поясни, че е сигнализиран от наблюдаващите прокурори по делото, които разследват дейността на Марин Рачев за открити четири документа. Цацаров поясни, че става въпрос за четири броя справки и уточни, че нито една от тях не е класифицирана. По думите му справките съдържат твърдения за допуснати нарушения в хода на предните местни избори. „Нарушения, които според ДАНС са осъществени при осъществяване на предизборна агитация на един и същи кандидат за кмет или от един и същи кандидат за кмет. След като те са били намерени и са изпратени, от моя страна със заповед е назначена незабавна комисия, която е оглавена от апелативния прокурор на град Пловдив. Комисията е извършила проверка в Окръжна и Районна прокуратура в Пазарждик. Проверила е не само тези и въпросни четири документа, а абсолютно всички справки от териториалното звено на ДАНС, които са постъпвали в двете прокуратури по време на предните  местните избори“, коментира Цацаров.  Той поясни, че в хода на проверката е проследен  маршрутът на четирите документа и изводите са, че те имат имат една обща пресечна точка и тя е Района прокуратура – Пазарджик. „Не можем да установим на този етап дали копирането е осъществено от съдебен служител, технически сътрудник, от прокурор, но достатъчно ясно е, че копирането е било извършено в прокуратурата. И четирите документа носят съответни печати, от които е видно, че те са входирани в прокуратурата. На практика те се били ксерокопирани след като са били входирани в прокуратурата“, заяви Цацаров. Той поясни, че няколко дни след представянето на доклада е било проведено обсъждане на резултатите от него. „Районният прокурор на Пазарджик г-н Георги Кацаров пое отговорността за това и подаде оставка. Оставката бе приета от ВСС незабавно“, поясни Цацаров.  Според него на първо място районният прокурор носи отговорност за организацията на работата в Районната прокуратура. „Не може да бъде установено кое е лицето, което е осъществило това копиране, по простата причина, че документите са явни“, каза главният прокурор. По думите му станалото не е нито повод за благодарене, нито повод за гордост от страна на прокуратурата. „Проверката е проверка. Ние сме реагирали незабавно. Заповедта за проверка е издадена незабавно след постъпване на сигнала от наблюдаващите прокурори. Но трябва да бъдем съвсем честни – отговорността в случа яне е на МВР, не е на ДАНС, а на Районна прокуратура – Пазарджик\", посочи главният прокурор.  \r\nДеница КИТАНОВА", "date": "2018.03.28", "title": "Гл. прокурор Сотир Цацаров: Не може да се установи кой е ксерокопирал документи на ДАНС за акцията в Септември, отговорност носи Районната прокуратура в Пазарджик"}
{"url": "http://www.focus-news.net/news/2018/03/28/2505182/sliven-kmetat-stefan-radev-polozhi-parva-kopka-po-proekt-za-blagoustroyavane-porechieto-na-reka-asenovska-i-kv-republika.html", "text": "Кметът на Сливен направи днес първа копка по проект за благоустрояването поречието на река Асеновска и кв. „Република“. Това съобщиха от пресцентъра на Общината. „Така ни върви този месец на дъждове. Мисля, че ще е за хубаво. Квартал „Република“ е първият квартал с изградени жилищни блокове в Сливен. Има нещо символично в това, че тук ще се инвестира в инфраструктурата, заяви пред присъстващите кметът Стефан Радев. Той призова гражданите ако имат забележки, да ги казват на изпълнителите и в Община Сливен, за да се реагира навреме. „Нека се поздравим с успех и придобивките да радват най-вече децата, а и всички жители на квартала“, допълни още кметът.\r\nНа първата копка присъстваха председателят на Общински съвет- Сливен Димитър Митев, заместник-кметът Румен Иванов, представители на фирмата- изпълнител, представители на Камарата на строителите, граждани.\r\nПреди първата копка на пресконференция беше представена информация за напредъка на проекта „Подобряване на градската на Сливен. Той е финансиран напълно от ОП „Региони в растеж“ и е част от Инвестиционната програма на Община Сливен. Общата стойност на проекта 2 199 911 лв.\r\nПроектът включва два обекта. Единият е поречието на река Асеновска. За там се предвижда изграждането на мултифункционално игрище за волейбол и баскетбол, паркинг за 6 автомобила, фитнес на открито, две детски площадки, пясъчник алея за детски велосипеди и тоалетна. Ще бъдат обновени зелените площи, ще се засади растителност, предвижда се ново парково и декоративно осветление и велосипедни алеи.\r\nДругият обект е кв.“Република“. Той е разделен на три района, като за трите е предвидено благоустрояване като озеленяване, пешеходни алеи. В първия район ще се обособят зелени площи и алеи, ще се монтират скамейки и осветление, ще се изградят детска площадка и фонтан с падаща вода. Във втория район проектът предвижда обновяване на алеите, изграждане на игрище за минифутбол и баскетбол, фитнес-уреди на открито, паркинг със 17 места и две беседки. В третия район ще бъдат обновени зелените площи и ще се изградят детска площадка, игрище за волейбол, фонтан, маса за тенис и питейна фонтанка.\r\nКрайният срок за изпълнение на дейностите по проекта е 13 януари 2019 г.", "date": "2018.03.28", "title": "Сливен: Кметът Стефан Радев положи първа копка по проект за благоустрояване поречието на река Асеновска и кв. „Република“"}
{"url": "http://www.focus-news.net/news/2018/03/28/2505183/blagoevgrad-panorama-na-universitetite-predstavi-14-universiteta-ot-tsyalata-strana.html", "text": "Панорама на университетите, под ръководството на Център за личностно и творческо развитие на децата на Благоевград се проведе в областния град. Това съобщиха от пресцентъра на Община Благоевград. Срещата протече с помощта на кариерни консултанти, представители от ЦЛТРДБ. Участие в панорамата взеха представители от 14 университета от цялата страна.  Целта на събитието беше кандидат-студентите от Благоевград и техните родители да се запознаят обстойно с висшите учебни заведения, да получат информация за специалностите и реда за кандидатстване в различните университети. \r\nДиректорът на Център за личностно и творческо събитие на децата на Благоевград Цветанка Гаврилова постави началото на Университетската панорама, която бе официално открита, днес пред зала „22 септември“.  \r\nВ панорамата бяха представени двата елитни университета в Благоевград - Американски университет в България и ЮЗУ „Неофит Рилски“. В инициативата се включиха още Висше транспортно училище „Тодор Каблешков” - София; Военна академия „Георги Стойков Раковски” - София; Лесотехнически университет - София; Медицински университет - Плевен; Национална спортна академия „Васил Левски” - София; Нов български университет - София;  Стопанска академия „Димитър А. Ценов” - Свищов; Тракийски университет – Стара Загора; Университет за национално и световно стопанство - София; Университет по хранителни технологии - Пловдив; Химикотехнологичен и металургичен университет - София. \r\nОбщина Благоевград, съвместно с Център за личностно и творческо развитие на децата на Благоевград организират Панорама на университетите за първи път в Благоевград, като идеята е тя да се превърне в традиционна.", "date": "2018.03.28", "title": "Благоевград: Панорама на университетите представи 14 университета от цялата страна"}
{"url": "http://www.focus-news.net/news/2018/03/28/2505172/vitsepremierat-valeri-simeonov-klasifitsirame-yazovirite-v-dve-kategorii-golemina-i-opasnost-predlozheniyata-za-promeni-v-zakona-za-vodite-vnasyame-v-parlamenta-sled-velikden.html", "text": "Класифицираме язовирите в две категории – големина и опасност, предложенията за промени в Закона за водите внасяме в парламента след Великден. Това каза вицепремиерът Валери Симеонов във връзка с резултатите от дейността на работната група за безопасната експлоатация на язовирите, предаде репортер на Агенция „Фокус“. „Проведоха се до момента 5 заседания на работната група, които бяха доста напрегнати. Към днешна дата мога да кажа, че тези заседания доведоха до един краен резултат. Днес окончателно формулирахме промените в Закона за водите, с които да осигурим необходимия обхват, контрол, поддръжка и ремонтни дейности на всички язовири в България. Работата ни стана възможна благодарение на доста сериозни усилията, които бяха положени от Държавна агенция за метрологичен и технически надзор, които направиха пълно обследване на всички язовири в България. Установена беше бройката – около 6 хил., установена беше и собствеността“, обясни вицепремиерът и допълни, че в продължение на 28 години тази информация е била неизвестна.  „Имали сме и много случаи на липса на какъвто и да е контрол и стопанисване на язовирите. Имаме и нещастни примери, свързани с преливане на язовири и човешки жертви“, добави той. „Остана редактирането на текстовете за промените в Закона за водите да бъде извършено, обобщаването на предложението на министерствата и след Великден ще бъде предложен текстът в парламента за приемане“, каза още той.  Във връзка с промените и решенията, Симеонов заяви: „На първо място, след като имахме пълната информация, разполагаме с яснота както на броя, така и на големината, вида и потенциалните рискове на всички язовири в България, създадоха се текстове в Закона за водите, съгласно които да бъде извършено квалифициране на тези язовири. Основно в две категория – на първо място по тяхната големина, на второ място по тяхната опасност. Също така договорихме и възложихме стопанисването на язовирите съобразно с досегашните им ползвателите, които основно са били ангажирани с поддръжката на язовирните стени. Това са няколко групи язовири, съобразно с това към кое ведомство са били на разпореждане техните стени. Прехвърляме цялата собственост на целите язовири на тези ведомства“. Той уточни, че на първо място е НЕК, Министерство на енергетиката – там има около 30 язовира. „Това са най-големите язовири, които осигуряват ел. енергията, доставяна от водноелектрическите централи. На второ място това са Напоителни системи, които имат около 200 язовира, които осигуряват вода за поливни нужни. На трето място са ВиК дружествата, които се разпореждат около 10 язовира, които обезпечават огромния процент от необходимата за питейни нужди вода. Освен тези три собствености имаме на лице и общински язовири, които са около 4500, както няколко стотин частни“, поясни вицепремиерът. „На първо място беше заложено квалифицирането на язовирите, след това беше уредена собствеността, също така имаме текстове, които са свързани със стопанисването на самите диги и прилежащата територия. Като следващи решения имаме въпроси, свързани с изчистване на собствеността. С преходни и заключителни разпоредби сме определили един тримесечен срок за вземане на решения от общинските съвети кои язовири да запазят за стопанисване и кои да прехвърлят на държавата“, каза още той и допълни, че това е необходимо, за да могат язовирите, които нямат възможност да поддържат да бъдат прехвърлени към държавата. „След този тримесечен срок ще бъде организирано създаването на държавно предприятие, което да поеме собствеността на язовирите, които се прехвърлят от общините от една страна, а от друга страна да поеме и собствеността върху останалите държавни язовири. От друга страна даваме възможност на собствениците на частни язовири също да бъдат прехвърлени. Взехме решение за създаването на специализирано търговско предприятие, държавно,  което да се ангажирана с всякакви ремонтни дейности по поддръжката“, поясни Симеонов. „До настоящия момент поради липсата на ясно определение на понятието на „язовир“ – язовирите в България са били стопанисвани практически безплатно от всички, които са имали това желание. На това поставяме край със съответното определяне на собствеността, на самата водна площ и на земята под язовира“, заяви вицепремиерът.", "date": "2018.03.28", "title": "Вицепремиерът Валери Симеонов: Класифицираме язовирите в две категории – големина и опасност, предложенията за промени в Закона за водите внасяме в парламента след Великден"}
{"url": "http://www.focus-news.net/news/2018/03/28/2505184/hurriyet-balgariya-se-prevrashta-v-populyarna-destinatsiya-za-turskite-skiori.html", "text": "През последните години Гърция се превърна в популярна лятна туристическа дестинация за турците, а България изглежда се налага като нейна зимна версия, коментират в редакцията на вестник Hurriyet. Подобно на Гърция, България се радва на предимството, произтичащо от близкото й разположение до Турция, така че не е чудно защо се превърна във водещо направление за турските скиори и особено за онези от тях, които пътуват със семействата си и търсят по-изгодни оферти за престой. \r\nПътуването от Истанбул до София с автомобил отнема около седем часа, а цената излиза по-малко от самолетен билет за един човек. Придвижването е спокойно, а пътищата са отворени дори и в суровите зимни условия. \r\nСъотношението цена-качество е друг важен фактор, който привлича турските туристи в българските зимни центрове като Пампорово и Банско. \r\nМнозина граждани на Турция отдават предпочитания на Пампорово заради по-малкия брой туристи в него. Разположеният в Родопите курорт се радва на 120 слънчеви дни през зимата. Общата дължина на пистите е 37 километра, а терените са подходящи за всички възрасти и скиори с различна степен на подготовка, включително за начинаещи.\r\nДо 400 хил. турски туристи посещават България всяка година, според данни от официални представители на турското посолство в София. Смята се, че 100 хил. от тях избират страната за зимен туризъм.Тереза Герова", "date": "2018.03.28", "title": "Hurriyet: България се превръща в популярна дестинация за турските скиори"}
{"url": "http://www.focus-news.net/news/2018/03/28/2505186/veliko-tarnovo-nova-trudova-borsa-za-predlagashtite-i-tarseshti-rabota-shte-se-provede-v-grada-na-18-april.html", "text": "Нова трудова борса за предлагащите и търсещи работа на територията на община Велико Търново подготвя Дирекция „Бюро по труда“. Събитието ще се проведе на 18 април, от 10.30 часа, в Интерхотела. Това съобщи пред журналисти директорът на „Бюро по труда“-Велико Търново Обрешко Нечев, предаде репортер на Радио „Фокус“ – Велико Търново. Той припомни, че след последната трудова борса, която беше през септември 2017 година, 217 души са намерили нова работа. \r\n„Толкова бяха обявените вакантни позиции и на тях беше назначен персонал само в рамките на два месеца – до декември“, коментира още Нечев. По време на събитието ще бъдат представени и схемите, по които Бюрото по труда може съдейства на хората за намиране на работа. Към момента има две отворени такива – „Младежка заетост“ и „Работа“, като за втората са обявени свободни места само за общините Елена и Златарица.  Директорът на Дирекцията отбеляза още, че в последните години на Трудовите борси  идват повече работодатели, отколкото търсещи работа лица. В миналото, по думите му, статистиката е била точно обратната. Това показва положително свиване на безработицата в региона.\r\nЛуиза ТРАНЧЕВА", "date": "2018.03.28", "title": "Велико Търново: Нова трудова борса за предлагащите и търсещи работа ще се проведе в града на 18 април"}
{"url": "http://www.focus-news.net/news/2018/03/28/2505185/sofiya-v-regionalniya-istoricheski-muzey-shte-bade-otkrita-izlozhba-posvetena-na-grupata-na-bistrishkite-babi.html", "text": "Регионалният исторически музей е домакин на изложба, посветена на групата на \"Бистришките баби\". Това съобщиха от пресцентъра на Столична община. Ейспозицията ще бъде открита на 29 март 2018 г. от 12.00 часа в зала \"Инфоцентър\" на Музея. Групата на \"Бистришките баби\" изпълнява локален репертоар като някои от песните са много старинни, емблематични за София и Софийския регион. Изложбата представя локалния контекст, в който старинният двуглас е съхранен, водещи певици през годините, както и интереса към групата в международен план.\r\nГрупата е сформирана като ''Бистришки баби'' през 1946 г. Специалистите определят начина на пеене като полифония. Този тип музициране се поставя в полето на неписмените култури и води началото си от предхристиянската епоха. Репертоарът на групата наброява над 300 песни.\r\nИсторически погледнато в с. Бистрица по семейна традиция пеенето е сред най-важните компоненти от обучението на девойките.\r\nПрез 2005 г. ЮНЕСКО разпознава \"Бистришките баби\" като шедьовър на устното и нематериалното културно наследство. През 2008-а вписва шедьовъра в световната представителна листа на нематериалното културно наследство.\r\nИзложбата се осъществява по проект Архаичният шопски двуглас – ценен принос към културните ценности на съвременна Европа. Бистришките баби, финансиран по програма \"Култура\" на Столична община – 2018.\r\nЕкспозицията ще бъде в Музея до 22 април 2018 г.", "date": "2018.03.28", "title": "София: В Регионалния исторически музей ще бъде открита изложба, посветена на групата на \"Бистришките баби\""}
{"url": "http://www.focus-news.net/news/2018/03/28/2505187/izyavlenie-na-ministerstvoto-na-vanshnite-raboti-na-ruskata-federatsiya-otnosno-sluchaya-skripal.html", "text": "Във връзка с многобройните  запитвания  от  български  медии  относно позицията  на Русия по случая на бившия офицер от руското Главно разузнавателно управление (ГРУ) Сергей Скрипал и дъщеря му Юлия, които бяха отровени в британския град Солзбъри на 4 март, от пресслужбата на Посолството на Руската федерация в България представят изявление по темата от Министерството на външните работи в Москва, което Агенция „Фокус“ публикува без редакторска намеса. Агенция „Фокус“ припомня:\r\nНапрежението около случая на бившия офицер от руското Главно разузнавателно управление (ГРУ) Сергей Скрипал и дъщеря му Юлия, които бяха отровени в британския град Солзбъри на 4 март, се увеличи, след като на 23 март в рамките на срещата на върха на Европейския съюз в Брюксел бе взето решение за отзоваване на посланика на Брюксел в Москва. Броени дни по-късно редица държави от Общността представиха координиран отговор на предполагаемата руска намеса в „Случая Скрипал“, като обявиха изгонването на редица руски дипломати от пределите си. Към тях се присъединиха САЩ, Канада, Украйна и др. Други страни, сред които Словакия и Люксембург, а също и България, отзоваха за консултации ръководителите на дипломатическите си мисии в Москва.\r\nРуската федерация отхвърля категорично обвинения за намеса на страната в случая „Скрипал“.Кой е Сергей Скрипал?\r\nСергей Скрипал е служил в ГРУ на Генералния щаб на Русия до 1999 г. През 2004 г. е задържан по обвинение в шпионаж в полза на британското разузнаване МI-6. По данни на Федералната служба за сигурност Скрипал е получил 100 хил. долара от британската служба, за да им предава информация от агенти на руските спецслужби. През 2006 г. Скрипал е осъден в Русия на 13 г. на колония в строг режим, лишаване от званията и държавните награди. Четири години по-късно обаче Скрипал е помилван с указ на тогавашния президент Дмитрий Медведев. През 2010 г. като част от обмен на шпиони между САЩ и Русия Скрипал получава убежище във Великобритания.", "date": "2018.03.28", "title": "Изявление на Министерството на външните работи на Руската федерация относно случая „Скрипал“"}
{"url": "http://www.focus-news.net/news/2018/03/28/2505189/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят към граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.03.28", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/28/2505188/plovdiv-predstoi-osnoven-remont-na-ulitsi-v-grad-asenovgrad-i-v-selata-na-teritoriyata-na-obshtinata.html", "text": "Предстои извършване на основен ремонт на улици в град Асеновград и в селата на територията на общината. Това каза на брифинг кметът д-р Емил Караиванов, съобщиха от пресцентъра на Общината. Той обяви, че е проведена обществена поръчка за извършване на основен ремонт на улици на територията на общината, като са избрани 3 фирми изпълнители. „До края на тази седмица предстои да бъдат подписани договорите, въз основа на които може да се започне възлагане на обектите след осигурено финансиране”, допълни кметът Караиванов. Улиците, предвидени за основен ремонт, са обособени в 4 позиции, както е и в самата обществена поръчка.\r\nОбособена позиция №1 включва ремонт на улици в град Асеновград – основен ремонт на ул. “Перелик“ от кръстовището с ул. “Миньор“ до ул. “Дружба“, асфалтиране между бл.1 до бл.5 в кв. „Баделема“, основен ремонт на ул. “Бачковска“ и ремонт на ул. „Атанас Маринов“.\r\nОбособена позиция №2 включва ремонт  на улици в кварталите „Долни Воден“ и „Горни Воден“ – основен ремонт на ул. „Зорница“ в кв. „Горни Воден“,  на ул. „Вихрен“, кв. „Долни Воден“, направа на канализация и благоустрояване на кръстовището на ул. „Бор“ с ул. „Хр. Анастасов“ в кв. „Долни Воден“, първи етап на основния ремонт на ул. “Младен Митроколев“ в кв. „Горни Воден“ и ремонт на ул. “Иглика“ в кв. „Долни Воден“.\r\nОбособена позиция №3 и №4 включва ремонт  на улици в селата Тополово, Новаково, Леново, Червен, Боянци, Патриарх Евтимово и Нови Извор.", "date": "2018.03.28", "title": "Пловдив: Предстои основен ремонт на улици в град Асеновград и в селата на територията на общината"}
{"url": "http://www.focus-news.net/news/2018/03/28/2505190/aktsenti-v-sutreshniya-blok-dobro-utro-balgariya-na-radio-fokus-na-29-mart.html", "text": "Проект на промени в Закона за горивата, създаде напрежение в бранша. Какво точно предвиждат текстовете, каква е тяхната цел и кой ще се окаже най-засегнат от тях? Отговорите ще потърсим в сутрешния блок „Добро утро, България“ на Радио „Фокус“ от Светослав Бенчев, експерт от Българската петролна и газова асоциация. \r\nПродължава покачването на напрежението след случая „Скрипал“. Редица държави решиха да експулсират руски дипломати в знак на съпричастност с Великобритания, други отказаха да се поведат от общия натиск. Цели ли се съзнателно изостряне на отношенията между Москва и Запада и каква е позицията, която България трябва да заеме? Темата ще коментираме с общинския съветник от БСП и лидер на градската структура на партията Калоян Паргов. Ще разговаряме и с директора на Столичния зоопарк арх. Добромир Бориславов, от кого ще научим какво да очакват посетителите през следващите месеци и как ще бъде отбелязана 130-годишнина от създаването на зоокъта. В минутите след 9.00 часа колегата Марияна Валентинова ще ни разкаже повече за документалната изложба, посветена на 80-годишнината на Симеон Сакскобургготски, която ще бъде открита във Варна. \r\nТези и още теми в „Добро утро, България“ по Радио „Фокус“ от 06.00 до 10.00 часа с водещ Виктория Месробович.", "date": "2018.03.28", "title": "Акценти в сутрешния блок „Добро утро, България“ на Радио „Фокус“ на 29 март"}
{"url": "http://www.focus-news.net/news/2018/03/28/2505191/ministar-boil-banov-shte-provede-sreshta-s-rakovodstvata-na-mezhdunarodnata-federatsiya-na-muzikantite-i-na-sayuza-na-balgarskite-muzikalni-i-tantsovi-deytsi.html", "text": "За първи път на посещение в България пристигат президентът на Международната федерация на музикантите (FIM) Джон Ф. Смит и генералният секретар на организацията Беноа Машуел. Те ще имат среща с министъра на културата Боил Банов на 29 март. Това съобщиха от пресцентъра на Министерство на културата. В нея ще вземат участие и Станислав Почекански, председател на Съюза на българските музикални и танцови дейци, както и представители от ръководството на Съюза. След срещата ще има кратък брифинг.\r\nСветовната федерация на музикантите FIM има над 6 милиона членове от цял свят и Съюзът на българските музикални и танцови дейци е част от тази световната общност.\r\nДжон Ф. Смит е британски музикант и синдикалист. Започва кариерата си като водещ тубист в Английската национална опера през 1974 г., където остава 20 години. През това време той започва да развива дейност и за Съюза на музикалните дейци. През 2002 г. е избран за негов генерален секретар. Провежда кампании по редица въпроси на артистите, а през 2011 г. е ключов играч в убеждаването на британското правителство да удължи срока за закрила на авторските права при звукозаписите от 50 на 70 години.\r\nБеноа Машуел е генерален секретар на Международната федерация на музикантите FIM от септември 2002 г. Преди това той развива кариера като професионален музикант. Виолончелист и гамбист в различни френски симфонични и оперни оркестри и други музикални ансамбли. Като такъв той прави редица записи и турнета във Франция и в чужбина. Между 1995 и 2002 г. е бил национален представител на SNAM (френски съюз на музикалните дейци).", "date": "2018.03.28", "title": "Министър Боил Банов ще проведе среща с ръководствата на Международната федерация на музикантите и на Съюза на българските музикални и танцови дейци"}
{"url": "http://www.focus-news.net/news/2018/03/28/2505194/vidin-natovaren-e-trafikat-po-glaven-pat-e-79-v-posoka-ot-i-za-granichen-punkt-dunav-most-2.html", "text": "Натоварен е трафикът по главен път Е-79 в посока от и за граничен пункт „Дунав мост 2“, съобщиха за Радио „Фокус“ от Областно пътно управление – Видин. Пътуват предимно тежкотоварни автомобили над 12 тона. Пътните настилки в цялата Видинска област са предимно сухи. \r\nДвижението по път III-121 Раброво – Бойница от км 20+860 до км 39+613 при с. Бойница е ограничено за всички автомобили поради разрушено временно мостово съоръжение.Обходният маршрут е по път II-14 Видин – Кула – Бойница и обратно. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. \r\nТрафикът във Видин е интензивен, повече автомобили се движат в централната градска част, на изходите на града и по бул. „Панония“.\r\nАнна ЛОЗАНОВА", "date": "2018.03.28", "title": "Видин: Натоварен е трафикът по главен път Е-79 в посока от и за граничен пункт „Дунав мост 2“"}
{"url": "http://www.focus-news.net/news/2018/03/28/2505193/blagoevgrad-na-gkpp-kulata-trafikat-e-intenziven-na-izhod-za-tovarni-avtomobili.html", "text": "На ГКПП „Кулата“ на българо-гръцката граница трафикът е интензивен на изход за товарни автомобили. Това съобщиха за Радио „Фокус“ – Пирин от „Гранична полиция“. Без проблеми се извършва преминаването на граничен пункт „Илинден“. На останалите пунктове на българо-гръцката и по българо-македонската граница движението се осъществява нормално.\r\nКристина МИТКОВА", "date": "2018.03.28", "title": "Благоевград: На ГКПП „Кулата“ трафикът е интензивен на изход за товарни автомобили"}
{"url": "http://www.focus-news.net/news/2018/03/28/2505181/ministar-temenuzhka-petkova-mnogo-dobra-krachka-napred-sa-predlaganite-promeni-v-zakona-za-vodite.html", "text": "Много добра крачка напред са предлаганите промени в Закона за водите. Това каза на брифинг енергийният министър Теменужка Петкова във връзка с резултатите от дейността на работната група за безопасната експлоатация на язовирите, предаде репортер на Агенция „Фокус“. „Темата, свързана със стопанисването на язовирите, с тяхното управление, години наред стоеше нерешен. Това, което успяхме да направим в рамките на един месец, е много добра крачка напред в решаването на тези въпроси“, обясни Петкова. „НЕК стопанисваше едни от най-големите, комплексни и значими язовири. До този момент не бе изяснен статутът на тези язовири – въз основа на какъв акт те се предоставят на НЕК. В резултат НЕК е била задължена да извършва разходи по стопанисването им, но без да ги управлява“, заяви Петкова.\r\n„С промените, които се правят, се дава яснота по отношение на това, че всички тези язовири, които се намират в приложение номер 1 в Закона за водите, ще бъдат стопанисвани и управлявани по ред и начин определен от съответните министри, в чиито ресори са съответните язовири“, каза още министърът.\r\nПо време на брифинга стана ясно, че освен класифицирането на язовирите текстовете уреждат и въпросите, свързани със собствеността им. В преходните и заключителни разпоредби е определен тримесечен срок за вземане на решение от общинските съвети кои язовири да запазят за стопанисване и кои да прехвърлят на държавата. Създава се Държавно предприятие, което да поеме собствеността на язовирите, които се прехвърлят от общините. По този начин ще се окрупни собствеността на общините и на останалите оператори, които не могат да се справят с поддръжката им към момента. Принципът, че собственикът носи отговорност се запазва. Създава се и специализирано търговско предприятие, което да се ангажира с ремонта и поддръжката на тези язовири. Търговското дружество ще е към Министерство на икономиката, като целта му е то да поеме буферния период до прехвърлянето на собствеността. Ще се облекчи и режимът за извеждане на язовирите от експлоатация. ДАМТН ще разполага и с по-сериозни принудителни административни мерки по отношение на собствениците.\r\nМариела РУСЕВА", "date": "2018.03.28", "title": "Министър Теменужка Петкова: Много добра крачка напред са предлаганите промени в Закона за водите"}
{"url": "http://www.focus-news.net/news/2018/03/28/2505195/blagoevgrad-bez-zatrudneniya-se-izvarshva-dvizhenieto-po-osnovnite-ulitsi-i-bulevardi-v-oblastniya-tsentar.html", "text": "Без затруднения се извършва движението по основните улици и булеварди в Благоевград, предаде репортер на Радио „Фокус“ – Пирин. Трафикът по булевардите „Св. Димитър Солунски“, „Джеймс Баучер“, „Васил Левски“ и „Св. св. Кирил и Методий“ е обичайно натоварен за съботен ден. По-интензивен трафик има на изхода на Благоевград при ж. к. „Струмско“. Натоварено е и движението в района на жп гарата и автогарата. \r\nПрез изминалия ден няма регистрирани тежки пътни инциденти в областния център. Светофарните уредби са в изправност, като преминаването през тях отнема около 2-3 минути. Градския транспорт се движи по разписание и без отклонения от маршрутите.\r\nЛивия НИНОВА", "date": "2018.03.28", "title": "Благоевград: Без затруднения се извършва движението по основните улици и булеварди в областния център"}
{"url": "http://www.focus-news.net/news/2018/03/28/2505196/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на Радио „Фокус“ – Пазарджик. Движат се и много товарни автомобили в двете посоки. Пътните настилки са сухи. Патрул на „Пътна полиция“ е разположен на разклона за село Мало Конаре. Въведени са скоростни ограничения по трасето.\r\nАлбена ЖИЛЕКОВА", "date": "2018.03.28", "title": "Пазарджик: Натоварено е движението по пътя Пазарджик-Пловдив"}
{"url": "http://www.focus-news.net/news/2018/03/28/2505197/prokurorskata-kolegiya-na-vss-obrazuva-distsiplinarno-proizvodstvo-sreshtu-valentina-licheva-naydenova-za-narusheniya-na-kodeksa-za-etichno-povedenie-na-balgarskite-magistrati.html", "text": "Прокурорската колегия на ВСС, на основание чл. 316, ал. 1 от ЗСВ, образува дисциплинарно производство за налагане на дисциплинарно наказание на Валентина Личева Личева-Найденова, прокурор в Окръжна прокуратура – Русе. Това съобщиха от пресцентъра на Висшия съдебен съвет. На основание чл. 316, ал. 2 от ЗСВ, Колегията избра чрез жребий дисциплинарен състав: Йордан Стоев – председател и докладчик, Евгени Диков и Даниела Машева.\r\nПредложението за образуване на дисциплинарно производство е направено от главния прокурор на Република България за допуснати нарушения на Кодекса за етично поведение на българските магистрати, които се отличават със значителна степен на обществена укоримост.", "date": "2018.03.28", "title": "Прокурорската колегия на ВСС образува дисциплинарно производство срещу Валентина Личева-Найденова за нарушения на Кодекса за етично поведение на българските магистрати"}
{"url": "http://www.focus-news.net/news/2018/03/28/2505200/smolyan-povishena-e-opasnostta-ot-padashti-kamani-po-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Пътните настилки са мокри, леко заснежени на прохода Превала, където до 19.00 часа е в сила ограничението за движение на товарните автомобили без ремаркета и полуремаркета през прохода Превала. Заради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Рудозем – Смилян, а за леките Смолян – Фатово – Рудозем. Заради преовлажняване на почвите е повишена опасността от падащи камъни и свличане на земни маси по всички пътища в област Смолян и затова от Областно пътно управление – Смолян апелират да се шофира с повишено внимание и съобразена скорост. През деня са получени сигнали за паднали камъни по пътя Девин – Кричим. Няколко са сигналите и за закъсали автомобили по пътя Пампорово – Чепеларе заради снеговалежа до обяд.\r\nПо направлението Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян улиците са мокри. Автомобилният трафик е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.28", "title": "Смолян: Повишена е опасността от падащи камъни по пътищата в областта"}
{"url": "http://www.focus-news.net/news/2018/03/28/2505199/vss-komisiya-sadebna-karta-natovarenost-i-sadebna-statistika-obobshti-predlozheniya-za-zakonodatelni-izmeneniya-po-liniya-na-neravnomernata-natovarenost-v-sadilishtata.html", "text": "Комисия „Съдебна карта, натовареност и съдебна статистика\" обобщи предложения за законодателни изменения по линия на неравномерната натовареност в съдилищата. Това съобщиха от пресцентъра на Висшия съдебен съвет. Съдийската колегия по инициатива на Комисия „Съдебна карта, натовареност и съдебна статистика\" изпрати на Министерството на правосъдието обобщените предложения за законодателни изменения, свързани с решаване на прекомерната натовареност в редица съдилища в страната постъпили от АС-Пловдив, БАС, ОС-Варна, ОС-Монтана, ОС-Враца, ОС-Габрово, ОС-Шумен, ОС-Перник, ОС-Бургас, ОС-Пловдив, РС-Добрич, РС-Велики Преслав, РС-Нови пазар, РС-Свиленград, РС-Панагюрище, РС-Първомай, РС-Пазарджик, РС-Варна, РС-Ямбол, РС-Видин, РС-Карнобат, РС-Хасково, РС-Сандански, РС-Смолян и РС-Златоград. В тези предложения е включено и становище на 82-ма съдии от Гражданското и Търговското отделение на СГС.\r\nСъдийската колегия реши всички предложения да бъдат изпратени в работната група към Министерството на правосъдието, сформирана за изготвяне на законопроект за промени в Гражданския процесуален кодекс и свързаните с него промени в Закона за отговорността на държавата и общините за вреди, Закона за закрила на детето, Закона за защита от домашно насилие, Закона за енергетиката и Закона за водите\r\nВСС няма законодателна инициатива, но беше посочено, че сега 40 % от делата за застрахователни обезщетения, произтичащи от ПТП се водят само в софийските и по-натоварените  районни и окръжни съдилища в страната, независимо че местоживеенето на ищеца и самото увреждане от ПТП са извън съдебните райони на тези съдилища.\r\nСъдийската колегия на ВСС прие, че предлаганите законодателни промени в правилата за подсъдността за посочената категория граждански дела, са най-рационалния подход за преодоляване на неравномерната натовареност между съдилищата.", "date": "2018.03.28", "title": "ВСС: Комисия „Съдебна карта, натовареност и съдебна статистика\" обобщи предложения за законодателни изменения по линия на неравномерната натовареност в съдилищата"}
{"url": "http://www.focus-news.net/news/2018/03/28/2505198/blagoevgrad-normalno-natovaren-e-trafikat-po-avtomagistrala-struma-i-glaven-pat-e-79-v-oblastta.html", "text": "Нормално натоварен е трафикът по автомагистрала „Струма“ и главен път Е-79 в Благоевградска област. Това съобщи за Радио „Фокус“ – Пирин дежурният служител в Областно пътно управление – Благоевград. Предимно сухи са пътните настилки в областта. В региона няма затворени пътища. Проход Предела е отворен за преминаване на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.03.28", "title": "Благоевград: Нормално натоварен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/03/28/2505203/plovdiv-natovareno-e-dvizhenieto-v-grada.html", "text": "Натоварено е движението в Пловдив, предаде репортер на Радио „Фокус”-Пловдив. Интензивен е трафикът при входно изходните артерии на града, по Асеновградско, Карловско и Пещерско шосе, както и по бул. „Васил Априлов”, „Дунав” и „България”.\r\nОпасност от образуване на свлачища има по пътищата Кричим-Девин, Югово-Лъки и Бачково-Нареченски бани. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Преминаването по пътя Шишманци-Белозем, в района на пътния възел при АМ „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април.\r\nЦветана ТОНЧЕВА", "date": "2018.03.28", "title": "Пловдив: Натоварено е движението в града"}
{"url": "http://www.focus-news.net/news/2018/03/28/2505201/varna-dazhd-vali-v-oblastta-patnite-nastilki-sa-mokri-i-hlazgavi.html", "text": "Дъжд вали във Варна, пътните настилки са мокри и хлъзгави, предаде репортер на Радио „Фокус“ – Варна. Трафикът в града е натоварен по основните улици и булеварди. Продължават дейностите по ремонта на част от пътната инфраструктура в града. Движението е затруднено по част от бул. „Владислав Варненчик“ и „Сливница“ заради строителството на новия бул. „Левски“. \r\nОт „Пътна полиция“ съобщиха, че от началото на деня във Варна са регистрирани 6 катастрофи. Има един пострадал при катастрофата на Аспарухов мост - 50-годишен мъж, който е с контузии и няма опасност за живота му. Препоръчва се водачите да шофират с повишено внимание и съобразена скорост.\r\nМарияна ВАЛЕНТИНОВА", "date": "2018.03.28", "title": "Варна: Дъжд вали в областта, пътните настилки са мокри и хлъзгави"}
{"url": "http://www.focus-news.net/news/2018/03/28/2505202/gd-granichna-politsiya-intenziven-e-trafikat-za-tovarni-avtomobili-na-izhod-na-granichnite-punktove-kapitan-andreevo-lesovo-dunav-most-i-kulata.html", "text": "На българо-турската граница трафикът е силно интензивен за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. Информацията за трафика на граничните пунктове е към 18.00 часа. На българо-гръцката граница трафикът е интензивен на изход за товарни автомобили на ГКПП „Кулата“. На българо-румънската граница на ГКПП „Дунав мост“ - Русе трафикът е интензивен на изход за товарни автомобили. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.03.28", "title": "ГД „Гранична полиция“: Интензивен е трафикът за товарни автомобили на изход на граничните пунктове „Капитан Андреево“, „Лесово“, „Дунав мост“ и „Кулата“"}
{"url": "http://www.focus-news.net/news/2018/03/28/2505205/veliko-tarnovo-ne-se-dopuska-preminavane-na-tovarni-avtomobili-nad-12-tona-po-patya-mezhdu-selo-lozen-i-polski-trambesh.html", "text": "Не се допуска преминаване на товарни автомобили над 12 тона по пътя между село Лозен и Полски Тръмбеш. Причината е намален габарит на пътното платно, съобщиха за Радио „Фокус“ – Велико Търново от Областно пътно управление-Велико Търново. Срокът за приключване на ремонтите дейности е 5 юли, а обходният маршрут е през Драганово, Янтра и Поликраище. Условията за пътуване в региона са нормални за сезона. Времето е предимно облачно, без валежи. Настилките са сухи, в по-усойните места мокри. Трафикът е интензивен. \r\nЗатворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека e по гл. път I-4  – през село Леденик. Ограничено е преминаването на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево.\r\nЛуиза ТРАНЧЕВА", "date": "2018.03.28", "title": "Велико Търново: Не се допуска преминаване на товарни автомобили над 12 тона по пътя между село Лозен и Полски Тръмбеш"}
{"url": "http://www.focus-news.net/news/2018/03/28/2505206/pregled-na-mezhdunarodnite-novini-do-18-chasa-agentsiya-fokus.html", "text": "Министър-председателят на България Бойко Борисов е информирал премиера на Гърция Алексис Ципрас и президента на Република Кипър Никос Анастасиадис за обсъдените въпроси по време на срещата между лидерите на Европейския съюз и Турция във Варна на 26 март, предава Independent Balkan News Agency, като се позовава на правителствената информационна служба в София.\r\nВ съобщението се казва, че в телефонен разговор Борисов е съобщил на Ципрас и Анастасиадис за ангажимента, който е поел по време на срещата на Европейския съвет в Брюксел на 22 и 23 март да повдигне въпросите, които касаят Гърция, Кипър и Турция, пред турския президент Реджеп Тайип Ердоган.\r\nБорисов е потвърдил, че е повдигнал въпросите за арестуваните гръцки военнослужещи, напрежението в Източното Средиземноморие и Егейско море, и за кипърския въпрос по време на срещата с Ердоган.\r\nТези въпроси са били обсъдени и по-късно, по време на работната вечеря с председателите на Европейския съвет и Европейската комисия, Доналд Туск и Жан-Клод Юнкер, на 26 март.\r\nБорисов добави, че двамата европейски лидери са настоявали казусът със задържаните гръцки военнослужещи да бъде решен Великден.\r\nВъв връзка с кипърския въпрос, Ердоган е заявил, че решение ще се търси въз основа на международното право.\r\n„В телефонния си разговор днес, Борисов изтъкна, че развитието на въпросите ще продължи да се следи с внимание от България и Брюксел“, се казва в съобщението на българското правителство.\r\n*** Оферти за посещения в България, Сърбия и Турция ще бъдат представени на международно туристическо изложение в Минск, което ще се проведе в периода 4-7 април, предава държавната информационна агенция на Беларус - BelTA.\r\nСъбитието е организирано от Националния изложбен център БелЕкспо в сътрудничество с Министерство на спорта и туризма на Беларус. Панаирът ще бъде фокусиран върху пътувания и екскурзии, медицински туризъм и транспортни услуги, спортно оборудване и застраховки в туризма, предлагани услуги в курорти, центрове за отдих, туристически клубове и хотели. \r\nОсвен множество презентации на атрактивни оферти, в рамките на форума ще бъдат организирани кръгли маси и семинари на тема проблемите в туристическата индустрия. Наред с Беларус, България, Сърбия и Турция, изложението ще събере компании от Унгария, Египет, Куба, Латвия, Литва, Полша, Португалия, Русия, Украйна и Чешката република. \r\nПо данни на Националния статистически институт на Беларус през 2017 г. 727 500 граждани на страната са пътували в чужбина с цел туризъм. Спрямо 2016 г. данните показват ръст от внушителните 47%. От тях 19% са посетили държавите от Организацията на независимите държави (ОНД), 35,5% - страните от Европейския съюз и 45,5% - други страни. Най-популярните туристически дестинации са България, Гърция, Турция, Черна гора, Египет, Украйна, Русия, Полша, Испания, Италия, Чешката република и Литва. През миналата година броят на туристическите пристигания в Беларус е достигнал до 282 хил., което е с 30% повече спрямо година по-рано.\r\n*** Представители на косовските сърби проведоха среща в северната част на град Косовска Митровица, на която присъстваха 120 делегати и представители на 10-те сръбски общини. \r\nВ рамките на срещата бе постигнато съгласие Общността на сръбските общини, правото на създаването на която бе заложено още преди пет години в Брюкселското споразумение, да бъде учредена на 20 април. \r\nПредседателят на  „Сръбска листа“ Горан Ракич подчерта, че до решението за напускането на партията от косовското правителството и последвалото за създаване на Общността на сръбските общини, е наложително, тъй като „Прищина не успя да изпълни споразумението\".\r\n„Прищина не успя да формира Общността, сега ще го направим. Тя ще бъде учредена на 20 април“, обяви Ракич. \r\nИгор Симич от „Сръбска листа“  заяви, че президентът на Сърбия Александър Вучич е дал подкрепата си за начинанието им, и че ако се повторят събитията от предишните два дни, „те (сърбите – бел.р.) няма да стоят и да гледат“. Симич добави, че партията ще бъде силна опозиция в парламента на Косово.\r\n*** Бившият председател на Женералитета на Каталуния Карлес Пучдемон ще прекара Великденските празници в затвора. Главният прокурор в Шлезвиг, провинция Шлезвиг-Холщайн няма да разгледа молбата за екстрадицията му тази седмица, така че решение по случая ще се очаква след празника, който западните християни отбелязват тази година на 1 април. \r\nПучдемон бе арестуван в неделя, 25 март, на магистрала в Германия. Бившият каталунски лидер пътувваше от Финладия към Белгия, но бе задържан от германската полиция на основание международна заповед за арест, издадена от Испания.\r\n*** Две държави от Европейския съюз – Словакия и Люксембург, отзоваха посланиците си от Москва за консултации.\r\nМинистърът на външните работи на Словакия Мирослав Лайчак подчерта, че отзоваването на ръководителя на дипломатическата мисия в Русия се случва за първи път за последните 20 г. Същевременно той добави, че планира да обсъди случая „Скрипал“ с ръководителя на контраразузнаването. \r\nЛюксембург също отзова посланика си. От Министерството на външните работи подчертаха, че правителството „по решителен начин осъжда извършеното (в британския град Солзбъри- бел.р.) нападение и се присъединява към изводите на Великобритания за това, че Русия с голяма вероятност носи отговорност за случая“.\r\nМиналата седмица посланикът си в Русия отзова също Европейския съюз.\r\n***От „Фейсбук“ заявиха в сряда, че ще променят настройките за личните данни, така че да дадат „повече контрол“ на потребителите около тяхната лична информация в социалната медия.\r\n„Ние чухме високо и ясно, че настройките за личните данни и други важни инструменти са трудни за намиране и ние трябва да направим повече, за да държим хората информирани“, заявиха от компанията.\r\n„Ние ще предприемем допълнителни стъпки през следващите седмици, за да дадем по-голям контрол на хората върху сигурността на личните им данни“, потвърдиха от „Фейсбук“.\r\n***Подсекретарят на турското Министерство на външните работи Юмит Ялчън ще посети Вашингтон  на 30 март, за да се опита да постигне разбирателство с американските представители по въпроса за сирийския град Манбидж, съобщиха от турското външно ведомство в сряда.\r\nПо време на визитата си, Ялчън ще проведе среща със заместник-държавния секретар на САЩ Джон Съливан, с когото ще обсъдят двустранните отношения, както и въпроси от международния и регионалния дневен ред, се казва в съобщението.\r\nТурция се опитва да убеди САЩ да изтегли своите военнослужещи от района на град Манбидж в Северна Сирия и да убеди сирийските кюрдски „Отряди за народна самоотбрана“ да се изтеглят на изток от река Ефрат и да оставят населеното място под контрола на местното население. Изданието коментира, че въпросът за Манбидж е повлиял силно за загубата на доверие между Анкара и Вашингтон, които са съюзници в рамките на НАТО.\r\n***", "date": "2018.03.28", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/03/28/2505207/ministar-ekaterina-zaharieva-obyavi-paket-ot-15-miliona-evro-ot-es-za-sigurnost-v-yuzhnata-chast-na-afrika.html", "text": "„Европейският съюз подготвя две големи програми за южната част на Африка в рамките на Европейския фонд за развитие - една, посветена на мира и сигурността, а другата - на миграцията. Бих искала да съобщя, че тази седмица ЕС одобри пакет на стойност 15 милиона евро за програмата за мир и сигурност, която се надявам да стартираме съвсем скоро”. С тези думи вицепремиерът и министър на външните работи Екатерина Захариева откри министерската среща в Претория между ЕС и Южноафриканската общност за развитие, съобщиха от пресцентъра на Министерството на външните работи. \r\nБългарският първи дипломат е съпредседател на министерската среща в рамките на политическия диалог между Европейския съюз и Южноафриканската общност за развитие (САДК). Тя води европейската делегация в качеството си на външен министър на ротационния председател на Съвета на ЕС. Заедно със Захариева в Претория са старши дипломати от Европейската служба за външна дейност, от Европейската комисия, както и от делегациите на ЕК в няколко страни от региона. \r\n„Трябва ни иновативен и смел подход, за да посрещнем предизвикателствата на съвремеността\", каза Захариева. „Радвам се, че съм в Република Южна Африка в тази историческа година, в която почитаме 100 години от рождението на Нелсън Мандела и наследството, което той ни остави”, добави тя. \r\nПрограмата за мир и сигурност, която ще бъде финансирана с 15 милиона евро от ЕС, ще подкрепя дългосрочното наблюдаване на изборните процеси в държавите от региона, ще насърчава медиацията като начин за предотвратяване на конфликти, ще стимулира международното полицейско сътрудничество за борба с организираната престъпност, особено трафика на дрога. Българският външен министър изтъкна ролята на САДК за стабилизирането на тази част от континента. „Трябва да обсъдим какво може да се направи за укрепване на демокрацията и мира, за да гарантираме провеждането на прозрачни избори в региона в годините напред. Те са единственият начин да бъдем сигурни, че ще сме свидетели на реформи, подкрепяни от обществото”, каза Захариева. Вицепремиерът изтъкна и колко е важно да се даде перспектива пред младите хора в региона и да се отдели ресурс за тяхното образование, което е пряко свързано и с друг важен въпрос - миграцията. \r\nСАДК е учредена през 1992 г. В нея участват 16 страни: Ангола, Ботсуана, Демократическа република Конго, Замбия, Зимбабве, Коморските острови, Лесото, Малави, Мавриций, Мозамбик, Намибия, Република Южна Африка, Свазиленд, Сейшелите и Танзания.   \r\nДелегациите на ЕС и САДК обсъдиха още резултатите от срещата ЕС - Африкански съюз в Абиджан през ноември 2017 г., мобилизирането на инвестиции за региона в областта на земеделието, енергетиката, фармацевтичната промишленост, осигуряването на подкрепа за образователни програми, свързани с пазара на труда, както и използването на програмите “Еразъм Плюс” и “Хоризонт 2020”.", "date": "2018.03.28", "title": "Министър Екатерина Захариева обяви пакет от 15 милиона евро от ЕС за сигурност в южната част на Африка"}
{"url": "http://www.focus-news.net/news/2018/03/28/2505208/blagoevgrad-remontni-deynosti-se-izvarshvat-po-glaven-pat-e-79-na-izhoda-na-simitli-v-posoka-kresnenskoto-defile.html", "text": "Ремонтни дейности се извършват по главен път Е-79 на изхода на Симитли в посока Кресненското дефиле. Това съобщиха за Радио „Фокус“ – Пирин от Областно пътно управление – Благоевград. Заради високите нива на река Струма в района и близостта ѝ до главният път се е наложило да бъде направено насипване на каменни късове при реката, за да не се стигне до подкопаване на пътя.\r\nКристина МИТКОВА", "date": "2018.03.28", "title": "Благоевград: Ремонтни дейности се извършват по главен път Е-79 на изхода на Симитли в посока Кресненското дефиле"}
{"url": "http://www.focus-news.net/news/2018/03/28/2505192/press-24-makedoniya-predstaviteli-na-10-te-obshtini-sas-srabsko-naselenie-provedoha-zasedanie-obshtnostta-na-srabskite-obshtini-shte-bade-uchredena-na-20-april.html", "text": "Представители на косовските сърби проведоха среща в северната част на град Косовска Митровица, на която присъстваха 120 делегати и представители на 10-те сръбски общини, предава македонската електронна медия Press 24.\r\nВ рамките на срещата бе постигнато съгласие Общността на сръбските общини, правото на създаването на която бе заложено още преди пет години в Брюкселското споразумение, да бъде учредена на 20 април. \r\nПредседателят на  „Сръбска листа“ Горан Ракич подчерта, че до решението за напускането на партията от косовското правителството и последвалото за създаване на Общността на сръбските общини, е наложително, тъй като „Прищина не успя да изпълни споразумението\".\r\n„Прищина не успя да формира Общността, сега ще го направим. Тя ще бъде учредена на 20 април“, обяви Ракич. \r\nИгор Симич от „Сръбска листа“  заяви, че президентът на Сърбия Александър Вучич е дал подкрепата си за начинанието им, и че ако се повторят събитията от предишните два дни, „те (сърбите – бел.р.) няма да стоят и да гледат“. Симич добави, че партията ще бъде силна опозиция в парламента на Косово. Тереза Герова", "date": "2018.03.28", "title": "Press 24 (Македония): Представители на 10-те общини със сръбско население проведоха заседание, Общността на сръбските общини ще бъде учредена на 20 април"}
{"url": "http://www.focus-news.net/news/2018/03/28/2505209/afp-germaniya-zayavi-che-rusiya-mozhe-da-zameni-ekspulsiranite-diplomati.html", "text": "Германското правителство заяви, че Русия има правото да замени четиримата експулсирани от Берлин дипломати, съобщава AFP.\r\nГермания даде срок до понеделник,2 април, на четиримата руски дипломати да напуснат страната. Говорителят на германското външно министерство заяви, че четиримата дипломати са избрани на база на „връзки със служби за разузнаване“, опирайки се на практика, заложена във Виенската конвенция за дипломатически отношения.\r\nЗапитан дали Москва може да замени експулсираните дипломати, говорителят отговори с „Да“, отбелязвайки, че Виенската конвенция не включва клауза, която позволява намяляването на броя на дипломати на някоя от чуждите мисии в страната.Тереза Герова", "date": "2018.03.28", "title": "AFP: Германия заяви, че Русия може да замени експулсираните дипломати"}
{"url": "http://www.focus-news.net/news/2018/03/28/2505212/d-r-monika-troyancheva-rzi-plovdiv-propusnalite-vaksina-sreshtu-morbili-sa-pochti-obhvanati.html", "text": "Пропусналите ваксина срещу морбили в Пловдив и областта са почти обхванати. Това каза за Радио „Фокус”-Пловдив д-р Моника Троянчева от Регионална здравна инспекция (РЗИ)-Пловдив. „Още миналата година беше спусната заповед за издирването им и тогава успяхме да обхванем всички, затова и взрива се ограничи”, каза д-р Троянчева. По думите и процесът продължава и сега, след като миналата година имаше локален взрив в Столипиново и Йоаким Груево. „За епидемия от морбили обаче не може да бъдем спокойни, тъй като има случаи в съседните ни страни – Румъния, Турция и Гърция, както и в Западна Европа и най-вече в Германия”, добави д-р Троянчева, като поясни, че миналата година оттам да дошли част от случаите, тъй като много хора емигрират там и това е причината да пропускат ваксините.\r\n„В момента ситуацията с морбили при нас е сравнително спокойна. Има случаи на скарлатина и варицела, което е обичайно за сезона”, каза още д-р Троянчева.\r\nЦветана ТОНЧЕВА", "date": "2018.03.28", "title": "Д-р Моника Троянчева, РЗИ-Пловдив: Пропусналите ваксина срещу морбили са почти обхванати"}
{"url": "http://www.focus-news.net/news/2018/03/28/2505213/shumen-blagotvoritelnata-aktsiya-kupi-i-spodeli-v-grada-nabira-skorost.html", "text": "Благотворителната акция „Купи и сподели“, която е част от кампанията „Великден за всеки – дари празник на баба и дядо“, набира скорост в Шумен. Това съобщиха от пресцентъра на Обществения посредник на Община Шумен. Кампанията се организира за трета поредна година под патронажа на омбудсмана на Република България Мая Манолова. Акцията „Купи и сподели“ стартира преди шест дни в седем търговски обекта в Шумен. До този момент са събрани 63 пакета макарони, 55 килограма ориз, 40 килограма брашно, 20 килограма захар, 21 килограма леща, 17 килограма боб. В продуктовите колички на кампанията шуменци са дарили още 23 литра олио и 25 консерви. \r\nИнициативата продължава с пълна сила, а общественият посредник на Община Шумен Иван Капралов призовава гражданите да потърсят благотворителните колички и да подпомогнат акцията с допълнителни количества от изброените продукти. Офисът на местния омбудсман се е превърнал във временен склад на кампанията, като целта е  преди големия празник Великден да се оформят близо 300 пакета с хранителни продукти, които да стигнат до  възрастните хора.", "date": "2018.03.28", "title": "Шумен: Благотворителната акция „Купи и сподели“ в града набира скорост"}
{"url": "http://www.focus-news.net/news/2018/03/28/2505210/ministar-ekaterina-zaharieva-izvikvaneto-na-poslanika-ni-v-rusiya-boyko-kotsev-za-konsultatsii-e-normalna-diplomaticheska-praktika-i-nyama-nishto-neobichayno-v-neya.html", "text": "Извикването на посланика ни в Русия Бойко Коцев за консултации е нормална дипломатическа практика и няма нищо необичайно в нея. Това коментира в Претория вицепремиерът и министър на външните работи Екатерина Захариева по повод решението на премиера Бойко Борисов да извика в България посланика ни в Русия Бойко Коцев за консултации във връзка със случая „Скрипал“. „Премиерът се чу с посланик Коцев и посланик Коцев беше извикан в България да обясни на българското правителство ситуацията в Русия по казуса „Скрипал“. Както знаете, 19 членки на ЕС експулсираха дипломати от Русия, България не е сред тях, но доста други, включително и България, извикаха посланиците си. Но това е нормална дипломатическа практика и няма нищо необичайно в нея“, заяви министър Захариева.", "date": "2018.03.28", "title": "Министър Екатерина Захариева: Извикването на посланика ни в Русия Бойко Коцев за консултации е нормална дипломатическа практика и няма нищо необичайно в нея"}
{"url": "http://www.focus-news.net/news/2018/03/28/2505204/ibna-boyko-borisov-uvedomi-liderite-na-gartsiya-i-kipar-za-razgovorite-vav-varna-mezhdu-es-i-turtsiya.html", "text": "Министър-председателят на България Бойко Борисов е информирал премиера на Гърция Алексис Ципрас и президента на Република Кипър Никос Анастасиадис за обсъдените въпроси по време на срещата между лидерите на Европейския съюз и Турция във Варна на 26 март, предава Independent Balkan News Agency, като се позовава на правителствената информационна служба в София.\r\nВ съобщението се казва, че в телефонен разговор Борисов е съобщил на Ципрас и Анастасиадис за ангажимента, който е поел по време на срещата на Европейския съвет в Брюксел на 22 и 23 март да повдигне въпросите, които касаят Гърция, Кипър и Турция, пред турския президент Реджеп Тайип Ердоган.\r\nБорисов е потвърдил, че е повдигнал въпросите за арестуваните гръцки военнослужещи, напрежението в Източното Средиземноморие и Егейско море, и за кипърския въпрос по време на срещата с Ердоган.\r\nТези въпроси са били обсъдени и по-късно, по време на работната вечеря с председателите на Европейския съвет и Европейската комисия, Доналд Туск и Жан-Клод Юнкер, на 26 март.\r\nБорисов добави, че двамата европейски лидери са настоявали казусът със задържаните гръцки военнослужещи да бъде решен Великден.\r\nВъв връзка с кипърския въпрос, Ердоган е заявил, че решение ще се търси въз основа на международното право.\r\n„В телефонния си разговор днес, Борисов изтъкна, че развитието на въпросите ще продължи да се следи с внимание от България и Брюксел“, се казва в съобщението на българското правителство.Тереза Герова", "date": "2018.03.28", "title": "IBNA: Бойко Борисов уведоми лидерите на Гърция и Кипър за разговорите във Варна между ЕС и Турция"}
{"url": "http://www.focus-news.net/news/2018/03/28/2505211/tsvetan-tsvetanov-gerb-za-ruskite-diplomati-ubeden-sam-che-pravitelstvo-shte-vzeme-pravilnoto-reshenie-za-da-pokazhe-svoyata-saprichastnost-s-velikobritaniya.html", "text": "Убеден съм, че правителство ще вземе правилното решение, за да покаже, своята съпричастност с Великобритания. Това каза председателят на ПГ на ГЕРБ и зам.-председател на партията Цветан Цветанов в предаването „Лице в лице“ по бТВ.\r\nВъв връзка с това трябва ли България да експулсира руски депутати в отговор на случая \"Скрипал\", Цветанов заяви: \"България, в лицето на министър-председателя, участвайки в последния Съвет, бяхме солидарни към позицията на Великобритания. Много са държавите, които пристъпиха към подобни действия. България трябва също да има своето политическо решение\". \r\n\"Не може да говорим за детайлите по фактите и обстоятелствата, защото това е тема, която ще бъде изяснявана. Но тук има геополитически решения, които се взимат на най-високо ниво. Виждаме в момента, че Унгария, Черна гора, Македония, Албания, както и много европейски държави като Германия, Франция, също и САЩ и Австралия, взеха решения, които смятам, че и България трябва да е солидарна с подобен подход, защото е част от евроатлантическия пакт и изповядваме тези ценности\", добави той. \"Убеден съм, че правителство ще вземе правилното решение, за да покаже, своята съпричастност и солидарност\", добави той.", "date": "2018.03.28", "title": "Цветан Цветанов, ГЕРБ за руските дипломати: Убеден съм, че правителство ще вземе правилното решение, за да покаже, своята съпричастност с Великобритания"}
{"url": "http://www.focus-news.net/news/2018/03/28/2505214/tsvetan-tsvetanov-gerb-situatsiyata-okolo-dimitar-gamishev-se-izpolzva-za-da-se-atakuva-gerb.html", "text": "Това каза председателят на ПГ на ГЕРБ и зам.-председател на партията Цветан Цветанов в предаването „Лице в лице“ по бТВ. По повод скандала с депутата Димитър Гамишев Цветанов посочи, че вчера е говорил с него. „Попитах го дали твърденията са истина и той каза, че е имало подобно кандидатстване по европейски проекти, имал е фирма, но не си спомня и не знае дали лицето, на което е прехвърлена фирмата е малоимотен гражданин. „Но трябва да се борим срещу такива явления да се прехвърлят фирми със задължения”, заяви Цветанов. Той допълни, че не може да твърди има ли задължения фирмата. \"Категорично Гамишев няма да е общински ръководител в Гоце Делчев\", добави Цветанов и посочи, че в момента тече процедура за номинации за всички общински ръководства.\r\n\"Номинациите се правят от общинските структури, ние не спускаме парашутисти за водачи или номинации, както правят БСП, за да подменим местните хора\", допълни зам.-председателят на ГЕРБ. По думите му Гамишев е разпознаваем в района си и той е виждал положително отношение на местните към него.\r\n„В момента се използва ситуацията да бъде атакувана ГЕРБ, но за пореден път показахме, че в такава ситуация взимаме правилното решение”, каза той и даде пример с левицата, която не е направила същото с Манол Генов. „Сега тече съдебен процес за подозрения за купуване на гласове - това е най-тежкото престъпление за един депутат”, посочи той.\r\n\"С това си действие Гамишев защити ГЕРБ\", каза Цветанов. \r\nПо темата за служителите на столичното летище, пропуснали да проверят пътници от полет от Франция, Цветанов заяви, че пробивът е недопустим. „ Проверката на граничарите тече и с направените кадрови промени ще направим знак, че не толерираме подобен подход. Предприетото от правителството и МВР ще бъде довършено до край”, каза той и изрази неразбиране защо е било подходено толкова небрежно.", "date": "2018.03.28", "title": "Цветан Цветанов, ГЕРБ: Ситуацията около Димитър Гамишев се използва, за да се атакува ГЕРБ"}
{"url": "http://www.focus-news.net/news/2018/03/28/2505219/aktualna-patna-obstanovka.html", "text": "Температурите са в интервала от -3° до + 16°. Времето над страната е облачно. Слаб до умерен вятър духа в областите Бургас, Велико Търново, Кърджали, Перник, Русе, Силистра, Смолян, София, Търговище и Шумен. Това съобщиха от пресцентъра на  Агенция „Пътна инфраструктура”. Дъжд вали в областите Бургас, Варна, Кърджали, Ловеч, Пловдив, Сливен, Смолян, Стара Загора, Търговище, Шумен и Ямбол. Пътните настилки са предимно мокри, на места заснежени, частично заледени и обработени.\r\nСъстояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: област Кюстендил: Движение с повишено внимание при км 61+450 в участъка Джерман- Дупница в посока Благоевград-София поради свличане на земна маса в аварийната лента. Участъкът е сигнализиран с пътни знаци. Срок до 30.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.\r\nВъведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Предел“ - отворен за всички МПС;\r\n- „Рожен“ - отворен за всички МПС;\r\n- „Превала“ - забранен за МПС над 12 т;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Троянски“ - забранен за МПС над 12 т;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Движението по път София – Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.; Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; област Бургас: от км 428+200 до км 458+500 в участъка граница ОПУ-Ямбол – Черноград – частични ремонтни дейности по асфалтовата настилка. Движение в една лента двупосочно. Срок до 31.03 2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.; от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\t\r\nСъстояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-208: Движението по път III-208Провадя-Айтос от км 11+000 до км 51+000се осъществява с повишено внимание поради ремонтни дейности на асфалтовата настилка. Движението се извършва в свободната лента.Срок до 30.03.2018 г.\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движение в една лента по път II-44 Драгановци – Габрово от км 21+460 до км 22+120, поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-357: Движението по път III-357 Троян – Орешак в град Троян от км 1+850 до км 1+950 е ограничено за всички МПС поради смяна на съществуващата дървена прелеза настилка с еластична. Обходен маршрут за всички МПС е по улици в гр. Троян: От път III-357, кръстовище с път II-35 при км 75+165, наляво към център, по път III-357 (по ул.“В.Левски“), път  II-35 при км 75+165, наляво към център, по път III-357 (по ул.“В.Левски“) кръстовище на км 0+272 наляво по мост над река Бели Осъм и при км 0+443 на път III-357 надясно към Кърнаре (по ул. „Г.С.Раковски“) и обратно. Срок до 03.04.2018 г.; \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 31.03.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІ-86: Движение с повишено внимание по път ІІ-86 Чепеларе – Смолян от км 76+000 до км 80+000 /в чертите на гр.Чепеларе/ поради почистване на пътното платно от пясък. Участъкът се регулира с пътни знаци и сигналисти. Срок до 05.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 30.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.28", "title": "Актуална пътна обстановка"}
{"url": "http://www.focus-news.net/news/2018/03/28/2505220/radio-svobodna-evropa-makedoniya-i-cherna-gora-se-prisaedini-kam-grupata-darzhavi-izgonili-ruski-diplomati-ot-predelite-si.html", "text": "Черна гора се присъедини към държавите, които решиха да експулсират руски дипломати от пределите си в отговор на предполагаемата намеса на Москва в отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри по-рано този месец, предава  Радио „Свободна Европа“ в македонската си редакция.\r\nСъгласно разпространената информация, Подгорица е обявила за „персона нон грата“ един дипломат от руската мисия в страната, който разполага със срок от една седмица, за да напусне страната. Посолството на Руската федерация в Черна гора вече е уведомено за решението на управляващите.Агенция „Фокус“ припомня:\r\nНапрежението около случая на бившия офицер от руското Главно разузнавателно управление (ГРУ) Сергей Скрипал и дъщеря му Юлия, които бяха отровени в британския град Солзбъри на 4 март, се увеличи, след като на 23 март в рамките на срещата на върха на Европейския съюз в Брюксел бе взето решение за отзоваване на посланика на Брюксел в Москва. Броени дни по-късно редица държави от Общността представиха координиран отговор на предполагаемата руска намеса в „Случая Скрипал“, като обявиха изгонването на редица руски дипломати от пределите си. Към тях се присъединиха САЩ, Канада, Украйна и др. Други страни, сред които Словакия и Люксембург, а също и България, отзоваха за консултации ръководителите на дипломатическите си мисии в Москва.\r\nРуската федерация отхвърля категорично обвинения за намеса на страната в случая „Скрипал“.Тереза Герова", "date": "2018.03.28", "title": "Радио „Свободна Европа“ (Македония): И Черна гора се присъедини към групата държави, изгонили руски дипломати от пределите си"}
{"url": "http://www.focus-news.net/news/2018/03/28/2505222/api-vazstanoveno-e-dvizhenieto-ot-km-33-do-km-34-na-am-trakiya-v-posoka-sofiya.html", "text": "Възстановено е движението от км 33 до км 34 на АМ \"Тракия\" в посока София. Това съобщиха от пресцентъра на  Агенция „Пътна инфраструктура” (АПИ).", "date": "2018.03.28", "title": "АПИ: Възстановено е движението от км 33 до км 34 на АМ \"Тракия\" в посока София"}
{"url": "http://www.focus-news.net/news/2018/03/28/2505215/georgi-parvanov-prezident-na-balgariya-2002-2012-g-ruskoto-otnoshenie-kam-nas-i-na-90-ot-balgarite-kam-rusiya-e-spetsialno-ne-mozhe-politikata-da-e-v-razrez-s-tova-i-da-koziruvame-na-tereza-mey.html", "text": "Руското отношение към България, отношението на тези 80-90 % от българите, е специално и политиката не може да бъде в разрез с това, което хората искат. Не мога да се съглася, че каквото каже Тереза Мей или някой друг от Запада ние трябва да козируваме. Това каза Георги Първанов, президент на Република България в периода 2002-2012г., в предаването „Лице в лице“ по бТВ.  Във връзка със вероятността страната ни да експулсира руски дипломати, Първанов коментира, че това му напомня други периоди от нашата и международната история. По думите му страната ни е била солидарна и ще бъде в трудни и тежки моменти в ЕС и НАТО. „Тази солидарност аз не я разбирам. Вие попитахте има ли доказателства. Няма никакви доказателства, няма и мотиви. Всички четем криминална литература. Винаги се търси мотивът на едно престъпление“, каза Първанов и поясни, че не вижда какви мотиви би могла да има руската страна да отрови Сергей Скрипал. „Свидетели сме на една кампания, която има опасността да остане с много тежък знак в новата история“, поясни Първанов. Попитан дали България може да остане „черната овца“ в ЕС, ако не изгони руските си дипломати, Първанов заяви, че когато е започнала войната в Ирак, той е бил против. „Мина време и видяхме Тони Блеър каза, че това е голяма грешка. Сега това не е просто грешка, има опасност да стане тежко престъпление с непредвидими последици. За България това няма обяснение. Ние сме били част от прохитлеристкия съюз по време на Втората световна война и не сме изпратили един войник на Източния фронт. И това е било солидарност. Ако царят не си го е позволил, защо сега ние отиваме на такъв рисков ход. Другите по-бързо ще преживят тези рани“, допълни  Първанов. Според него няма да има това отношение, което го е имало винаги през десетилетията. \r\nПо отношение на поведението руския патриарх Кирил при срещата му с президента Румен Радев по повод 3 март,  Първанов коментира, че той самият е бил заедно с президента Владимир Путин на Шипка и е изразил признателността си към руската държава и императора, към руската армия, но е произнесъл в същото време и този абзац,  с който отдава признателност към загиналите войни от всички народности. „Произнасял съм го пред президента Путин и никой не ми е казал нищо. Този текст е публикуван в едно мое издание на руски език, т.е. ако някой е имал нещо да каже, нека да ми го каже на мен. Пак ще кажа, ние сме признателни на Русия, но това не означава, че трябва да си затворим очите, че има 5 хил. румънски войни, загинали край Плевен“, коментира Първанов. Според него някой е подвел негово светейшество руския патриарх.", "date": "2018.03.28", "title": "Георги Първанов, президент на България (2002 - 2012 г.): Руското отношение към нас и на 90 % от българите към Русия е специално - не може политиката да е в разрез с това и да козируваме на Тереза Мей"}
{"url": "http://www.focus-news.net/news/2018/03/28/2505221/stara-zagora-izlozhba-pod-mototo-naslednitsi-na-talanta-otkri-rodstvenik-na-chudomir-v-muzeya-na-fotografiyata-i-savremennite-vizualni-izkustva-v-kazanlak.html", "text": "Изложба под мотото „Наследници на таланта“ на Петър Илинов, родственик на Чудомир, бе открита в Музея на фотографията и съвременните визуални изкуства в Казанлък, предаде кореспондент на Радио „Фокус“. Изложбата е част от програмата на Чудомирови празници '2018, които бяха открити на 25 март и ще продължат до 1 април. В експозицията са представени над 30 цветни фотоса, запечатали континентални и островни изгреви и залези, студа с тюлените, пингвините и аржентинските китове, жарките брегове на Санторини и Италианската Ривиера - светът от Казанлък до Огнена земя.\r\nТова е втора изложба на Илинов в Казанлък, след тази през 2010-та година в залите на Литературно-художествен музей „Чудомир“.\r\nПетър Илинов е правнук на брата на Димитър Чорбаджийски-Чудомир, Георги. Живее и работи в италианската столица Рим. „Всеки от нас носи в себе си артистична дарба, чрез която е в състояние да предаде чувствата и емоциите си. За едни е музиката, за други – живописта, за мен – моят обектив“, посочи Илинов. \r\nСлавяна ГАЙДАРОВА", "date": "2018.03.28", "title": "Стара Загора: Изложба под мотото „Наследници на таланта“ откри родственик на Чудомир в Музея на фотографията и съвременните визуални изкуства в Казанлък"}
{"url": "http://www.focus-news.net/news/2018/03/28/2505218/d-r-veselin-gerev-psihiatar-zalivaneto-s-kiselina-e-prestaplenie-s-mnogo-kraen-i-zhestok-pocherk-obiknoveno-prichinata-e-boleznena-revnost.html", "text": "Заливането с киселина е престъпление с много краен и жесток почерк, обикновено причината е болезнена ревност или друг емоционален проблем. Това каза за Радио „Фокус“ – Пловдив психиатърът д-р Веселин Герев по повод случая от 26 март в София, при който 36-годишна жена е в тежко състояние след заливане с киселина. „Идеята на подобно действие е първо да бъде причинена огромна болка, защото изгарянията от киселина са много дълбоки, след което тотално обезобразяване, като смисълът е „щом аз не мога да ти ползвам красотата, тогава никой няма да може да я ползва“. Обикновено в състояние на болезнена ревност се изпитват и такива желания за тотално обезобразяване и почти винаги се прави там, където има любовен триъгълник. Към момента като мотив се изтъква проблем с бизнеса, но за подобно нещо няма кой да тръгне да обезобразява друг човек“, коментира д-р Веселин Герев. По думите му, практиката показва, че изпълнителят на това действие – заливането с киселина, не е поръчител. \r\n„Заливането с киселина никога не се извършва от човека, който иска да накаже „виновния“. Обикновено се наемат изпълнители, които да свършат тази работа, като им се заплаща за предстоящия акт, разбира се. Ако изпълнителят бъде намерен, би могло да стане ясен и да се разгадае пътя към поръчителя“, каза психиатърът.\r\nД-р Веселин Герев посочи, че престъпления като заливането с киселина се планират и обмислят в дълъг период от време. „Доколкото съм запознат с психопрофила на извършителите, когато им се даде поръчка, те обикновено седмица или малко повече наблюдават жертвата и свикват с нейния динамичен стереотип – откъде минава, как и къде се движи, къде обръща внимание на обстановката и къде не. Общо взето, това е дълго планирано мероприятие, а не импулсен акт“, смята психиатърът. Той отхвърли с категоричност възможността жертвата да е подбрана на случаен принцип. „Тук има дълбок смисъл и подтекст. Обикновено престъпленията и убийствата от ревност се извършват по много жесток начин и най-важното – показно“, посочи д-р Веселин Герев.\r\nТони МИХАЙЛОВ", "date": "2018.03.28", "title": "Д-р Веселин Герев, психиатър: Заливането с киселина е престъпление с много краен и жесток почерк, обикновено причината е болезнена ревност"}
{"url": "http://www.focus-news.net/news/2018/03/28/2505223/predstoyashti-sabitiya-v-stranata-za-29-mart-agentsiya-fokus.html", "text": "***\r\nОт 09.00 часа ще се проведе заседание на Народното събрание. \r\n***\r\nВ 10.45 часа в зала „Колегиум” на Министерството на културата министър Боил Банов ще проведе среща с ръководствата на Международната федерация на музикантите и на Съюза на българските музикални и танцови дейци.\r\n***\r\nВ 13.30 часа в зала 102 на Община Горна Оряховица в присъствието на министъра на икономиката Емил Караниколов между „Национална компания индустриални зони“ ЕАД (НКИЗ) и Община Горна Оряховица ще бъде подписан Меморандум за сътрудничество.\r\n***\r\nОт 9.00 часа ще бъде открита реновираната сграда, в която се помещават Районното управление и Районната служба \"Пожарна безопасност и защита на населението\" в гр. Пещера.  На официалната церемония се очаква да присъстват министърът на вътрешните работи Валентин Радев, представители на ръководството на МВР и МРРБ, на областната и общинската администрации. \r\n***\r\nОт 9.00 часа в Нов български университет ще се проведе Ден на отворените врати.\r\n***\r\nВ 9.00 часа 5 състав на Специализирания наказателен съд ще гледа делото срещу Калоян Пр., Любомир С., Михаил Д. и др., обвинени в образуване и ръководене на организирана престъпна група. \r\n***\r\nВ 9.30 часа 13 състав на Специализирания наказателен съд ще гледа делото срещу Пламен И., Явор Ал., Детелин И. и др., обвинени в образуване и ръководене на организирана престъпна група. \r\n***\r\nВ 9.30 часа в заседателната зала в сградата на Висшия съдебен съвет ще се проведе заседание на Пленума на ВСС. \r\n***\r\nВ 10.00 часа 15 състав на Специализирания наказателен съд ще гледа делото срещу Петър Т., Ивайло Ст. и др., обвинени в образуване и ръководене на организирана престъпна група.\r\n***\r\nВ 10.00 часа 9 състав на Специализирания наказателен съд ще гледа делото срещу Вихър М., Минчо М. и Иво Ив., обвинени в образуване и ръководене на организирана престъпна група.\r\n***\r\nВ 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в образуване и ръководене на организирана престъпна група.\r\n***\r\nОт 10.00 часа във Военномедицинска академия ще се проведе демонстрация на практическите умения на бойни санитари от военни формирования, преминали през курс за начална военномедицинска подготовка.\r\n***\r\nВ 10.00 часа в БТА Асоциацията на колекторските агенции в България ще представи годишните данни за задълженията на домакинствата и бизнеса през 2017 г.\r\n***\r\nВ 10.30 часа 10 състав на Специализирания наказателен съд ще гледа делото срещу Пламен М., Атанас О. и Милко М., обвинени в образуване и ръководене на организирана престъпна група.\r\n***\r\nОт 11.00 часа лидерът на АТАКА и председател на парламентарната група на Обединени патриоти Волен Сидеров ще даде брифинг в Народното събрание по повод изказване на Цветан Цветанов по темата за експулсиране на руски дипломати.\r\n***\r\nОт 11.00 часа в Националния пресклуб на БТА проф. Николай Овчаров и проф. Пламен Палов ще направят равносметка от първия етап на „Мисия България“. \r\n***\r\nОт 11.00 часа в залата на район „Възраждане“-СО на бул. „Александър Стамболийски“ 62, ет.2 ще се проведе безплатна детска творческа работилница „Моята първа икона“.\r\n***\r\nОт 11.00 часа в заседателната зала на Съюза на юристите на ул. „Пиротска“ №7, ще се проведе дискусионен форум, посветен на Закона за частната охранителна дейност.  \r\n***\r\nВ 11.00 часа в болница „Шейново“ ще се проведе специално събитие, което ще даде старт на проект, насочен към семейства с преждевременно и рисково родени деца.\r\n***\r\nВ 11.00 часа Софийски градски съд ще заседава по Гражданско дело № 11330/2016 г. – Държавата срещу Евротрансбилд и обласния управител (делото за царските конюшни).\r\n***\r\nВ 11.00 часа 3 състав на Специализирания наказателен съд ще гледа делото срещу Мирослав Ц. и Ивалин Й., обвинени в образуване и ръководене на организирана престъпна група.\r\n***\r\nВ 11.00 часа в Квадрат 500, зала 19, ще се състои пресконференция  за представяне на новия дългосрочен проект на Националната галерия  - „Българските художници днес“, изследващ художествените явления и процеси в страната от края на 80–те години на ХХ век до настоящия момент.\r\n***\r\nВ 11.30 часа Младежката организация на “Движение България на гражданите” организира флашмоб пред сградата на Народното събрание.\r\n***\r\nОт 12.00 часа в Националния пресклуб на БТА (бул. “Цариградско шосе” 49) лидерът на БСП – София Калоян Паргов ще участва в пресконференция по повод 74-тата годишнина от англо-американските бомбардировки над София.  \r\n***\r\nВ 12.00 часа в зала \"Инфоцентър\" на Регионалния исторически музей ще бъде открита изложба, посветена на групата на \"Бистришките баби\".\r\n***\r\nВ 13.30 часа 1 състав на Специализирания наказателен съд ще гледа делото срещу Пламен Г., Ердинч Х. и Костадин К., обвинени в образуване и ръководене на организирана престъпна група.\r\n***\r\nВ 13.30 часа 11 състав на Специализирания наказателен съд ще гледа делото срещу Радослав Д., обвинен в изнудване. \r\n***\r\nВ 13.30 часа 16 състав на Специализирания наказателен съд ще гледа делото срещу Крум Кр., Мирослав Е., Свилен Г., обвинени в незаконно превеждане пред граница. \r\n***\r\nВ 14.30 часа Софийски градски съд ще заседава по делото срещу Пламен Хр. (охранителят, обвинен, че е намушкал 19-годишен младеж в мол, чл.115 НК).\r\n***\r\nОт 14.30 часа на ул. „Раковски“ 134, ет. 3, официално ще бъде открит нов офис на ПП НФСБ. На събитието ще присъстват вицепремиерът и лидер на НФСБ Валери Симеонов, народни представители от политическата сила и активисти. \r\n***\r\nВ 15.00 часа 7 състав на Специализирания наказателен съд ще гледа делото срещу Борислав Ар., Георги В., Дочно В., обвинени в образуване и ръководене на организирана престъпна група.\r\n***\r\nОт 15.00 часа в Аулата на Софийския университет „Св. Климент Охридски“ ще се състои тържествено честване, посветено на 120-ата годишнина от създаването на Българското физико-математическо дружество – предшественик на Съюза на физиците и на Съюза на математиците в България.\r\n***\r\nОт 16.30 часа граждани, протестиращи срещу Истанбулската конвенция и налагане на джендър-идеологията ще внеса в МОН искане за среща с министъра на образованието. \r\n***\r\nВ 16.30 часа пред Министерството на образованието и науката ще се проведе граждански протест срещу Истанбулската конвенция.\r\n***\r\nВ 17.00 часа в Изложбена зала „Архиви\", ул. „Московска\" 5, ще се състои представяне на новия документален сборник, издаден от Държавна агенция “Архиви” „Политическа история на съвременна България“ Сборник документи Том II (1948-1953).\r\n***\r\nВ 17.30 часа в Галерия „България“ на Концертен комплекс „България“ ще се състои пресконференция по повод откриването на „Европейски музикален фестивал“ 2018.\r\n***\r\nВ 18.00 часа в Галерия „Райко Алексиев“, ул. „Раковски“ 125, ще бъде представена изложбата „Материята също е дух“ на скулптура на Никола Станчев.\r\n***\r\nВ 18.00 часа в Двореца, пл. „Княз Александър I“, ще бъде открита изложба на Димо Колибаров.\r\n***\r\nВ 18.30 часа в Литературен клуб „Перото“ ще се състои церемония, на която ще бъдат връчени наградите за Проект на Годината 2017 на Фондация „Лале”.\r\n***\r\nВ 18.30 часа пред паметника на Алеко, на входа на метростанция „НДК“, граждани се събират на протест в защита на Пирин.\r\n***\r\nВ 19.30 часа в Музейко ще се проведе вечерно събитие от поредицата Science Nights, посветено на темата TABOO.\r\n***\r\nВ 20.00 часа в зала 1 на НДК ще се състои концертът - премиера на 12-тия студиен албум „Невидими стени“ на Б.Т.Р.\r\n***\r\nВ 15.00 часа в Градската библиотека „Паисий Хилендарски“ ще се състои награждаване на победителите в конкурса „Вълшебният свят на книгата”. \r\n***\r\nОт 11.00 часа в читалнята на Университетската библиотека на ЮЗУ „Неофит Рилски“ ще бъде представен 42-я документален сборник от поредицата „Из архивите на ДС”. \r\n***\r\nОт 11.30 часа в кабинет 108 на Община Благоевград председателят на Общински съвет – Благоевград Радослав Тасков организира  пресконференция по повод предстоящото редовно заседание на ОбС. \r\n***\r\nОт 11.00 часа в Експозиционен Център „Флора\" ще се състои дискусия на тема „Среща на бизнеса в Бургас и региона“. \r\n***\r\nОт 16.30 до 18.00 часа в централата на ПП ГЕРБ на ул. „Конт Андрованти“ 5 , общинският съветник Стефан Колев ще има приемен ден. \r\n***\r\nОт 10.00 часа в Юнашкия салон във Варна ще се проведе Специализирана трудова борса за кадри в туризма.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник  Веселин Ангелов ще се среща с граждани. \r\n*** \r\nОт 16.00 часа в изложбената зала на Държавен архив - Варна ще бъде открита документална изложба, посветена на 80-годишнината на Симеон Сакскобургготски.\r\n***\r\nОт 18.00 часа в храм „Св. Анастасий“ доц. Костадин Нушев от Богословски факултет на СУ „Св. Климент Охридски” ще изнесе лекция на тема „Християнското спасително дело“. \r\n*** \r\nОт 09.00 часа в Голяма зала на Общината ще се проведе сесия на ОбС . \r\n*** \r\nОт  11.00 часа в пресклуба на БТА проф. Петко  Петков ще представи книга за върховете „Свети Никола“ и Шипка“. \r\n***\r\nВ 12.30 часа в пресклуба на БТА ще се състои пресконференция във връзка с предстоящото откриване на първия кръг от републиканския шампионат по Ендуро.\r\n*** \r\nОт 19.00 часа в Клуб 7 ще се проведе представяне на романа \"Хавра\" на Захари Карабашлиев. \r\n*** \r\nОт 19.00 часа в МДТ „Константин Кисимов” ще бъде представена премиера на Фолклорно-театрален спектакъл „Женски свят – опък свят” на ПФА „Искра” и Театрален салон „Комедия”. \r\n***\r\nВ 10.00 часа в Регионалния пресклуб на БТА във Видин проф. Любомир Миков ще представи  своята книга\" Джамии и месджиди в България\".\r\n***\r\nВ Музея на хумора и сатирата в Габрово предстои откриването на две изложби - „Черни докосвания. Почит за графикатурата” - на професор Иван Газдов, и „Радикалните игри на Molleindustria“- Интерактивна изложба.\r\n*** \r\nОт 17.30 часа в пресцентъра на Спортна зала „Никола Петров“ ще се проведе представяне на книгата „Никога не се предавай: Историята на световния шампион по бокс Детелин Далаклиев“ с автор Георги Стоянов.\r\n***\r\nВ 9.00 часа в Младежки център – Добрич ще се проведе Работна среща на Национална мрежа на младежките центрове – Младежки център - Пловдив, Младежки център –Стара Загора, Младежки център – Враца и Младежки център – Добрич.\r\n***\r\nВ 10.00 часа в Детска градина № 12 ще се състои Куклен спектакъл „Нощна приказка“ на Държавен куклен театър „Дора Габе“.\r\n***\r\nВ 11.00 часа в Етнографска къща ще се проведе „Лазарчице – китчице“ – възстановка на обичай „Лазаруване“ .\r\n***\r\nВ 11.30 часа в Народно читалище „Йордан Йовков – 1870 г.“, Детски отдел на библиотеката, ще се проведе Великден – традиции и обичаи.\r\n***\r\nВ 18.00 часа в Огледална зала „Нели Божкова“ ще се проведе Великденски концерт на Трио „Христов“.\r\n***\r\nОт 19.00 часа в Камерна зала  ГЕРБ-Добрич подарява на жителите и гостите на града възможността безплатно да гледат новата постановка на Драматичен театър „Йордан Йовков“ – „Доктор“ по Бранислав Нушич. \r\n***\r\nОт 18.00 часа в залата на Общински драматичен театър ще бъдат връчени отличията „Златна монета”. \r\n***\r\nОт 9.30 часа в зала „Инфра“ Общинският съвет в Казанлък ще проведе редовно заседание.\r\n***\r\nОт 10.00 часа в парк-хотел „Кюстендил” ще бъдат представени възможностите за развитие на природния туризма в Осоговска планина. \r\n***\r\nОт 13.00 часа в Детска градина „Мечта” ще се проведе кръгла маса на тема „Интеркултурното образование в детската градина – форми и средства за работа -споделен опит”. \r\n***\r\nОт 14.00 часа в заседателната зала на Община Кюстендил ще се проведе заседание на Общински съвет - Кюстендил. \r\n***\r\nОт 9.00 часа в Здравната къща ще се проведе кръводарителска акция. \r\n***\r\nОбщинските съветници от ГЕРБ ще имат приемни за граждани от 17.00 часа в град Русе. В централния офис на партията, намиращ се на ул. „Чипровци\" 2, на въпроси на хората ще отговарят Илиян Илиев и Богдан Донев. В клуба на ул. „Доростол\" 1 жителите на общината ще могат да поставят своите проблеми пред Елка Симеонова и Светлозар Симеонов. Тихомир Георгиев и Бедрос Пехливанян ще са на разположение на хората за отговор на актуални проблеми в клуба в кв. „Чародейка“, комплекс „Чародейка“, ет. 2.  Д-р Ервин Чакърян и Владислав Атанасов ще бъдат в клуба на ул. „Отец Паисий\" 4, а Димитър Кънчев – в клуба на ул. „Илинден\" №7 в кв. „Дружба\" 3 (до комплекс „Олимпия“).   \r\n***\r\nОт 16.00 часа край Вазата в Парка на младежта за втора поредна година СНЦ Германо-българска помощ за животните, Общинският приют за бездомни животни и ученици от клуба за гражданско образование на Английската гимназия организират ФестиБау.\r\n***\r\nВ 10.30 часа в хотел „Форум“ – Пазарджик е планирана дискусията за областите от Южен централен район – Кърджали, Пазарджик, Пловдив, Смолян и Хасково, част от дискусиите на Министерството на регионалното развитие и благоустройството за новото статистическо райониране на страната на ниво регионални съвети за развитие.\r\n***\r\nОт 11.00 часа в хотел „Форум“ ще се проведе заседание на Регионалния съвет за развитие на Южен централен район. В заседанието ще участва заместник-министърът на регионалното развитие и благоустройството Деница Николова. \r\n***\r\nОт 14.30 часа пред Двореца на културата  ще се състои конкурс за писано великденско яйце. \r\n***\r\nВ 10.00 часа в зала 3 на Районния съд ще се проведе заседание по делото срещу Албенко М. и  Борислав Д., обвинени в причиняване на имотна вреда в особено големи размери. \r\n***\r\nВ 11.00 часа в зала „Пресклуб“ на Международния панаир ще се състои пресконференция по повод Специализираното международно изложение за текстилна техника и продукти „ТексТейлърЕкспо 2018“. \r\n***\r\nВ 11.30 часа в заседателната зала на Общината ще се състои тържествено посрещане на ръководството и момичетата от Волейболен клуб \"Марица\" (Пловдив), които преди дни триумфираха с четвъртата си поредна шампионска титла на България.\r\n***\r\nВ 13.00 часа в  клуба на ВМРО-Пловдив на бул.\"Марица\" № 51, общинските съветници от политическата сила ще дадат брифинг, на който ще се повдигнат важни въпроси около реализацията на проекта „Пловдив - Европейска столица на културата“.\r\n***\r\nВ 14.30 часа в зала 12 на Районния съд ще се проведе заседание по делото срещу Димитър К., обвинен за противозаконно присвояване на чужди движими вещи в големи размери.\r\n***\r\nВ 17.00 часа в Балабановата къща в Стария град на Пловдив ще бъде открита изложба „От съкровищницата на Стария Пловдив“ с творби на големия български художник Георги Божилов – Слона по повод 49 години от създаването на ОИ “Старинен Пловдив“.\r\n***\r\nВ Зала „Пресцентър“ на Международен панаир Пловдив ще бъде организирана пресконференция, във връзка с възобноваването на традицията на текстилните изложби в Пловдив и организирането на специализираното изложение „ТексТейлорЕкспо 2018“.\r\n*** \r\nОт  14.30 часа в Мултимедийната зала на Градска библиотека ще бъде пресъздаден обичаят „Лазаруване“.  \r\n*** \r\nОт  18.30 часа в салона на ПБНЧ „Еленка и Кирил Д. Аврамови 1856“  ще започне концерта „Филмова музика и музика от компютърни игри“. \r\n***\r\nОт 10.00 часа в Заседателната зала на Туристическия информационен център в с. Бръшлен, община Сливо поле ще се проведе редовно заседание на Съвместната българо-румънска земеделска работна група. Заседанието ще бъде водено от заместник областния управител на област Русе и председател на групата г-н Свилен Иванов.\r\n***\r\nОт 11.00 часа на ул. „Евридика“ ще се проведе официална церемония „Първа копка“ по проект BG16RFOP001-1.022-0001-C01 „Ремонт и рехабилитация на улици, тротоари, надлези, пешеходни алеи и детски площадки за подобряване на градска среда на гр. Смолян“.\r\n***\r\nОт 13.00 часа в Сесийна зала на Община Смолян ще се проведе заседание на Общинския съвет.  \r\n***\r\nВ 14.00 часа в Зала 1 на Община Стара Загора ще се проведе общински кръг на викторина по безопасност на движението „Да запазим децата на пътя“.\r\n***\r\nВ 14.30 часа в зала 203 на Община Стара Загора, кметът Живко Тодоров ще се срещне със състезателя на Спортен клуб „Сезан“-Стара Загора Севдалин Славов, който стана световен шампион по муай-тай  на Световното първенство в Тайланд.\r\n***\r\nВ 18.00 часа в Къща музей „Гео Милев“ ще се проведе поетичен рецитал „Под дъба на Гео Милев“, с участието на Бойко Ламбовски.\r\n***\r\nВ 18.00 часа в НЧ „Родина -1860 ще се проведе Пролетен концерт на Музикална школа при НЧ „Родина -1860“.\r\n***\r\nВ 19.00 часа в Драматичен театър ще бъде представена постановката „Сватбената рокля на Бети“ от Анна Петрова.\r\n***\r\nВ 19.00 часа в Оперен театър за първи път в България ще бъде представена Опера с кукли „Турандот“ - опера от Джакомо Пучини.\r\n***\r\nВ 19.00 часа в залата на ДКТ „Иван Димов“ актрисата Стоянка Мутафова ще представи биографичната книга „Добър вечер столетие мое“.\r\n***\r\nОт 9.00 часа в зала 363 в сградата на общината ще се проведе  редовно заседание на Общинския съвет.\r\n***\r\nОт 9.00 часа в залата на Младежки дом ще бъде открит Детският театрален фестивал „Коломбина“.\r\n***\r\nОт 14.00 часа в пресцентъра на БТА ще бъде дадена  пресконференция по повод 20-годишнината на школа по математика и информатика \"А и Б\". \r\n***\r\nОт 17.30 часа в Регионална библиотека ще гостува Тихомир Иванов и ще бъде  представена нигата му \"Камино: Пътят на завръщането“.", "date": "2018.03.28", "title": "Предстоящи събития в страната за 29 март (Агенция „Фокус“)"}
{"url": "http://www.focus-news.net/news/2018/03/28/2505217/prishtina-tova-koeto-shte-sazdade-srabska-lista-nyama-da-bade-legitimen-organ.html", "text": "В първата реакция на решението на „Сръбска листа“ за създаването на Общност на сръбските общини, от Прищина бяха категорични, че органът няма да бъде легитимен, предава скопският телевизионен канал A1 On.\r\n„Общността (на сръбските общини) е задължение, което Косово е предприело в процеса на диалога в Брюксел, и което ще се реализира в близко бъдеще. Нито една инициатива, която не се основава на законите и демократичните процедури на Република Косово, няма да се прилага, нито да се зачита“, се казва в изявление от правителството в Прищина, разпространено в косовските медии. \r\nПо-рано в сряда представители на косовските сърби проведоха среща в северната част на град Косовска Митровица, на която присъстваха 120 делегати и представители на 10-те сръбски общини.\r\nВ рамките на срещата бе постигнато съгласие Общността на сръбските общини, правото на което бе заложено още преди пет години в Брюкселското споразумение, да бъде учредена на 20 април. \r\nПредседателят на  „Сръбска листа“ Горан Ракич подчерта, че до решението за напускането на партията от косовското правителството и последвалото за създаване на Общността на сръбските общини, е наложително, тъй като „Прищина не успя да изпълни споразумението\".Тереза Герова", "date": "2018.03.28", "title": "Прищина: Това, което ще създаде „Сръбска листа“, няма да бъде легитимен орган"}
{"url": "http://www.focus-news.net/news/2018/03/28/2505225/sliven-patnite-nastilki-v-oblastta-sa-mokri-na-mesta.html", "text": "Пътните настилки в Сливенска област са мокри на места. Няма въведени допълнителни ограничения за движение в областта, съобщиха от Областно пътно управление-Сливен.\r\nЗатворени за тежкотоварни автомобили над 10 т са проходите Твърдишки и Вратник. Котленският  проход е затворен за товарни автомобили заради свлачище. Опасност от падащи камъни има по пътя Сливен – Ичера – Градец.\r\nДвижението по пътя Елхово – Изгрев е ограничено поради компрометирано експлоатационно състояние на дървен мост над рeка Тунджа. Обходният маршрут е до моста с ограничение на скоростта до 30 км/ч. Движението по пътя Малък манастир – Голям манастир се осъществява в една лента, поради пропаднали настилка и насип. Движението се регулира чрез пътни знаци. Срокът за извършване на ремонтни дейности в двата участъка е до 31 март.", "date": "2018.03.28", "title": "Сливен: Пътните настилки в областта са мокри на места"}
{"url": "http://www.focus-news.net/news/2018/03/28/2505224/sport-antani-dzhoshua-stava-mma-boets-sled-boksa.html", "text": "Световният шампион по бокс Антъни Джошуа е готов да влезе в смесените бойни изкуства, но при едно условие. А то е да постигне всичко, което си е поставил като цел в бокса и тогава да направи това, което направи Флойд Мейуедър. Джошуа е предлаган като съперник на звездите Джон Джоунс и Франсис Нгану. От най-голямата организация „Ултимейт Файингт Чемпийншип“ искат да подпишат рекламен договор с Джошуа, който да включва и мач в клетката. \r\nАмериканецът Мейуедър записа 50 победи на ринга и се пенсионира непобеден, а в последния си мач се справи с Конър Макгрегър. Сега двамата планират реванш по правилата на смесените бойни изкуства.", "date": "2018.03.28", "title": "Спорт: Антъни Джошуа става MMA боец след бокса"}
{"url": "http://www.focus-news.net/news/2018/03/28/2505216/tanjug-nad-80-ot-sarbite-sa-protiv-priznavaneto-na-kosovo-dori-i-tova-da-e-uslovieto-za-chlenstvo-v-es.html", "text": "Общо 81% от гражданите на Сърбия не биха подкрепили решение за признаване на независимостта на Косово, дори това да е условие за членството на страната в Европейския съюз, предава Tanjug, държавната информационна агенция на западната ни съседка.\r\nЗа 45 на сто от сърбите Косово не е изгубено, а само два процента по-малко са онези, които са убедени, че то никога няма да бъде отново част от Сърбия. Общо 55% от гражданите на Сърбия вярват, че независимостта на Косово няма да бъде признато от това или което и да било бъдещо правителство в Белград.\r\nТова са резултатите от проучване, проведено от Института по европейски въпроси, проведено в периода от 16 до 20 март сред 1 203 души.Тереза Герова", "date": "2018.03.28", "title": "Tanjug: Над 80% от сърбите са против признаването на Косово, дори и това да е условието за членство в ЕС"}
{"url": "http://www.focus-news.net/news/2018/03/28/2505227/ministar-nikolina-angelkova-obsadi-s-ministara-na-obrazovanieto-krasimir-valchev-piloten-proekt-za-sazdavane-na-tsentar-za-kvalifikatsiya-na-kadri-v-turizma.html", "text": "Министърът на туризма Николина Ангелкова проведе работна среща с министъра на образованието и науката Красимир Вълчев. Двамата обсъдиха варианти за старт на пилотен проект, чрез който на практика да се реализира търсената пряка връзка между туристическия бизнес и обучението на изпълнителски кадри за сектора. Това съобщиха от пресцентъра на Министерството на туризма. Министрите Ангелкова и Вълчев и юридическите екипи на двете министерства ще уточняват механизмите за създаване на първи Център за квалификация и преквалификация към Министерството на туризма.\r\nОбезпечаването на сектора с квалифицирани кадри е от ключово значение за още по-успешното развитие на сектора в страната, посочи министър Ангелкова. И допълни, че работим усилено за трайно решаване на проблема, а подобни практики за квалификационни центрове има в редица страни с изключително развит туризъм като Испания и Италия. \r\nМинистър Вълчев заяви, че разбира важността на реализацията на този проект и ще съдейства за своевременното му осъществяване.", "date": "2018.03.28", "title": "Министър Николина Ангелкова обсъди с министъра на образованието Красимир Вълчев пилотен проект за създаване на център за квалификация на кадри в туризма"}
{"url": "http://www.focus-news.net/news/2018/03/28/2505229/afp-v-irlandiya-shte-bade-proveden-referendum-za-legalizatsiyata-na-abortite.html", "text": "Властите на Ирландия ще организират референдум, за да провери мнението на гражданите по въпроси дали да бъде променена Конституцията, за да се легализира абортите, предава AFP.\r\nСъответното съобщение направи министърът на жилищното строителство Еоган Мърфи, след като Сенатът на Ирландия гласува в полза на провеждането на плебисцита, насрочен за 25 май.\r\n„Току-що подписах заповедта за изборен ден на референдума за отмяна на осмото изменение на Конституцията“, обяви министърът в рамките на пресконференция.Тереза Герова", "date": "2018.03.28", "title": "AFP: В Ирландия ще бъде проведен референдум за легализацията на абортите"}
{"url": "http://www.focus-news.net/news/2018/03/28/2505230/stara-zagora-obshtinskiyat-savet-v-kazanlak-shte-zasedava-na-29-mart.html", "text": "Общинският съвет (ОбС) в Казанлък ще проведе редовно заседание от 09.30 часа на 29 март в зала „Инфра“, каза за Радио „Фокус“ председателят на ОбС Николай Златанов. В дневния ред на сесията са включени 15 въпроса за разглеждане. Златанов поясни, че един от акцентите в заседанието ще бъде точката, в която ще бъде разисквано приемането на нова наредба за условията и реда за записване, отписване и преместване на деца в общинските детски градини на територията на община Казанлък. \r\nДруг акцент в предварителния дневен ред на сесията е предложение за учредяване право на строеж в полза на Министерството на здравеопазването за изграждане на два центъра за специализирана здравно-социална грижа за деца с увреждания с потребност от постоянни медицински грижи, върху частна общинска собственост. Сградите ще бъдат едноетажни, с по 500 квадратни метра застроена площ всяка, и ще са разположени върху част от общински имот, чиято обща площ е 6756 квадратни метра. Теренът се намира в ж. к. „Изток”, като двата центъра ще заемат площ от 1600 квадратни метра.\r\nСлавяна ГАЙДАРОВА", "date": "2018.03.28", "title": "Стара Загора: Общинският съвет в Казанлък ще заседава на 29 март"}
{"url": "http://www.focus-news.net/news/2018/03/28/2505226/ria-novosti-malta-i-portugaliya-se-prisaediniha-kam-grupata-darzhavi-otzovali-poslanitsite-si-ot-rusiya.html", "text": "Още две държави от Европейския съюз отзоваха посланиците си от Москва, предава РИА Новости.\r\n„Правителството на Малта изразява пълна солидарност с правителството на Великобритания на фона на това сериозно предизвикателство пред общата сигурност“, се казва в съобщение от управляващите във Валета, публикувано в социалната мрежа „Туитър“.\r\nОсвен това, Москва напуска и ръководителят на португалската дипломатическа мисия. \r\nПо-рано днес посланиците си от Москва отзоваха още Словакия и Люксембург, а миналата седмица ЕС отзова своя от Русия. Общо 16 държави от Общността изгониха руски дипломати от пределите си.Тереза Герова", "date": "2018.03.28", "title": "РИА Новости: Малта и Португалия се присъединиха към групата държави, отзовали посланиците си от Русия"}
{"url": "http://www.focus-news.net/news/2018/03/28/2505232/dopalnitelni-40-lv-za-velikden-shte-poluchat-pensionerite-s-pensii-do-321-lv-obzor.html", "text": "Допълнителни 40 лв. за Великден ще получат пенсионерите с пенсии до 321 лв. Това стана ясно по време на редовното правителствено заседание. По предложение на министъра на финансите Владислав Горанов Министерският съвет одобри допълнителен трансфер в размер на 49,1 млн. лв. по Бюджета на държавното обществено осигуряване, с който ще се осигури изплащането на еднократни допълнителни суми към априлските пенсии на приблизително 1 227 000 български пенсионери. \r\nМинистърът на труда и социалната политика Бисер Петков уточни, че това са 56.5% от пенсионерите в България. „НОИ има готовност да изпълни решението на Министерски съвет с пенсиите за април, изплащането на които ще започне на 4 април. По този начин се продължава възприетата практика за Коледа и Великден да бъдат подпомагани пенсионерите, чиито пенсии са под прага на линията за бедност”, каза още той. \r\nМинистър-председателят Бойко Борисов обясни, че това са вторите допълнителни почти 50 млн. лв., които се отпускат за пенсионерите през последните 3-4 месеца, и заедно с тези за Коледа стават общо около 100 млн. лв. „Това не са малко пари“, коментира премиерът.\r\nЦветилена СИМЕОНОВА", "date": "2018.03.28", "title": "Допълнителни 40 лв. за Великден ще получат пенсионерите с пенсии до 321 лв. (ОБЗОР)"}
{"url": "http://www.focus-news.net/news/2018/03/28/2505234/afp-ekvador-lishi-dzhulian-asandzh-ot-vrazka-s-vanshniya-svyat.html", "text": "Еквадор обяви, че отнема възможностите на Джулиан Асандж да комуникира с външния свят от посолството на страната в Лондон, където създателят на „Уикилийкс“ пребивава от 2012 г. насам, предава AFP.\r\nРешението бе взето, за да се предотврати намесата на австралиeца в други страни, съобщи правителството на Еквадор.\r\nРешението е взето, след като по-рано тази седмица Асандж постави под съмнение обвинението на Великобритания, че Русия е отговорна за отравянето на Сергей Скрипал.Тереза Герова", "date": "2018.03.28", "title": "AFP: Еквадор лиши Джулиан Асандж от връзка с външния свят"}
{"url": "http://www.focus-news.net/news/2018/03/28/2505228/prezidentat-rumen-radev-reshenieto-za-privikvaneto-na-poslanika-ni-v-rusiya-ne-e-saglasuvano-s-men.html", "text": "Решението за отзоваване на нашия посланик е в правомощията на правителството. Това е стъпка, която не е съгласувана с мен. Това коментира пред журналисти държавният глава Румен Радев по повод решението на премиера Бойко Борисов да извика в България посланика ни в Русия Бойко Коцев за консултации във връзка със случая „Скрипал“, предаде репортер на Агенция „Фокус“.\r\n“Солидарността е важен принцип, но тя не трябва да бъде сляпа. Точно преди една година на Европейски съвет пред Доналд Туск, Жан-Клод Юнкер, Тереза Мей и всички останали европейски лидери много ясно поисках солидарност от всички тях за намесата на Турция в нашия изборен процес. Такава солидарност и до ден днешен очаквам. За съжаление не я чух и на пресконференцията във Варна”, заяви още президентът.", "date": "2018.03.28", "title": "Президентът Румен Радев: Решението за привикването на посланика ни в Русия не е съгласувано с мен"}
{"url": "http://www.focus-news.net/news/2018/03/28/2505252/prezidentat-rumen-radev-lipsva-adekvatna-materialna-i-moralna-otsenka-na-aktyorskiya-trud-osobeno-ot-gruba-i-ovlastena-bezduhovnost.html", "text": "За 70 години Националната академия за театрално и филмово изкуство (НАТФИЗ) „Кръстьо Сарафов“ се утвърди като образователен и културен център и успя да изгради творци с уникален стил, икони на нашето кино и театър, велики артисти и българи. Това заяви президентът Румен Радев при гостуването си в театралната академия по повод 70-годишнината на висшето училище и Международния ден на театъра (27 март), съобщиха от прессекретариата на държавния глава. \r\nПрезидентът и неговата съпруга Десислава Радева бяха посрещнати от ректора на НАТФИЗ проф. Станислав Семерджиев и бяха сред зрителите на постановката „Кино-театър „Българан“ на абсолвенти на висшето училище. Преди спектакъла Румен Радев връчи на Националната академия за театрално и филмово изкуство „Кръстьо Сарафов“ Плакет на президента „Св. Св. Кирил и Методий“. Отличието е по повод 70 години академична история и значимия принос на академията за развитието на българската култура. \r\nПрезидентът Радев посочи, че българските артисти не могат да решат сами всички трудности пред професията си, защото това е ангажимент на институциите и на цялото ни общество. „Съществена част от тези изпитания се дължат на липсата на адекватна материална и морална оценка на актьорския и сценичния труд, особено от груба и овластена бездуховност“, заяви държавният глава. На преподавателите от НАТФИЗ Румен Радев пожела да продължат да развиват уникална филмова и театрална школа, а към студентите се обърна с думите: „Сцената е пистата, от която „излита“ най-важният фактор за прогреса – силата на човешкото въображение. Затова ви желая големи височини“, обърна се Румен Радев . \r\nПрезидентът Радев заяви, че се отнася с огромно уважение към артистите и актьорската професия. Един артист на сцената е добър тогава, когато може само с едно движение или гримаса, или с липсата им, да предизвика океан от чувства и емоции, заяви президентът Радев.  \r\nДържавният глава и съпругата му гледаха постановката „Кино-театър „Българан“ на абсолвентите от специалност „Актьорско майсторство за куклен театър“ с ръководител проф. Румен Рачев. Спектакълът е отличен с четири международни награди.", "date": "2018.03.28", "title": "Президентът Румен Радев: Липсва адекватна материална и морална оценка на актьорския труд, особено от груба и овластена бездуховност"}
{"url": "http://www.focus-news.net/news/2018/03/28/2505233/smolyan-otpada-ogranichenieto-za-dvizhenie-na-mps-nad-12-t-prez-prohoda-prevala.html", "text": "Отпада ограничението за движение на МПС над 12 т през прохода Превала. Това съобщиха от пресцентъра на Агенция \"Пътна инфраструктура\".", "date": "2018.03.28", "title": "Смолян: Отпада ограничението за движение на МПС над 12 т през прохода Превала"}
{"url": "http://www.focus-news.net/news/2018/03/28/2505255/the-national-interest-spored-dzheyms-matis-rusiya-sama-e-predpochela-da-bade-strategicheski-sapernik-na-sasht-i-nato.html", "text": "Според американския министър на отбраната Джеймс Матис Русия сама е избрала да стане „стратегически съперник“ на САЩ и НАТО, отбелязва списание The National Interest.\r\n„НАТО се опита да установи партньорство и с тази цел бе създаден Съветът Русия-НАТО. Има механизъм, който ни позволява да работим заедно. Мисля, че мнозина на моята възраст си спомнят как руски и американски морски пехотинци тренираха заедно в Северна Каролина за съвместна работа в състав на мироопазващи и хуманитарни мисии на ООН“, подчерта военният министър на Вашингтон. \r\nЗа съжаление, заради решението на Русия това остана в миналото. В днешно време дори не влиза в плановете, защото Русия реши да бъде стратегически съперник, позволявайки си дори безразсъдни действия. Това е единственото нещо, което може да се каже за невинните хора от Солзбъри, които можеха да бъдат изложени на това вещество и дори да умрат от него“, коментира Матис.\r\nМатис не обърна особено внимание на това какви са причините за руската антипатия към НАТО, като например по-нататъшното разширяване на Алианса. Матис не обърна и внимание на  онези гаранции, които западните лидери дадоха някога на  бившия съветски лидер Михаил Горбачов, които увериха, че НАТО няма да направи и крачка на Изток от германската граница.  Този факт се потвърждава и от наскоро откритите документи, подчертават от редакцията.\r\nМатис не споменава и че недоволството на Москва отчасти се дължи на обещанието на администрацията на (Бил) Клинтън към бившия руския президент Борис Елцин, че т.нар. „Партньорство за мир\" е алтернатива на разширяването на НАТО. В много отношения, враждебното отношение на Русия към Запада се дължи на факта, че Алиансът е достигнал своя предел и осъществи експанзия към страните от постсъветското пространство.\r\nМатис обаче подчерта, че Русия още има възможност да стане партньор на Европа, и че бъдещото на Москва е свързано с нея.\r\n„Русия има възможност да стане партньор на Европа. Бъдещето й е свързано с нея, ако тя гледа към това бъдеще. Длъжни сме да признаем, че те се стремят към други отношения със страните от НАТО“, коментира Матис. \r\nПо отношение на случая „Скрипал“ и изгонването на руски дипломати от редица страни, Матис заяви: „Забележете, че всички страни, от които експулсираха руски страни, имат една обща страна. Всички те са демокрации. Мисля, че точно това ги обединява“. Тереза Герова", "date": "2018.03.28", "title": "The National Interest: Според Джеймс Матис Русия сама е предпочела да бъде „стратегически съперник“ на САЩ и НАТО"}
{"url": "http://www.focus-news.net/news/2018/03/28/2505256/d-r-andrey-kehayov-kandidat-za-predsedatel-na-slk-na-bld-nyama-po-silen-motiv-ot-tozi-da-bade-izdignat-prestizha-na-balgarskiya-lekar.html", "text": "Няма по-силен мотив от този да бъде издигнат престижа на българския лекар. Това каза в интервю за Радио „Фокус“ д-р Андрей Кехайов във връзка със своята кандидатура за председател на 11-хилядната Столична лекарска колегия на Българския лекарския съюз (СЛК на БЛС). Според него здравната система се нуждае от промяна, а българските лекари и сестри е редно да заемат достойно обществено място. Д-р Кехайов посочи още, че регионалната лекарска колегия в София ще работи в насока да стимулира промени в здравната система. \r\n„Това, което успях да направя, е обединението, първоначално през 2005 г., между четирите страни България – Македония – Албания – Гърция. Заедно реализирахме международен форум, в който вече членуват 18 страни. Ние провеждаме конгреси, които са интердисциплинарни – нещо, от което колегите имат нужда. Освен тази интердисциплинарност по научните въпроси, беше важно да обсъждаме и здравните системи, за да видим кои са общите проблеми“, заяви д-р Андрей Кехайов и допълни, че международният форум с участието на България, Македония, Албания и Гърция е изяснил общите проблеми в здравеопазването на 4-те страни. Според него подобни инициативи насърчават даването на гласност на лекарската етика и служат за мотив да се провеждат обучения на лекари у нас, акредитирани от европейските структури.", "date": "2018.03.28", "title": "Д-р Андрей Кехайов, кандидат за председател на СЛК на БЛД: Няма по-силен мотив от този да бъде издигнат престижа на българския лекар"}
{"url": "http://www.focus-news.net/news/2018/03/28/2505258/varna-praznik-na-bukvite-se-provede-v-su-vasil-levski-v-devnya-i-ou-sv-sv-kiril-i-metodiy-kv-povelyanovo.html", "text": "Първокласниците от СУ „Васил Левски“ – град Девня и ОУ „Св. св. Кирил и Методий“ – кв. „Повеляново“ овладяха в пълнота българската азбука. По този повод в двете училища се състоя Празник на буквите, на който присъстваха родители, учители и ученици. Това съобщиха от Община Девня.\r\nРъководството на СУ „Васил Левски“ поднесе приятна изненада на малчуганите и на техните родители. Развлекателна музикално-театрална програма, състояща се от забавни образователни игри, в които се включиха и възрастните, вдигнаха градуса на настроението и превърнаха празника в незабравим спомен за малки и големи.\r\nНе по-малко възторжен бе и Празникът на буквите в ОУ „Св. св. Кирил и Методий“ – кв. „Повеляново, където първокласниците рецитираха стихотворения, пяха песни и показаха, че са овладели отлично азбуката.\r\nОбщо 56 са първокласниците в двете девненски училища през тази учебна година. От името на Общината мъниците получиха детски книжки с поздрав от кмета Свилен Шитов. Книжки на първолаците подариха и от библиотеката при НЧ „Просвета 1900“ – гр. Девня.", "date": "2018.03.28", "title": "Варна: Празник на буквите се проведе в СУ „Васил Левски“ в Девня и ОУ „Св. св. Кирил и Методий“ – кв. „Повеляново“"}
{"url": "http://www.focus-news.net/news/2018/03/28/2505231/prezidentat-rumen-radev-evropeyskata-solidarnost-ne-mozhe-da-bade-slyapa-i-ednostranna.html", "text": "Решението за извикване за консултации на българския посланик в Москва е в правомощията на правителството и то трябва да мотивира своите действия, заяви президентът Румен Радев в отговор на журналистически въпрос. Той посочи, че това е стъпка, която не е била съгласувана с него. Това съобщиха от прессекретариата на държавния глава. „Солидарността е важен принцип, но тя не трябва да бъде сляпа. В такива сериозни случаи са необходими неоспорими доказателства“, подчерта още Румен Радев. \r\nДържавният глава посочи също така, че солидарността не може да бъде едностранна и припомни, че на заседанията на Европейския съвет преди година е поискал от всички лидери на ЕС да бъдат солидарни с България по повод намесата на Република Турция в изборния процес у нас. „Такава солидарност и до ден днешен я чакамe. За съжаление не я чухме и на пресконференцията  във Варна, където бяха посочени и гръцките, и турските проблеми, но не и българските. Не това е разбирането ми за европейска солидарност“, подчерта президентът.  \r\nПопитан дали върху България не е упражнен прекомерен натиск, тъй като българската позиция се е сменяла не с дни, а с часове, и дали подобни действия ще повлияят на очакваното посещение на руския президент Владимир Путин у нас, държавният глава заяви, че тези въпроси трябва да бъдат отправени към българското правителство. \r\nПомолен да коментира българската позиция по случая „Скрипал“, която според коалиционните партньори в управлението е балансирана, президентът отбеляза, че също смята така. \r\nВ отговор на въпрос за проведената среща на лидерите на ЕС и Турция във Варна, президентът посочи, че „на тази среща чухме как турският президент отстоява позициите на Турция, за моя изненада чухме и как българският премиер излага турските претенции към България. За съжаление не чухме нито една дума от европейските лидери по въпроса за турската намеса в нашия изборен процес и другите наши двустранни проблеми с Турция.“ Държавният глава отново подчерта, че това не е неговото разбиране за европейска солидарност.", "date": "2018.03.28", "title": "Президентът Румен Радев: Европейската солидарност не може да бъде сляпа и едностранна"}
{"url": "http://www.focus-news.net/news/2018/03/28/2505235/yoakim-kalamaris-zadarzhaneto-na-dvamata-gratski-voennosluzheshti-v-turtsiya-e-chast-ot-geopoliticheska-igra-mezhdu-sasht-i-rusiya.html", "text": "Задържането на двамата гръцки военнослужещи в Турция е част от геополитическа игра между САЩ и Русия. Това каза в интервю за Радио „Фокус“ университетският преподавател доц. Йоаким Каламарис. Според него случаят със задържаните военни е аналогичен на „либийската клопка на Муамар Кадафи, в която преди години попаднаха българските медицински сестри“. Според Каламарис турските съдилища не са независими, което предполага и несправедлив процес за задържаните гърци. \r\nКато причина за геополитическата игра между САЩ и Русия, Каламарис посочи битката за гръцките енергийни ресурси в Егейско море. „И в тази насока, трябва да има и лошото ченге, което много успешно се играе от Ердоган. Но със сигурност, ако той продължи по същия начин, а и с оглед на вътрешно-икономическите проблеми на Турция, ще възникнат проблеми на целия Балкански полуостров. Проблемите, които турската политика създава, в частност – Ердоган, се изразяват в ислямизацията на Балканския полуостров и отчасти - на Европейския съюз, с допускането на нелегални имигранти, а не на бежанци“, заяви той. \r\nЙоаким Каламарис допълни, че в тази геополитическа война Русия не играе справедливо. Според него, ако руснаците са били останали в Африн, турците никога е нямало да завземат традиционно християнски места. Според него е химера, че Балканите имат приятели в лицето на големите сили, в това число - и Русия.", "date": "2018.03.28", "title": "Йоаким Каламарис: Задържането на двамата гръцки военнослужещи в Турция е част от геополитическа игра между САЩ и Русия"}
{"url": "http://www.focus-news.net/news/2018/03/28/2505259/temata-balgariya-v-chuzhdestrannite-medii-boyko-borisov-informira-kolegi-za-rezultatite-ot-sreshtata-vav-varna-turskite-skiori-v-balgarskite-kurorti-i-uchastie-na-stranata-ni-v-turistichesko-izlozhenie-v-minsk-agentsiya-fokus.html", "text": "Оферти за посещения в България, Сърбия и Турция ще бъдат представени на международно туристическо изложение в Минск, което ще се проведе в периода 4-7 април, предава държавната информационна агенция на Беларус - BelTA.\r\nСъбитието е организирано от Националния изложбен център БелЕкспо в сътрудничество с Министерство на спорта и туризма на Беларус. Панаирът ще бъде фокусиран върху пътувания и екскурзии, медицински туризъм и транспортни услуги, спортно оборудване и застраховки в туризма, предлагани услуги в курорти, центрове за отдих, туристически клубове и хотели. \r\nОсвен множество презентации на атрактивни оферти, в рамките на форума ще бъдат организирани кръгли маси и семинари на тема проблемите в туристическата индустрия. Наред с Беларус, България, Сърбия и Турция, изложението ще събере компании от Унгария, Египет, Куба, Латвия, Литва, Полша, Португалия, Русия, Украйна и Чешката република. \r\nПо данни на Националния статистически институт на Беларус през 2017 г. 727 500 граждани на страната са пътували в чужбина с цел туризъм. Спрямо 2016 г. данните показват ръст от внушителните 47%. От тях 19% са посетили държавите от Организацията на независимите държави (ОНД), 35,5% - страните от Европейския съюз и 45,5% - други страни. Най-популярните туристически дестинации са България, Гърция, Турция, Черна гора, Египет, Украйна, Русия, Полша, Испания, Италия, Чешката република и Литва. През миналата година броят на туристическите пристигания в Беларус е достигнал до 282 хил., което е с 30% повече спрямо година по-рано. \r\nПо данни на Белстат, Националния статистически институт на Беларус, през 2017 г. най-популярните направления на организираните туристи от Беларус са Турция, посетена от 140 159 беларуси, Египет със 123 814 и Украйна с 86 964. България се нарежда на четвърто място - през миналата година страната ни е посетена от 62 356 беларуски туристи.\r\n*** През последните години Гърция се превърна в популярна лятна туристическа дестинация за турците, а България изглежда се налага като нейна зимна версия, коментират в редакцията на вестник Hurriyet. Подобно на Гърция, България се радва на предимството, произтичащо от близкото й разположение до Турция, така че не е чудно защо се превърна във водещо направление за турските скиори и особено за онези от тях, които пътуват със семействата си и търсят по-изгодни оферти за престой. \r\nПътуването от Истанбул до София с автомобил отнема около седем часа, а цената излиза по-малко от самолетен билет за един човек. Придвижването е спокойно, а пътищата са отворени дори и в суровите зимни условия. \r\nСъотношението цена-качество е друг важен фактор, който привлича турските туристи в българските зимни центрове като Пампорово и Банско. \r\nМнозина граждани на Турция отдават предпочитания на Пампорово заради по-малкия брой туристи в него. Разположеният в Родопите курорт се радва на 120 слънчеви дни през зимата. Общата дължина на пистите е 37 километра, а терените са подходящи за всички възрасти и скиори с различна степен на подготовка, включително за начинаещи.\r\nДо 400 хил. турски туристи посещават България всяка година, според данни от официални представители на турското посолство в София. Смята се, че 100 хил. от тях избират страната за зимен туризъм.\r\n*** Министър-председателят на България Бойко Борисов е информирал премиера на Гърция Алексис Ципрас и президента на Република Кипър Никос Анастасиадис за обсъдените въпроси по време на срещата между лидерите на Европейския съюз и Турция във Варна на 26 март, предава Independent Balkan News Agency, като се позовава на правителствената информационна служба в София.\r\nВ съобщението се казва, че в телефонен разговор Борисов е съобщил на Ципрас и Анастасиадис за ангажимента, който е поел по време на срещата на Европейския съвет в Брюксел на 22 и 23 март да повдигне въпросите, които касаят Гърция, Кипър и Турция, пред турския президент Реджеп Тайип Ердоган.\r\nБорисов е потвърдил, че е повдигнал въпросите за арестуваните гръцки военнослужещи, напрежението в Източното Средиземноморие и Егейско море, и за кипърския въпрос по време на срещата с Ердоган.\r\nТези въпроси са били обсъдени и по-късно, по време на работната вечеря с председателите на Европейския съвет и Европейската комисия, Доналд Туск и Жан-Клод Юнкер, на 26 март.\r\nБорисов добави, че двамата европейски лидери са настоявали казусът със задържаните гръцки военнослужещи да бъде решен Великден.\r\nВъв връзка с кипърския въпрос, Ердоган е заявил, че решение ще се търси въз основа на международното право.\r\n„В телефонния си разговор днес, Борисов изтъкна, че развитието на въпросите ще продължи да се следи с внимание от България и Брюксел“, се казва в съобщението на българското правителство.\r\n***", "date": "2018.03.28", "title": "Темата България в чуждестранните медии – Бойко Борисов информира колеги за резултатите от срещата във Варна, турските скиори в българските курорти и участие на страната ни в туристическо изложение в Минск (Агенция „Фокус“)"}
{"url": "http://www.focus-news.net/news/2018/03/28/2505254/gen-kircho-kirov-chast-ot-ekspulsiranite-diplomati-sa-shpioni-na-vanshnoto-rusko-razuznavane.html", "text": "Част от експулсираните дипломати са шпиони на външното руско разузнаване. Това каза в интервю за Радио „Фокус“ ген. Кирчо Киров, началник на Националната разузнавателна служба в периода 2002-2012 г., във връзка с експулсирането на дипломати от Русия от страна на редица държави, във връзка със случая \"Скрипал\". Според ген. Киров отлъчването на руските дипломати е организирана и консолидирана политическа акция на страните от НАТО и ЕС, която не цели да отслаби руското разузнаване, а се опитва да постави Русия в положение на изолация. По думите му убедителната победа на Владимир Путин на президентските избори и руските перспективи за развитие са провокирали европейски стремеж към демонизация на Путин. \r\nГен. Кирчо Киров заяви също, че в тази връзка България е поставена в трудна ситуация, тъй като е член на НАТО и ЕС, но в същото време поддържа специфични отношения с Русия. „Отгоре на всичко ние имаме за съсед една голяма държава, една мощна икономически и във военно отношение държава, каквато е Турция. Като Турция, независимо, че е член на НАТО, обяви, че няма да експулсира руски дипломати. Така че, в този триъгълник, в който се намираме, в района на Средиземноморския басейн, ние трябва да се съобразяваме“. Кирчо Киров допълни, че позицията на премиера Бойко Борисов да привика посланика ни в Русия – Бойко Коцев, е утвърден дипломатически ход. Той коментира, че този ход към момента показва солидарност към Великобритания по такъв начин, който е удобен за българските интересни. Ген Киров посочи, че е много вероятно, обаче, да се оказва натиск върху премиера за предприемане и на по-тежки мерки и такива да последват.", "date": "2018.03.28", "title": "Ген. Кирчо Киров: Част от експулсираните дипломати са шпиони на външното руско разузнаване"}
{"url": "http://www.focus-news.net/news/2018/03/28/2505257/parlamentat-okonchatelno-reshi-sgradite-v-tsentara-na-sofiya-da-ne-nadhvarlyat-50-m-obzor.html", "text": "Народното събрание прие окончателни промени в Закона за устройството и застрояването на Столична община (ЗУЗСО). Инициативата за изменението бе на кмета на София Йорданка Фандъкова, главния архитект Здравко Здравков и експертите на Направление „Архитектура и градоустройство“. Измененията бяха внесени в Народното събрание от народния представител от ПГ на ГЕРБ  Александър Ненков и група народни представители. Законопроектът цели да реши възникналите при прилагане на ЗУЗСО проблеми през изминалите 10 години, както и да отрази обществените нагласи, свързани с облика на София. Промените включват ограничения във височината на сградите: за централна градска част - 50 метра, с изключение на имотите в зоната на новия делови център; за територията, ограничена от Околовръстния път, южна строителна граница на София, бул. „Цар Борис Трети“ - 15 метра; за останалата част - 75 метра. Отпадна предложението за територии за много високо строителство - Околовръстния път при ж.к. „Люлин“ и по бул. „Цариградско шосе“ от кръстовището на 7-ми км до река Искър. Депутатите въведоха минимална озеленена площ: за детски градини- 50%; за училища- 20%; за висши училища 30%; за лечебни заведения- 30%; за заведения за социални услуги- 30%. С промените се конкретизираха границите на районите „Витоша“, „Овча купел“, „Люлин“, „Панчарево“. За одобряване на устройствените планове за сградите с обществени функции над 20 хил. кв.м и/или с височина над 50 метра се въвежда изискване за транспортно-комуникационно обезпечаване на територията. Такова обезпечаване се доказва въз основа на проучване, анализ и симулация на транспортното обслужване с отчитане на съществуващия и бъдещия трафик. Депутатите решиха подробните устройствени планове за преструктуриране на жилищните комплекси в жилищните зони с преобладаващо комплексно застрояване да не могат да се изменят в срок от 5 години от влизането им в сила. Изискването е по отношение на характера на застрояване – от ниско в средно и/или високо и от средно във високо застрояване. Специфичните изисквания за облика на градските пространства, сградите и архитектурните ансамбли ще се определят с наредба на Столичния общински съвет. Народните представители приеха и промени, касаещи ограничения в надвишаването на интензитета на застрояване в ъглови имоти. Промените в Закона за устройството и застрояването на Столичната община ще влязат в сила три дни след обнародването им в „Държавен вестник“.\r\nДеница КИТАНОВА", "date": "2018.03.28", "title": "Парламентът окончателно реши сградите в центъра на София да не надхвърлят 50 м (ОБЗОР)"}
{"url": "http://www.focus-news.net/news/2018/03/28/2505260/plovdiv-gradat-shte-otbelezhi-velikdenskite-praznitsi-s-kontserti-detska-programa-i-razdavane-na-traditsionen-kozunak.html", "text": "Пловдив ще отбележи Великденските празници с редица концерти, детска програма и раздаване на традиционен козунак. Това съобщиха за Радио „Фокус“ – Пловдив от Дирекция „Култура и културно наследство“ към Общината. Празничната програма започва още на 1 април – Цветница с концерт на Духовия оркестър на пл. „Стефан Стамболов“. Събитието ще се състои от 11.30 часа. Кулминацията на тържествата е на 8 април – Великден. Събитията на един от най-големите християнски празници започват в 10.00 часа на пл. „Стефан Стамболов“ с „Великденско утро“. Точно в 12.00 часа ще стартира раздаването на традиционния Великденски козунак, а от 12.30 до 14.00 часа ще се проведе детска програма под мотото „Талантливите чудеса на Великден“. Празничната програма за 8 април ще завърши с Великденски детски концерт, като началото му ще бъде поставено в 16.00 часа.\r\nСъбитията, организирани от Община Пловдив за Великденските празници завършват на 9 април – Велики понеделник. От 11.30 часа, отново на пл. „Стефан Стамболов“, ще се състои концерт на Духов оркестър-Пловдив, а от 16.00 часа на стълбите на Каменица ще започне празничен концерт, озаглавен „Класика за Великден“. В последната проява от програмата за Великден ще участват Симфоничния оркестър на Държавна опера – Пловдив, също солисти от Академията за музикално, танцово и изобразително изкуство и НУМТИ „Добрин Петков“.", "date": "2018.03.28", "title": "Пловдив: Градът ще отбележи Великденските празници с концерти, детска програма и раздаване на традиционен козунак"}
{"url": "http://www.focus-news.net/news/2018/03/28/2505253/sobstvenikat-na-bedstvashtite-kone-v-osogovska-planina-dade-obyasneniya-v-politsiyata-veterinarni-inspektori-proveryavat-zhivotnovadnite-mu-obekti-obzor.html", "text": "Собственикът на бедстващите коне в Осоговска планина Петър Пищалов беше призован в полицията в Кюстендил, където даде обяснения във връзка с образуваното досъдебно производство за причиняване на смърт и трайни увреждания на гръбначни животни. 26 е броят на конете, които са открити и се намират в местността „Бек бунар” в Осоговска планина. При тях от два дни е техният собственик, който беше призован в полицията в Кюстендил, за да даде обяснения по започналото разследване. По думите му не той, а друго лице е виновно за това, че животните са изпаднали в тежко и безпомощно състояние, а някои от тях дори са починали. Конете са били изместени от тяхното местообитание и са оставени на място, където няма храна. Според Петър Пищалов е имало хора, които от месец са знаели къде са конете, а определено лице ги е преместило, без да информира властите или него самия за това, без да занесе на животните храна. Според собственика на конете той не е имал законово право да ги отглежда в Осоговска планина, но е имал морално право, защото в този район условията за живот на конете са много добри. Според Петър Пищалов причината, за да не подаде сигнал до институциите, че конете са изчезнали в планината е бил фактът, че те са били там без разрешение и е трябвало да понесе санкции от контролните органи. Междувременно днес за пореден път до конете е транспортирана храна. Оставени са сено, овес и царевица, а в същото време в близост до планински заслон са оставени и чували с храна на склад. Собственикът е категоричен, че в близките дни ще предприеме действия по сваляне на конете в по-ниските части на планината, а за целта вече е получил и подкрепа от страна на други животновъди. \r\nВъв връзка с подаден сигнал за коне, бедстващи в Осоговската планина, по заповед на д-р Дамян Илиев, изпълнителен директор на БАБХ, комисия от експерти от Централното управление на агенцията извършва щателна документална и физическа проверка на обстоятелствата, довели до свободното придвижване на животните до местността „Бек бунар” под връх Руен. Установено е, че конете се намират на открито, при неблагоприятни атмосферни условия и в тежко физическо състояние, довело до смъртта на някои от тях. Чрез сканиране на индивидуалната маркировка са установени собствениците на еднокопитните. Комисията проверява състоянието на животновъдните обекти, от които произхождат конете, тяхното съответствие с нормативните изисквания и степента на официален контрол, който е упражняван в тези обекти от Областната дирекция по безопасност на храните – Кюстендил.", "date": "2018.03.28", "title": "Собственикът на бедстващите коне в Осоговска планина даде обяснения в полицията, ветеринарни инспектори проверяват животновъдните му обекти (ОБЗОР)"}
{"url": "http://www.focus-news.net/news/2018/03/28/2505262/plovdiv-obshtina-karlovo-organizira-zalesitelna-aktsiya-po-povod-170-godini-ot-rozhdenieto-na-hristo-botev.html", "text": "По повод 170-та годишнина от рождението на българския поет-революционер Христо Ботев и обявяването на 2018-та година за годината на Ботев, Община Карлово организира залесителна акция. Това съобщиха за Радио „Фокус“- Пловдив от Общината.  Предвидени за засаждане са 170 броя широколистни фиданки от видове, характерни за град Карлово – ясен, явор и чинар. Призовават се всички граждани да се включат в инициативата, като направят свои предложения на местата за засаждане (междублокови пространства и зелени площи) и поемат ангажимента за грижите към фиданките, които ще бъдат подсигурени от община Карлово.\r\nПредложенията може да се направят на тел. 0335 54 589/54 517 или имейл адрес: eko@karlovo.bg – отдел „Природни ресурси, екология и земеделие“ в срок до 15 април 2018 г.", "date": "2018.03.28", "title": "Пловдив: Община Карлово организира залесителна акция по повод 170 години от рождението на Христо Ботев"}
{"url": "http://www.focus-news.net/news/2018/03/28/2505261/blagoevgrad-173-inzheneri-i-uchiteli-se-diplomiraha-v-yugozapadniya-universitet-neofit-rilski.html", "text": "На тържествена церемония в Аулата на Югозападния университет (ЮЗУ) „Неофит Рилски“ в Благоевград 173-ма бакалаври и магистри от втория випуск на Техническия факултет получиха дипломите си за завършено висше образование. Това съобщиха от пресцентъра на висшето учебно заведение. \r\nДеканът на факултета доц. д-р инж. Иванка Георгиева откри тържеството и поздрави абсолвентите завършващи специалностите „Електроника“, „Комуникационна техника и технологии“, „Компютърни системи и технологии“, „Моделиране, технологии и мениджмънт в шевната индустрия“, „Педагогика на обучението по технологии и предприемачество“ и „Кариерно развитие и предприемачество“.\r\n„Ден като този ще влезе не само във вашите професионални биографии, този ден е важен и за Техническия факултет, защото днес представяме 173-ма обучени инженери и учители с фундаментално значение за технологичното развитие на страната ни. Този ден е важен и защото сред вас са тези, които мечтаят да изградят модерна и  високотехнологична България, които виждат себе си като създатели на нови технологии, машини, уреди, системи, като мениджъри на успешни екипи и фирми, като учители по нови технологии“, каза в словото си към абсолвентите, доц. д-р инж. Иванка Георгиева.\r\n„Искам да се наложите като знаещи и можещи инженери и учители, което означава, че ние преподавателите в Техническия факултет сме ви дали необходимите знания и умения, показали сме ви формулите за взимане на правилните решения. Нека високият професионализъм и почетно поведение красят предстоящата ви професионална реализация“, каза още доц. д-р инж. Георгиева.\r\nПриветствие към дипломантите от името на ректора – доц. д-р Борислав Юруков, произнесе зам.-ректорът на ЮЗУ „Неофит Рилски“ проф. д-р Георги Апостолов. Той връчи дипломите на отличниците и им пожела да продължат да мечтаят, да се борят и да постигат нови и още по-големи успехи.\r\nПо традиция отличниците получиха и плакет на Югозападния университет. Първенец на випуск 2017 е Методи Попстоилов, завършващ специалност „Компютърни системи и технологии“ с успех 5.98 от семестриалните изпити и 6.00 от държавните изпити. Сред отличниците, които получиха плакет са и Ивона Расийска, Емил Стоянчев, Светлин Христов, Радослав Анастасов и др.\r\nПоздрав към абсолвентите и гостите отправиха студенти от специалност „Съвременна хореография“  към Факултета по изкуствата на ЮЗУ „Неофит Рилски“.", "date": "2018.03.28", "title": "Благоевград: 173 инженери и учители се дипломираха в Югозападния университет  „Неофит Рилски“"}
{"url": "http://www.focus-news.net/news/2018/03/28/2505268/reuters-polsha-podpisva-sdelka-za-475-miliarda-dolara-za-zakupuvane-na-raketni-sistemi-peytriat-sas-sasht.html", "text": "Полша подписва сделка за 4.75 милиарда долара за закупуване на ракетни системи „Пейтриът“ със САЩ, предава Reuters. \r\n„Това е извънреден , исторически момент, това е въвеждането на Полша в един нов свят на технологии, модерно въоръжение и отбранителни системи“, заявява полският президент Анджей Дуда по време на подписването на сделката.\r\nПолша, която е член на НАТО увеличи усилията си за обновяване на остарялото си въоръжение след анексирането на Крим през 2014 година. Две трети от полското оръжие е от времето на Студената война, когато страната е била част от Варшавския договор.\r\nРуският заместник-външен министър Владимир Титов заявява пред държавния новинарски сайт Sputnik през ноември, че разполагането на ракетните системи  на \"Пейтриът\" е част от американски план за заобикалянето на Русия със системи за противоракетна отбрана \"под претекст за митични заплахи за сигурността\". Юлиян Марков", "date": "2018.03.28", "title": "Reuters: Полша подписва сделка за 4.75 милиарда долара за закупуване на ракетни системи „Пейтриът“ със САЩ"}
{"url": "http://www.focus-news.net/news/2018/03/28/2505263/ivan-andonov-mezhdunaroden-konkurs-za-klasicheska-kitara-kyustendil-sas-svoyata-dvadeset-i-dve-godishna-istoriya-konkursat-se-utvardi-kato-edin-ot-nay-dobrite-i-nay-stari-konkursi-v-stranata.html", "text": "Със своята двадесет и две годишна история конкурсът се утвърди като един от най-добрите и най-стари конкурси в страната. Това каза пред Радио „Фокус” – Кюстендил Иван Андонов, художествен директор на Международния конкурс за класическа китара „Академик Марин Големинов”. „Истина е, че този конкурс се утвърди през годините и вече е един от най – старите музикални конкурси в страната. Ние като организатори, читалище „Братство” е напълно подготвено за гостите, които очакваме от страната и чужбина. Изтече и крайният срок за подаване на заявки. Както всяка година, традиционно, имаме много участници от всички музикални училища в страната, представители на детските музикални школи, представители на висшите учебни заведения в страната”, посочи Иван Андонов. \r\nПо думите му има много гости и от чужбина, традиционно, от близките държави – Сърбия, Македония, Гърция, от Турция за втора поредна година има участници. Има голям интерес от Косово, от Украйна. „Ние сме се подготвили в организационен план и се надявам за пореден път Кюстендил да се превърне в китарната столица на Европа и да се представим достойно, като едни добри организатори на качествени музикални продукти и форуми”, каза Иван Андонов.\r\nВенцеслав ИЛЧЕВ", "date": "2018.03.28", "title": "Иван Андонов, Международен конкурс за класическа китара-Кюстендил: Със своята двадесет и две годишна история конкурсът се утвърди като един от най-добрите и най-стари конкурси в страната"}
{"url": "http://www.focus-news.net/news/2018/03/28/2505264/aleksandar-vuchich-za-krizata-s-kosovo-razgledah-i-optsiyata-za-izprashtane-na-voyska-no-izbrah-mira.html", "text": "Държавният глава на Сърбия Александър Вучич призна, че във връзка с напрежението с Прищина около ареста на ръководителя на Службата за Косово и Метохия Марко Джурич е обмислял и вариант за изпращането на войска, съобщава македонският „Фокус“. \r\nНа въпрос дали е обмислял военна опция за Косово, Вучич отговори: \r\n„Моето конституционно задължение е да защитавам целостта на Сърбия. Ето защо гражданите ме избраха. Не взех решение. Ако бях взел, щяхте да знаете. Това не може да се скрие. Но, това, че съм разгледал такава опция, е вярно. Избрах търпението и запазването на мира. Винаги ще избера такъв вариант, ако не става въпрос за ситуация, от която не можете да излезете без използването на армията\".Тереза Герова", "date": "2018.03.28", "title": "Александър Вучич за кризата с Косово: Разгледах и опцията за изпращане на войска, но избрах мира"}
{"url": "http://www.focus-news.net/news/2018/03/28/2505266/gazeta-express-prezidentat-i-premierat-na-kosovo-pripomniha-na-sarbiya-che-zaplahite-ne-pomagat-za-reshavane-na-problemite.html", "text": "Президентът на Косово Хашим Тачи и премиерът на страната Рамуш Харадинай се срещнахa два дни след ареста в Митровица  и експулсирането на сръбския министър Марко Джурич в Сърбия, пише Gazeta Express.\r\nСъгласно изявлението направено от президентската пресслужба  двамата държавни ръководители са обсъдили скорошното политическо развитие в северната част на страната . „Заплашителният тон на Сърбия срещу Косово не помагат за решаване на проблемите. Косовските институции считат, че диалогът, а не ултиматумите са единствения път за изграждане на европейско и мултиетническо Косово“, се казва в изявлението. Юлиян Марков", "date": "2018.03.28", "title": "Gazeta Express: Президентът и премиерът на Косово припомниха на Сърбия, че заплахите не помагат за решаване на проблемите"}
{"url": "http://www.focus-news.net/news/2018/03/28/2505267/gazeta-express-pravitelstvoto-na-kosovo-kazva-che-srabska-lista-greshi-kato-postavya-ultimatumi.html", "text": "Правителството на Косово казва, че \"Сръбска листа“ греши като поставя ултиматуми, защото това не е решение за нормализация на отношенията, добавяйки, че Асоциацията на сръбските общини ще се формира в близко бъдеще, както е договорено в Брюксел, пише изданието Gazeta Express.\r\nПредставители на общините със сръбско малцинство в Косово се събраха в сряда в северната част на град Митровица и дадоха на Прищина ултиматум до три седмици косовските власти да предприемат конкретни стъпки по формирането на Асоциацията на сръбските общини. Те заплашиха, че ако не се предприемат реални стъпки Aсоциацията ще бъде формирана едностранно. На събранието присъства вицепремиерът на Косово Далибор Йевтич, който категорично осъди ареста и депортацията на сръбския министър Марко Джурич.\r\nКосовското правителство заявява, че ултиматумът е грешен подход и добавя, че Асоциацията ще бъде създадена според  косовските закони. Правителството няма официална позиция спрямо решението на партията на сръбското малцинство „Сръбска листа“ да се оттегли от участие в косовското правителство като знак на протест срещу ареста и депортацията на Марко Джурич. \"Правителството на Република Косово счита, че все още е рано да се направят някакви заключения, свързани със ситуацията. Вярваме, че в следващите дни или седмици ситуацията ще стане по-ясна и ние ще информираме общественото мнение своевременно. Искаме обаче да повторим, че всяко решение ще бъде взето в съответствие с косовските закони \", казва правителството на Косово. Юлиян Марков", "date": "2018.03.28", "title": "Gazeta Express: Правителството на Косово казва, че \"Сръбска листа“ греши като поставя ултиматуми"}
{"url": "http://www.focus-news.net/news/2018/03/28/2505265/tanjug-aleksandar-vuchich-i-vladimir-putin-razgovaryaha-po-telefona.html", "text": "Сръбският президент Александър Вучич и президентът на Руската федерация Владимир Путин проведоха телефонен разговор в сряда, предава агенция Tanjug.\r\nВ дълъг  и подробен разговор руският президент е отбелязал, че Сърбия е най-значимата балканска и европейска страна за Руската федерация, разказа Александър Вучич по националната телевизия, цитиран от агенция Tanjug.\r\nВ същото телевизионно предаване Вучич казва, че е обмислял да изпрати военни и полицейски сили във връзка със скорошните събития в Косово, но е предпочел толерантността и запазването на мира. Юлиян Марков", "date": "2018.03.28", "title": "Tanjug: Александър Вучич  и Владимир Путин  разговаряха по телефона"}
